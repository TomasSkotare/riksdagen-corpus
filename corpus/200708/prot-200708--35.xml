<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--35</head>
          <docDate when="2007-12-03">2007-12-03</docDate>
        </div>
      </front>
      <body>
        <div>
          <note n="7e6892f9">
            ﻿
          </note>
          <note n="562fcbca">
            Riksdagens protokoll
          </note>
          <note n="5a2f75f2">
            2007/08:35
          </note>
          <note type="date" n="5673709b">
            Måndagen den 3 december
          </note>
          <note n="bca737f1">
            Kl. 11:00 - 15:11
          </note>
          <note n="95824a7e">
            1 § Justering av protokoll
          </note>
          <note n="80576008">
            Justerades protokollet för den 27 november.
          </note>
          <note n="69080e81">
            2 § Anmälan om kompletteringsval till utbildningsutskottet
          </note>
          <note n="0ed8f9d6">
            Tredje vice talmannen meddelade att Moderata samlingspartiets
            riksdagsgrupp på grund av uppkommen vakans anmält Ann-Charlotte
            Hammar Johnsson som suppleant i utbildningsutskottet.
          </note>
          <note n="33b3649f">
            Tredje vice talmannen förklarade vald till
          </note>
          <note n="875c0eb0">
            suppleant i utbildningsutskottet
          </note>
          <note n="a8fa97f9">
            3 § Anmälan om fördröjt svar på interpellation
          </note>
          <note n="38a57c6d">
            Till riksdagen hade inkommit följande skrivelse:
          </note>
          <note n="a46fec7c">
            Interpellation 2007/08:235
          </note>
          <note n="4836ba3b">
            Interpellation 2007/08:235 Prioritering av folkhälsa före frihandel
          </note>
          <note n="ada40468">
            Interpellationen kommer att besvaras tisdagen den 18 december
            2007.
          </note>
          <note n="fd6c7dab">
            Skälet till dröjsmålet är utlandsresor.
          </note>
          <note n="ac287ccd">
            Ewa Björling
          </note>
          <note n="20f71607">
            4 § Försvar samt beredskap mot sårbarhet budgetåret 2008
          </note>
          <note n="7e18ce1a">
            Föredrogs
          </note>
          <note type="speaker" n="734ba6da">
            Anf. 1 ANDERS KARLSSON (s):
          </note>
          <u who="anders_karlsson_8d9cd7" xml:id="i-79d9d4148026bd76-0" n="c1950be3" next="i-9c360d2d150a977e-0">
            <seg n="31e07633">
              Fru talman! I dagens värld är det lika viktigt att värna fria
              flöden som det tidigare var att skydda landets gränser. Gränsöverskridande
              flöden av information, människor, varor och tjänster är en förutsättning
              för vårt välstånd och för vår säkerhet. Vårt internationella agerande
              för att möta de globala hoten är centralt för att stärka Sveriges
              samlade säkerhet. Den gemensamma sårbarheten och de gränsöverskridande
              hoten innebär att svenska och internationella intressen alltmer
              sammanfaller.
            </seg>
            <seg n="c3a3734e">
              Ett terroristhot eller sabotage mot Göteborgs hamn, Skandinaviens
              största, skulle lamslå Sverige då vi får 80 procent av vår import
              via Göteborg. Men det skulle också innebära stora konsekvenser
              för andra viktiga hamnar i Tyskland och Ryssland. Det blir därför
              viktigt att diskutera sig fram till gemensamma lösningar över
              nationsgränser och se säkerhet i ett vidare perspektiv. Detta
              har den borgerliga regeringen helt tappat bort i sin försvars-
              och säkerhetspolitik. I stället kännetecknas den förda politiken
              av kortsiktighet och slarv.
            </seg>
            <seg n="672b971b">
              Säkerhet i dag är mycket mer än militär styrka. För att möta
              det nya omvärldsläget och de nya hoten måste Försvarsmaktens roll
              fortsätta att förändras från en organisation med huvudsaklig uppgift
              att skydda gränsen till en organisation som i samverkan med civila
              resurser och andra stater ska kunna trygga våra intressen av en
              stabil och fredlig utveckling.
            </seg>
            <seg n="0f527c66">
              Det förändringsarbete som Försvarsmakten hittills genomfört förtjänar
              stor respekt. Statskontorets utredning visar att berörda myndigheter
              i hög grad vinnlagt sig om att genomföra de förändringar som krävs
              för att uppnå den kostnadsminskning som den socialdemokratiska
              regeringen satte upp som mål.
            </seg>
            <seg n="48bdda9e">
              Samtidigt måste kraftfulla åtgärder vidtas för att komma till
              rätta med sektoriseringen inom svenskt myndighetsväsende. Myndigheterna
              har gång på gång fått detta uppdrag från riksdag och regering.
              Nu måste andra åtgärder till för att få effekt.
            </seg>
            <seg n="5c64155b">
              Jag frågar därför försvarsminister Tolgfors om han är beredd
              att vidta åtgärder för att komma till rätta med stuprörstänkandet
              och därmed minska Sveriges sårbarhet.
            </seg>
            <seg n="432caea6">
              Fru talman! Regeringens besparing på försvaret är dyrköpt. Politiska
              beslut ska underbyggas med information och analys. När det brister
              kan politiska beslut få ödesdigra och kostsamma konsekvenser,
              något som Tolgfors företrädare Mikael Odenberg förstod vidden
              av. Han avgick med anledning av att den borgerliga regeringens
              besparingar saknade analys. Jag citerar Mikael Odenberg: Beslutet
              om miljardbesparingar fattas utan att det finns något underlag
              till det. Att en försvarsminister som ansvarig för landets försvar
              och säkerhet avgår för att det fattas huvudlösa beslut borde anses
              synnerligen anmärkningsvärt.
            </seg>
            <seg n="1c627ca0">
              Något liknande har aldrig tidigare förekommit i svensk historia.
              Att Sten Tolgfors står här några månader senare och viftar bort
              det hela borde i det närmaste vara en skymf mot hans företrädare.
            </seg>
            <seg n="a8cef4a6">
              Försvarsministern sade i en interpellationsdebatt här i riksdagen:
              Det är inte alltid kostnadseffektivt att ligga steget före utvecklingen
              i övriga världen. Försvarsministern har också kritiserat oss socialdemokrater
              för att lyssna för mycket på industrin, vilket framstår som mycket
              märkligt i sammanhanget.
            </seg>
            <seg n="2db47691">
              Därför ska jag även passa på att citera Stephan Muchler, vd för
              Sydsvenska Industri- och Handelskammaren. Han säger: Hade Volvo
              och Ericsson resonerat på det sättet hade man knappast kunnat
              konkurrera ute i världen. Det förekommer ett intensivt utbyte
              mellan försvarsindustrin, de tekniska högskolorna och de högteknologiska
              företagen. Idéer och människor byter kontinuerligt plats. Hela
              tekniksektorn hotas. Jag tror att den borgerliga regeringen är
              medveten om sambandet, men man väljer att blunda av ekonomiska
              skäl. Det känns som en kortsiktig och riskabel inställning. Här
              är det Sydsvenska Handelkammaren som säger: Det känns som en kortsiktig
              och riskabel inställning. Som socialdemokrat kan man bara instämma.
            </seg>
            <seg n="7122930f">
              Ännu märkligare ter sig Tolgfors uttalande när det visar sig
              att regeringens besparingar på till exempel torpedminasensor i
              själva verket innebär en kostnad på 4 miljarder kronor på sikt.
              Torpedminasensor skulle ersätta en rad system som nu i stället
              måste livstidsförlängas eller ersättas med nya produkter. En besparing
              på 1 miljard blir i själva verket en kostnad på 4 miljarder. Det
              är slarvigt, det är oseriöst och det är ryckigt.
            </seg>
            <seg n="55644fc0">
              Fru talman! Kontentan blir kostsamma besparingar som raserar
              viktiga högteknologiska samarbeten mellan industri och universitet.
              Den borgerliga regeringens politik innebär att man monterar ned
              högteknologiska arbetstillfällen. Effekterna blir än större om
              man betänker att varje anställd inom försvarsindustrin sysselsätter
              fyra ytterligare inom service och support. Det är ca 100 000 arbetstillfällen.
              Utöver det omsätter försvarsindustrin 34 miljarder kronor årligen
              varav hälften går på export.
            </seg>
            <seg n="0bc49341">
              Den borgerliga regeringen satsar hellre på subventionerade hushållsnära
              tjänster än högteknologiska jobb som både leder till export och
              spin-off-effekter i form av civila produkter. De finansiella benen
              för välfärdssamhället slås undan för att regeringen tvingar fram
              stora skattesänkningar för de rika.
            </seg>
            <seg n="5fe5dd72">
              Jag har därför ytterligare en fråga. I vilken analys grundar
              regeringen sitt beslut att det just är de utpekade materielprojekten
              torpedminasensor, ytstridsfartyg och luftvärnsroboten Bamse som
              Försvarsmakten minst behöver? Vilken analys visar att det är billigare
              att köpa dessa produkter från exempelvis Ryssland eller USA än
              att tillverka dem själva?
            </seg>
            <seg n="f43c5a92">
              Fru talman! När det gäller försvarets materielförsörjning är
              Socialdemokraternas principiella utgångspunkt att Sverige, både
              ur ett långsiktigt strategiskt säkerhetspolitiskt perspektiv och
              ur ett industripolitiskt perspektiv, tjänar på att ha en internationellt
              konkurrenskraftig försvarsindustri. I ljuset av alliansfriheten
              är det viktigt att värna en försvarsindustri med hög teknisk standard.
            </seg>
            <seg n="74fd2a70">
              Vi menar att försvaret inte kan ses som vilken budgetpost som
              helst. Strategin för den framtida materielförsörjningen måste
              baseras på en säkerhetspolitisk analys. Det finns kompetenser
              inom den svenska försvarsindustrin som har vidare funktioner för
              Sverige som nation.
            </seg>
            <seg n="799fb91f">
              Sverige besitter unika kompetensområden där vi inte kan köpa
              motsvarande produkter från till exempel USA eller Ryssland. Varje
              kompetens som tas bort måste baseras på en politisk analys och
              inte göras utifrån ett budgetperspektiv eller en excelfil på Finansdepartementet.
            </seg>
            <seg n="7e0135af">
              Vi avvisar därför regeringens neddragningar. Vi vill invänta
              den säkerhetspolitiska rapporten från Försvarsberedningen, Försvarsmaktens
              perspektivstudie samt den nationella strategin för försvarsindustrin
              innan vi tar ställning till det framtida behovet av försvarsmateriel.
            </seg>
            <seg n="6ce49e3d">
              Fru talman! Dagens krishanteringssystem har brister som måste
              åtgärdas. Utskottet tog initiativ till att bjuda in statsministern
              till riksdagen för att se om frågetecknen runt jouransvaret på
              Statsrådsberedningen skulle gå att räta ut. Tyvärr kom inte statsministern.
              Därför råder det fortfarande oklarheter bland annat när det gäller
              ansvarsfördelning och samordning vid en kris.
            </seg>
            <seg n="094ef383">
              Hur landet hanterar kriser är en så viktig fråga att den inte
              får bli föremål för politisk prestige. Ett parlamentariskt organ
              bör därför få i uppgift att se över landets förmåga till krishantering
              och komma med förslag till förbättringar. Vi socialdemokrater
              har tidigare pekat ut Försvarsberedningen som ett lämpligt organ
              för detta. Beredningen består av representanter från alla riksdagspartier
              och har mycket hög kunskap på området. Därför bör de få uppdraget
              omgående.
            </seg>
            <seg n="a53de328">
              Vad Schenströmaffären har visat är att när organisationen för
              krishantering är alltför beroende av politiker kan en politisk
              kris blockera själva krishanteringen. Med en krisledande myndighet
              minskar den risken samtidigt som samordningen blir bättre.
            </seg>
            <seg n="f6ae724a">
              Som statsministern själv har påpekat var den jouransvariga Schenström
              berusad en kväll när Sverige inte utsattes för en nationell kris.
              Men vad hade hänt om en stor olycka eller kris inträffat? Hur
              ska regeringen och statsministern fördela sin tid mellan att svara
              på journalisternas frågor och fatta viktiga strategiska beslut
              för krishanteringens förlopp?
            </seg>
            <seg n="927828c5">
              Det är viktigt att hanteringen av framtida kriser inte förhindras
              av en politisk härdsmälta. Detta är en fråga som ytterst berör
              hela svenska folket. Därför är det enda seriösa att nå breda politiska
              lösningar på området.
            </seg>
            <seg n="5b12de0e">
              Kommer Sten Tolgfors att vidta några åtgärder för att komma till
              rätta med bristerna i krishanteringen?
            </seg>
            <seg n="b143915e">
              Hur ser Sten Tolgfors på att Försvarsberedningen omgående får
              i uppdrag att se över krishanteringssystemet och komma med skarpa
              förslag till åtgärder?
            </seg>
            <seg n="4d4628c8">
              Fru talman! Jag har tagit upp tre viktiga områden det breda säkerhetsbegreppet
              som hotas av stuprörstänkande, regeringens slarviga hantering
              av försvarsmateriel och bristerna i krishanteringssystemet. Det
              finns fem raka frågor som jag vill ha svar på.
            </seg>
            <seg n="037bf0fd">
              Vilka åtgärder är Sten Tolgfors beredd att vidta för att komma
              till rätta med stuprörstänkandet och därmed minska Sveriges sårbarhet?
            </seg>
            <seg n="d8b0b1a2">
              Vilken analys grundar regeringen sitt beslut på att det är just
              de utpekade materielprojekten TMS, ytstridsfartyg och luftvärnsroboten
              Bamse som Försvarsmakten minst behöver?
            </seg>
            <seg n="64ad4d4d">
              Vilken analys visar att det är billigare att köpa sådana produkter
              från exempelvis Ryssland eller USA än att egentillverka dem?
            </seg>
            <seg n="5bdc6a86">
              Vilka åtgärder kommer Sten Tolgfors att vidta för att komma till
              rätta med bristerna i krishanteringen?
            </seg>
            <seg n="91e12914">
              Hur ser Sten Tolgfors på att Försvarsberedningen omgående får
              i uppdrag att se över krishanteringssystemet och komma med skarpa
              förslag på åtgärder?
            </seg>
            <seg n="c15c95b0">
              Det behövs breda politiska lösningar på så viktiga områden som
              krisberedskap och Sveriges säkerhets- och försvarspolitik. Det
              går inte att föra en slarvig, oseriös och ryckig försvars- och
              säkerhetspolitik.
            </seg>
            <seg n="8f9307e8">
              Därför vill jag än en gång påminna om Mona Sahlins utsträckta
              hand om partiledaröverläggningar om Sveriges säkerhetspolitik.
              Det är olyckligt att den borgerliga regeringen ställer sig så
              kallsinnig till en sådan överläggning. Detta står i bjärt kontrast
              till den norska regeringen, där försvarsminister Anne-Grete Strøm-Erichsen
              har öppnat upp för en bred dialog om landets framtida försvar.
            </seg>
            <seg n="be91bca0">
              Fru talman! Nu vill jag se om försvarsminister Tolgfors är vuxen
              uppgiften att förvalta den möjlighet som ges till breda överenskommelser
              i försvars- och säkerhetsfrågor. Sveriges säkerhet är viktigare
              än moderat partitaktik.
            </seg>
            <seg n="ce730cf6">
              Fru talman! Jag ställer mig bakom alla våra reservationer, men
              för tids vinnande yrkar jag bifall endast till reservationerna
              6 och 8.
            </seg>
          </u>
          <note n="44dd910f">
            Anf. 2 GUNILLA WAHLÉN (v):
          </note>
          <u who="anders_karlsson_8d9cd7" xml:id="i-9c360d2d150a977e-0" n="c1950be3" prev="i-79d9d4148026bd76-0">
            <seg n="5edd13cf">
              Fru talman! Vänsterpartiet står bakom målet för totalförsvaret
              som innebär att bidra till att hantera och förebygga kriser i
              vår omvärld, hävda vår territoriella integritet, försvara Sverige
              mot väpnat angrepp, värna civilbefolkningen och säkerställa de
              viktigaste samhällsfunktionerna vid väpnat angrepp eller krig
              i vår omvärld.
            </seg>
            <seg n="2607091b">
              Dagens hotbild ser helt annorlunda ut än gårdagens. Det är inte
              med högteknologiska skjutvapen Sverige kommer att behöva försvara
              vårt land.
            </seg>
            <seg n="9dfe97c8">
              Sveriges beredskap att hantera andra kriser inom landet måste
              förstärkas. Detta framgår inte minst av Krisberedskapsmyndighetens
              rapport förra veckan. Vi är mycket dåligt rustade att hantera
              en IT- eller nätattack mot webbsystem, myndigheter och banker.
              Genomgången visar att det finns oroväckande sårbarheter i svenska
              samhällsfunktioners verksamhet på Internet. Det saknas rutiner
              för att snabbt upptäcka karaktären och styrkan hos riktade angrepp
              som sker samtidigt mot många myndigheter eller andra samhällsviktiga
              funktioner. Det saknas förmåga att snabbt åtgärda problemen. Vi
              är alla i dag lika beroende av att kunna använda datorer och mobiler
              i vår vardag som vi är av elektricitet.
            </seg>
            <seg n="b53339df">
              Vänsterpartiet avsätter nästan 40 miljarder inom utgiftsområde
              6, Försvar samt beredskap och sårbarhet, nästa år. Regeringen
              avsätter nästan 44 miljarder. Det skiljer inte så mycket. Jag
              återkommer till detta.
            </seg>
            <seg n="d2524c0e">
              Fru talman! Sverige har anslutit sig till FN:s millenniemål om
              en halvering av världens fattigdom till år 2015.
            </seg>
            <seg n="8b26994c">
              Att bekämpa fattigdom och orättvisor via humanitärt bistånd,
              insatser för att säkra rent vatten, hälsovård, utbildning och
              samarbete i demokrati- och rättsäkerhetsfrågor är långt viktigare
              redskap för att förebygga konflikter och krig än ökad vapentillverkning
              och militära insatser. Det finns en överproduktion av militära
              medel och ett underskott av humanitära insatser i världen. Inte
              minst på klimatområdet behövs en rejäl omställning för att minska
              olje- och gasberoendet och övergå till en energiförsörjning som
              inte påverkar klimatet lika negativt. Vi ser alla nästan dagligen
              de katastrofer och lidanden som människor utsätts för på grund
              av stormar, översvämningar, bränder och torka. Här har Sverige
              att stort ansvar och chans att göra skillnad.
            </seg>
            <seg n="d25287a4">
              Sverige borde vara världsledande och satsa på fredsskapande insatser
              i form av diplomati, återuppbyggnad av krigs- och krisområden
              och i arbetet för demokrati och mänskliga rättigheter. Sverige
              har en lång tradition av denna typ av insatser. När utskottet
              under hösten gjorde besök i Sydkorea blev vi påminda om hur det
              neutrala landet Sverige gjorde en stor humanitär insats med sjukvård
              under Koreakriget.
            </seg>
            <seg n="0f1476bc">
              Fru talman! Antalet kvinnor som ryckte in under året var 430
              av 9 200. Det var alltså 9 000 män och drygt 400 kvinnor, och
              det var 130 tjejer mindre än året innan. Andelen kvinnor i yrkesofficerskåren
              är 4,4 procent. Nästan 96 procent inom Försvarsmaktens olika delar
              är män. Personalförsörjningen är en mycket viktig fråga inom försvaret.
              Rätt person med rätt kompetens på rätt plats det målet är omöjligt
              att nå med nuvarande politik. Om vi ska leva upp till våra åtaganden
              inom FN:s resolution 1325 om att säkra kvinnors delaktighet i
              freds- och säkerhetsarbetet måste det bli en rejäl förbättring.
              Det gäller i högsta grad förstås samtliga våra internationella
              insatsstyrkor.
            </seg>
            <seg n="7c10de30">
              Vänsterpartiet föreslår därför i vårt budgetalternativ en omfördelning
              av 50 miljoner kronor till den pågående jämställdhetsintegrationen.
              Dessa resurser blir ett viktigt tillskott för utbildning och för
              en snabbare omställning inom Försvarsmakten till en jämställd
              organisation där både kvinnor och män får plats.
            </seg>
            <seg n="d20434b6">
              Försvarsmakten måste bli en mer jämställd arbetsplats där inte
              någon trakasseras på grund av kön, etniskt ursprung eller sexuell
              läggning. Samma krav ska naturligtvis gälla all verksamhet inom
              det civila området, inom polisväsende, rättsväsende, utbildning
              och vård.
            </seg>
            <seg n="ce7eda2f">
              Jag välkomnar regeringens beslut om en parlamentariskt tillsatt
              utredning om den allmänna värnplikten. Men det är helt fel ordning
              att nu lägga ned civilpliktsutbildningen och införa aspirantutbildningen.
              Låt utredningen analysera detta först! Utredningen måste ta kvinnors
              deltagande på allvar och inte bara titta på problemet. Fler kvinnor
              än män måste utbildas redan nu om vi ska klara personalförsörjningen
              i framtiden och få fler kvinnor i ledande ställning inom Försvarsmakten.
            </seg>
            <seg n="310625f7">
              Fru talman! Sveriges vapenexport bidrar kraftigt till upprustningen
              i världen. Sverige är en av världens ledande vapenexportörer.
              De militära utgifterna i världen är astronomiska. Världsbanken
              menar att om en tiondel av världens militära budgetar skulle omfördelas
              skulle det räcka för att ge de mest utsatta makt över sina egna
              liv och möjlighet att ta ansvar för sig själva och sina barns
              framtid.
            </seg>
            <seg n="442f5c58">
              Vänsterpartiet kräver, i likhet med en rad organisationer såsom
              Diakonia, Svenska Freds, Svenska Amnesty, Svenska Röda Korset,
              Kristna Fredsrörelsen med flera, att all vapenexport till krigförande
              och människorättskränkande länder ska upphöra. Vapenhandel skapar
              mer korruption, brottslighet och krig än vad den skapar säkerhet,
              fred och mänskliga rättigheter. Sverige ska inte ge bistånd med
              ena handen och sälja vapen med den andra.
            </seg>
            <seg n="8d5917f1">
              Det är med djupaste oro som vi ser hur Sverige och det svenska
              försvaret deltar i och ökar vårt deltagande i insatser som styrs
              av Nato och EU. Nato gör varken Sverige eller världen säkrare.
              USA har, förutom sina egna kärnvapen, placerat ut taktiska kärnvapen
              i sex europeiska Natoländer och planerar att placera ut fler.
              Kärnvapenupprustningen i världen är ett faktum. Vad gör Sverige
              och den svenska regeringen för att förmå och kräva att EU:s kärnvapenbärande
              länder nedrustar och avvecklar kärnvapnen inom EU? Vi måste städa
              på vår egen bakgård innan vi kan kräva att andra gör det.
            </seg>
            <seg n="d9dadef2">
              Fru talman! Vänsterpartiet är motståndare till upprättandet av
              den nordiska snabbinsatsstyrkan, NBG, eftersom dess eventuella
              insats nästa vår inte kräver ett fullt FN-mandat, utan det är
              EU som beslutar om stridsgruppen ska sättas in i främmande land.
              Sverige har sagt sig vara berett att ställa upp inom tio dagar
              och efter beslut av riksdagen trots att vitala delar ännu inte
              är tillgodosedda, exempelvis transportlogistik, och däribland
              medicinsk evakuering. En insats på sex månader skulle kosta över
              1 miljard. Regeringen vill sätta upp en ny styrka till 2011. Hur
              har man tänkt finansiera detta? Finns det finansierat i dagens
              budget?
            </seg>
            <seg n="06795149">
              Regeringen vill att Sverige ska göra en satsning med 2 000 personer
              årligen på internationella styrkor. Den menar att det finns en
              stark efterfrågan från konfliktområden och FN. Men satsningen
              kan visa sig vara helt fel. Efterfrågan på västerländska styrkor
              kan komma att upphöra. Vi ser detta redan i dag då det gäller
              de av riksdagen beslutade styrkorna till Darfur och Tchad. Europa
              är inte välkommet med stridande styrkor.
            </seg>
            <seg n="57bffa20">
              Fru talman! Det måste vara strikt militära och säkerhetsskapande
              behov som vägs in inför anskaffning av materiel, inte industripolitiska
              konsekvenser och exportmöjligheter med hjälp av generösa avtal,
              kraftfull marknadsföring, mutsystem och exportstöd.
            </seg>
            <seg n="52b64c38">
              Varför kostar Sveriges försvar nästan dubbelt så mycket som Finlands?
              Under året har debatten och de politiska utspelen om försvarets
              utgifter och besparingskrav varit tydliga. Vi har till och med
              bytt försvarsminister under hösten. Regeringen vet inte hur den
              ska ställa sig till alla krav.
            </seg>
            <seg n="3c17947b">
              Det finns krav från finansen, med Anders Borg i spetsen, att
              skära ned, krav från EU att rusta upp och bidra med pengar till
              framtidsprojekt som obemannade flygfarkoster, krav från Nato att
              delta med fler soldater i främmande länder, krav från Försvarsmakten
              att köpa in det man beställt och tänkt beställa, krav att bygga
              om JAS, krav att sälja JAS till nästan vilket land som helst,
              krav att lägga ned ubåtstillverkning, krav att skaffa helikoptrar
              och ökenuniformer, krav att utveckla själva och sälja mer och
              krav att köpa från hyllan. Långsiktiga krav och kortsiktiga behov
              blandas om vartannat.
            </seg>
            <seg n="5d04fe80">
              Försvarsutskottet har under flera år begärt att få en tydligare
              budgetredovisning med mer spårbarhet vad gäller materielanskaffning.
              När jag fick årets budget från regeringen försökte jag få klarhet
              i vilket som kostade vad. Svaret var att det är hemligt.
            </seg>
            <seg n="c8c110a6">
              På s. 72 och 73 i budgeten räknas det ena vapensystemet efter
              det andra upp, men det finns inte en siffra om vad olika delar
              kostar. Vad kostar över 5 miljarder och vad kostar några hundra
              miljoner? Vem har egentligen kontrollen? Inte verkar Försvarsdepartementet
              ha det. Försvarets utgiftsdjungel och budget är kanske ett fall
              för Lyxfällan.
            </seg>
            <seg n="2d9e02a6">
              Fru talman! Svensk försvars- och säkerhetspolitik måste få mer
              öppenhet och större folklig förankring. Ett bidrag till detta
              är fler värnpliktiga och bibehållande av hemvärnet och frivilligorganisationer.
              Försvaret måste bli mer kostnadseffektivt, och resurser bör fördelas
              till civil katastrofberedskap och förstärkning av institutioner
              som Räddningsverket, Krisberedskapsmyndigheten, räddningstjänst
              med mera för att stärka vårt skydd och vår beredskap mot svåra
              olyckor.
            </seg>
            <seg n="26538ef3">
              Jag välkomnar försvarsministerns besked att Försvarsberedningen
              föreslås fortsätta med deltagare från alla partier. Såvitt jag
              förstår ska vi studera vad den säkerhetspolitiska utvecklingen
              får för konsekvenser för inriktningen på det svenska försvaret.
              Beredningen ska även väga in insatsförsvarets förmåga och tillgänglighet
              samt utvecklingen av militärt samarbete med andra länder.
            </seg>
            <seg n="e2ca6197">
              Jag anser att beslutet om att satsa på en ny battle group , hur
              stora insatsstyrkornas ska vara, inköp av nya vapensystem och
              nedläggning av gamla ska avvaktas tills analysen är klar.
            </seg>
            <seg n="706be696">
              Fru talman! Regeringen skriver redan i första stycket i budgetpropositionen
              för 2007: Regeringen kan därför på tilläggsbudget behöva återkomma
              till riksdagen med ytterligare förslag som påverkar budgetåret
              2007. Det står redan i inledningen.
            </seg>
            <seg n="15b13b12">
              Ja, redan nu finns en brasklapp om att den föreslagna budgeten
              för 2007 inte håller. Den kräver en ytterligare bearbetning. Det
              är bättre med en bred demokratisk budgetprocess där politiker
              och ansvariga myndigheter prioriterar upp och prioriterar ned
              än att anlita Lyxfällan. När får vi besked om hur den slutliga
              budgeten för 2008 kommer att se ut?
            </seg>
            <seg n="d7a431bf">
              Vi förespråkar en omfördelning av resurserna inom utgiftsområde
              6 i enlighet med vår reservation 1 i betänkandet. Vi avstår från
              voteringar på övriga reservationer.
            </seg>
          </u>
          <note type="speaker" n="73dd94d9">
            Anf. 3 PETER RÅDBERG (mp):
          </note>
          <u who="peter_radberg_0a5fb2" xml:id="i-f57db1ef901b2065-0" n="bfe94150">
            <seg n="6dfe11e7">
              Fru talman! För ganska exakt ett år sedan, när vi hade vår första
              försvarsdebatt efter valet, var besparingar inom försvaret ett
              begrepp som lyste med sin frånvaro både hos regeringspartierna
              och hos Socialdemokraterna. I dag är dessa ställningstaganden
              från nämnda partier som bortblåsta och debatten har förskjutits
              180 grader. Miljöpartiet välkomnar det.
            </seg>
            <seg n="f88bdfd0">
              I debatten har vi nu för första gången på allvar börjat diskutera
              den svenska hotbilden, vad den står för och vilken försvarspolitik
              vi ska ha just med utgångspunkt från den hotbilden.
            </seg>
            <seg n="438618ec">
              Jag vill ändå inledningsvis gratulera regeringen och Moderaterna
              till att ni bryter mot tidigare tabun och för första gången vågar
              tala om besparingar inom försvaret. Det är en god början, och
              vi delar regeringens uppfattning att det går att spara pengar
              inom materiel och anläggningar. Jag hoppas att det här är början
              på en mer realistisk försvarspolitik med utgångspunkt i den hotbild
              som riksdagens partier i mångt och mycket är helt överens om.
            </seg>
            <seg n="08072196">
              De flesta har insett att Sverige inte behöver oroas över att
              någon främmande makt ska invadera landet. Trots detta är det så
              innerligt svårt för regeringen att få till en försvarsbudget som
              är i paritet med den faktiska hotbild som finns.
            </seg>
            <seg n="b36efb92">
              Efter kalla krigets slut och den nya säkerhetspolitiska situation
              som har uppstått har fortfarande inte försvaret fått tillräckligt
              tydliga politiska direktiv för vad försvaret ska satsa på. Det
              militära försvaret är i sin struktur utformat för en hotbild som
              inte längre finns, alltså invasionen av svenskt territorium.
            </seg>
            <seg n="4587f973">
              Miljöpartiet anser att det är hög tid att bryta upp från det
              tidigare passiva osthyvlandet på befintliga resurser. I stället
              måste planeringen utgå från de behov och krav som 2000-talets
              säkerhetspolitiska situation ställer på oss som nation i ett alltmer
              internationaliserat samhälle.
            </seg>
            <seg n="b86611ca">
              Det militära invasionshotet från annan stat är sedan lång tid
              tillbaka avskrivet. Ryssland, som varit det enda realistiska hållet
              varifrån ett militärt angrepp mot Sverige kunnat tänkas komma,
              saknar såväl militär kapacitet som militär förmåga, ekonomi och
              framför allt politiskt motiv och vilja att angripa andra länder
              militärt, trots att Ryssland de senaste åren har ökat sin försvarsbudget
              ganska kraftigt.
            </seg>
            <seg n="18ad6d6b">
              Rysslands inrikespolitiska utveckling, med auktoritära drag,
              är naturligtvis oroande, och det är tydligt att regimen lägger
              stor vikt vid stabilitet snarare än demokratisk utveckling och
              respekt för mänskliga rättigheter. Politiken styrs ofta av personliga
              vinstintressen och kortsiktiga överväganden. Till detta kommer
              hälsoproblem, en radikalt minskande befolkning, omfattande miljöförstöring
              och en korruption som återfinns på alla nivåer.
            </seg>
            <seg n="49813346">
              Men detta innebär inte att Ryssland är ett militärt hot mot Sverige.
              Vi kan inte möta dessa problem med ökade svenska militära resurser.
              Om detta tror jag att de flesta i denna kammare är överens. Och
              att Ryssland skulle invadera Sverige tillhör väl ändå ett av de
              mest fantasifulla scenarierna.
            </seg>
            <seg n="4ef117e0">
              Nej, hoten mot det svenska samhällets säkerhet kan inte mötas
              med militära medel utan måste motverkas på en lång rad andra sätt.
            </seg>
            <seg n="190dd123">
              Till hoten hör terrorism, miljöhot, klimatförändringar, naturkatastrofer,
              fattigdom, flyktingströmmar och gränsöverskridande brottslighet.
              Vi pratar om svaga stater, det högteknologiska samhällets sårbarhet,
              narkotika- och drogrelaterad brottslighet, ekonomisk brottslighet
              och brister i demokrati. Dessa hot ter sig betydligt mer konkreta
              än de traditionellt militära hoten från andra stater mot Sverige.
            </seg>
            <seg n="13169587">
              Om man vidgar horisonten utanför Sveriges omedelbara närområde
              finner man att de stora hoten mot framtida fred och stabilitet
              i grunden är konflikter som bottnar i fattigdom, underutveckling
              och kamp om ekologiskt utrymme. Inget av dessa hot kan i grunden
              lösas med militära medel utan måste bekämpas med helt andra metoder,
              som till exempel rättvis handel, utvecklingsbistånd, konfliktförebyggande
              arbete och strävan mot att tillförsäkra alla länder ett rättvist
              miljöutrymme.
            </seg>
            <seg n="6e0473f0">
              En säker värld kan bara långsiktigt byggas på detta sätt. Därför
              är det viktigt att dessa faktorer tas i beaktande när man gör
              internationella fredsinsatser. En hållbar och stabil fred skapas
              inte bara genom militära medel.
            </seg>
            <seg n="02c6a0eb">
              Ingen kan längre med hedern i behåll förneka klimatförändringarnas
              betydelse i säkerhetspolitiken. Hur avser försvarsministern att
              verka för att klimatfrågan även i Försvarsdepartementet behandlas
              på ett departementsöverskridande sätt? Vilka konkreta initiativ
              kommer försvarsministern att ta inom ramen för sitt departement?
            </seg>
            <seg n="739cad66">
              Jag kan ge ett litet tips, om ministern inte känner sig riktigt
              hemma i miljön. Det finns konkreta exempel från vårt grannland
              Finland. Där har klimatfrågorna fått en egen process inom försvarsförvaltningen.
            </seg>
            <seg n="aee0cac0">
              På det finska försvarsdepartementet har försvarsministern tillsatt
              en arbetsgrupp som skall utreda hur försvarsförvaltningen anknyter
              sig till klimatförändringen. Deras motivering lyder: De ska beakta
              klimatförändringarna ur ett nationellt och internationellt perspektiv
              som en av de största samhälleliga utmaningarna. Även försvarsförvaltningen
              berörs i det arbetet.
            </seg>
            <seg n="eaba9b93">
              Arbetsgruppens uppgift är att utreda samband mellan klimatförändringen
              och försvarsförvaltningen samt att ge förslag om hur försvarsförvaltningen
              inom sin verksamhet kan motverka just klimatförändringen. Arbetsgruppen
              bör även ge rekommendationer om hur försvarsgrenen kan anpassas
              till förändringarna.
            </seg>
            <seg n="9c77845d">
              Då är min fråga: Kan ministern tänka sig motsvarande initiativ
              här i Sverige?
            </seg>
            <seg n="7bd14e2d">
              Som världen ser ut i dag finns det tyvärr behov av internationella
              militära insatser under ett FN-mandat. Behoven omfattar allt från
              minröjning till så kallade fredsfrämjande insatser för att skilja
              kombattanter och skydda civilbefolkningen. De militära konflikter
              som i dag förekommer i världen handlar till allra största delen
              om inbördes stridigheter i olika länder. Sverige har, som enskild
              nation och i samverkan med andra länder, ett ansvar för att stävja
              militära konflikter och skapa förutsättningar för fred.
            </seg>
            <seg n="5a09dbf9">
              Det internationella fredsfrämjande arbetet, under FN-mandat,
              ska alltså vara huvuduppgiften för Försvarsmakten. Det är då viktigt
              att Försvarsmakten organiseras så att dessa uppgifter kan skötas
              på ett effektivt sätt.
            </seg>
            <seg n="18ff2ab0">
              I morgon presenterar Försvarsberedningen sin omvärldsanalys,
              och vi väntar alla på den. Men försvarsministern har redan gått
              ut via Försvarsdepartementet och i Ekot i lördags och presenterat
              vad den kommande försvarsberedningen ska ha för uppdrag. Försvarsministern
              informerade om att ge den nya försvarsberedningen i uppgift att
              titta på vilken inriktning Försvarsmakten ska ha i framtiden med
              bland annat utgångspunkt från Försvarsberedningens rapport.
            </seg>
            <seg n="62e5f9af">
              Vi tolkar det kommande uppdraget som väldigt brett och ser med
              spänning fram mot nästa halvår. Detta välkomnas mycket av Miljöpartiet.
            </seg>
            <seg n="9c9e6801">
              Men försvarsministern sade också i Ekot något som riksdagen redan
              har beslutat, nämligen att försvarets uppdrag har förändrats och
              att inriktningen är mot internationella uppgifter. Med anledning
              av det som försvarsministern nu offentligt har redovisat är det
              faktiskt med stor förvåning som jag läser regeringens försvarsbudget
              som till sin grundstruktur bygger på den gamla hotbilden.
            </seg>
            <seg n="0ebc0db1">
              Miljöpartiets säkerhetspolitiska analys stämmer till stora delar
              överens just med den bild som regeringen och försvarsministern
              har delgivit oss den senaste tiden.
            </seg>
            <seg n="75a946ad">
              Miljöpartiet försöker att dra politiska slutsatser av den säkerhetspolitiska
              analys som vi har redovisat, vilket jag inte anser att regeringen
              har gjort.
            </seg>
            <seg n="d45c2114">
              För att försvaret effektivt ska kunna uppfylla sina nya åtaganden
              är det viktigt att Försvarsmakten får ett tydligt och renodlat
              uppdrag att också uppfylla dessa på ett kostandseffektivt sätt.
              Det innebär samtidigt att andra typer av hänsyn måste definieras
              mer tydligt och i vissa fall förändras kraftigt jämfört med i
              dag. Några sådana hänsyn, som ofta är motstridiga, är regionalpolitik,
              hänsyn till försvarsindustrin, värnplikten och personalförsörjningen.
            </seg>
            <seg n="d2e562a0">
              Försvarets organisation och lokalisering måste i framtiden framför
              allt bestämmas utifrån vad som är effektivt från militär synpunkt.
              I många fall bör det leda till en koncentration av verksamheten
              med färre lokaliseringar än i dag. Det kommer att leda till nedläggningar
              av förband på vissa orter.
            </seg>
            <seg n="a14575ca">
              Detsamma gäller hänsynen till försvarsindustrin. Det är inte
              rimligt att Sverige upprätthåller en överdimensionerad militär
              verksamhet bara för att kunna förse en del av vår försvarsindustri
              med order.
            </seg>
            <seg n="1fd25a1b">
              Försvarets materielbeställningar ska främst dimensioneras utifrån
              vad som behövs för att klara de operativa, främst internationella
              uppgifterna och för att upprätthålla en grundläggande kompetens
              inom vissa, snävt definierade områden av särskild betydelse om
              det strategiska läget allvarligt skulle försämras i framtiden.
              Sett mot denna bakgrund är den svenska försvarsindustrin i dag,
              som jag sade, överdimensionerad. De delar av industrin som vill
              överleva måste göra det på sina egna meriter.
            </seg>
            <seg n="47fde4a3">
              Jag vill avslutningsvis, fru talman, ta upp några saker som vi
              nämner i vår motion. Miljöpartiet ifrågasätter starkt att Sverige
              behöver 100 JAS-plan. Om vi är överens om att det inte finns någon
              hotbild mot Sverige och vår huvuduppgift är att verka i internationella
              operationer, kan då försvarsministern och de övriga företrädarna
              för de borgerliga partierna förklara varför vi ska ha dessa 100
              JAS-plan? Och vad ska de användas till? Ska vi använda dem i Afghanistan
              eller i Tchad, eller handlar JAS-planen om att vi ska skydda svenskt
              territorium trots att ni säger att det inte finns något hot? Eller
              är det sysselsättningsskäl som gör att vi behåller en så stor
              flygplansflotta?
            </seg>
            <seg n="02937bb8">
              Detta är ur ett säkerhetspolitiskt perspektiv helt oacceptabelt.
              Jag tror att svenska folket vill ha svar på just den här frågan.
            </seg>
            <seg n="68e501e9">
              Marinens medverkan i internationella uppdrag är mycket begränsad.
              Svenska minröjningsfartyg har efterfrågats, och här ser Miljöpartiet
              en fortsatt möjlighet för Sverige att kunna delta. Utöver detta
              finns behov av territorialvattenintegritet och kontroll av svenska
              farvatten. Ett antal små förband med stridsbåt 90 och ett fåtal
              kustkorvetter räcker just för denna uppgift.
            </seg>
            <seg n="06cc2b98">
              Fru talman! Jag kan konstatera att riksdagens sju partier till
              stora delar är överens om att vi i Sverige inte ser någon hotbild
              framför oss på mycket lång tid. Vi är också överens om att svenskt
              försvars huvuduppgift är ett verka i internationella operationer,
              och vi är överens om att vår tids stora hot inte längre innebär
              att vi ska rusta för ett militärt angrepp mot Sverige utan ska
              rusta samhället mot olika hot som till exempel miljöhot, flyktingströmmar,
              terrorhot etcetera. Med kunskap om detta blir regeringens slutsats
              svårbegriplig när man till stora delar behåller en försvarsbudget
              som är anpassad efter gårdagens hotbild.
            </seg>
            <seg n="4b875fd5">
              Fru talman! För att vinna tid yrkar jag bifall till reservation
              2. För övrigt ställer jag mig bakom hela vår motion.
            </seg>
          </u>
          <note type="speaker" n="c31394c6">
            Anf. 4 ROLF GUNNARSSON (m):
          </note>
          <u who="rolf_gunnarsson_0956c8" xml:id="i-7bc480fb7474f349-0" n="5b013654">
            <seg n="29ab4859">
              Fru talman! Eftersom försvarsministern kommer upp om en stund
              här i talarstolen tänkte jag bland annat ägna mitt anförande åt
              att se på hur oppositionen agerat och agerar i detta ärende, liksom
              hur de agerat tidigare i försvarsfrågan.
            </seg>
            <seg n="b17c8a69">
              Vad har då hänt de senaste åren, och hur har nuvarande oppositionen
              agerat, bland annat då man satt vid makten och styrde landets
              försvar tillsammans med Miljöpartiet och Vänstern, och hur agerar
              man nu? Då man i dag lyssnar till främst Socialdemokraterna kan
              man få uppfattningen att besparingar i försvarsbudgeten är något
              sällsynt, något som aldrig inträffat tidigare och något helt nytt.
              Så är det självklart inte.
            </seg>
            <seg n="79898c74">
              Jag minns då dåvarande statsministern Göran Persson stod här
              i talarstolen och som en blixt från klar himmel inte ens hans
              partikamrater i försvarsutskottet kände till det slog till och
              tog bort 2 miljarder från försvarsbudgeten. Det var då en första
              kris i Socialdemokraternas sjukvårdspolitik runt om i landet.
              Köerna till sjukvården ringlade långa, och det måste göras något.
              Köande människor med besvär och värk höjde sina röster, och eftersom
              stora vallöften om vård, skola och omsorg höll på att totalhaverera
              måste något göras akut. Försvaret blev Socialdemokraternas restpost.
            </seg>
            <seg n="8e97d6d7">
              Då gick det alltså att genom ett penndrag ta bort 2 miljarder
              förutom de besparingar som redan fanns i budgeten. Då var tydligen
              inte orden analys, underlag, beredning och perspektivplaneringar
              uppfunna. Är det så?
            </seg>
            <seg n="366764f5">
              Att sedan allt, efter sådana oplanerade besparingar, slutade
              med ett stort ekonomiskt svart hål i försvarsbudgeten kanske man
              också bör komma ihåg. Och Socialdemokraterna bör fundera på sina
              formuleringar i sina reservationer i dag, då man säger att våra
              förslag kommer utan analyser och är greppade i luften. Hur var
              det den gången, då Persson stod där i talarstolen, med era analyser
              och förankringar? Det är kanske något att fundera på. Greppat
              i luften var det!
            </seg>
            <seg n="9e92817c">
              Vi minns hur Socialdemokraterna ansvarade för den svenska försvarspolitiken
              och raderade ut en rad militära enheter och regementen på Sverigekartan:
              Östersund, Falun, Söderhamn, Umeå, Linköping, Kristinehamn och
              Gotland, bara för att ta några exempel. Men sådant tycks vara
              glömt i dag. Jag får känslan av att Socialdemokraterna tycker
              att det är enklare att radera ut förband och friställa folk än
              att spara på materiel.
            </seg>
            <seg n="88a42fa3">
              Låt oss se bakåt, bara för någon sekund! 1996 blev prutningen
              i försvarsbudgeten 4 miljarder. 2000 var det dags att skära igen,
              också då med 4 miljarder. 2004 var besparingarna 3 miljarder.
              Lägg därtill sjabblet det var just vad det var åren 1995 och 1996
              med den så kallade anslagsförordningen. Det sjabblet kostade Försvarsmakten
              ca 8 miljarder i reellt förlorad köpkraft.
            </seg>
            <seg n="5e8887ae">
              Det var mycket siffror det här, men sedan 1996 har försvarsanslagen
              reducerats med minst 11 miljarder och i statsbudgeten med 19 miljarder
              i reell köpkraft.
            </seg>
            <seg n="4d189c4e">
              Fru talman! Ulrica Messing, i fjol vid denna tidpunkt försvarspolitisk
              talesperson, stod här i talarstolen enligt riksdagens protokoll
              och sade i fjolårets debatt ärligt i denna kammare: Under de senaste
              åren har vi socialdemokrater fört över resurser från försvarsbudgeten
              till polisen, till kriminalvården och till övriga rättsväsendet.
              Lägg därtill Perssons stora ingrepp med pengar till sjukvården
              från försvarsbudgeten.
            </seg>
            <seg n="59cff0b1">
              Jag tycker att Socialdemokraternas olika piruetter i årets budget
              är förvånande. Jag har bara suttit i försvarsutskottet i 13 år,
              så referenstiden är relativt kort, men jag har aldrig då menar
              jag aldrig sett sådana ekonomiska piruetter som man gör i årets
              budget och de närmaste åren. Jag förstår att till och med finansutskottets
              majoritet reagerar och skriver om Socialdemokraternas budgetalternativ:
              Utskottet är därför förvånade över att motionärerna själva alltså
              Socialdemokraterna utan andra analyser än att kostnaderna för
              JAS beräknas minska efter 2008, föreslår neddragningar av försvarsanslaget
              som vida överstiger regeringens. Ett sådant förslag kan inte betecknas
              som annat än oansvarigt.
            </seg>
            <seg n="f6bd55cd">
              Hur ser då verkligheten ut? Finns det outnyttjade pengar i budgeten
              som Socialdemokraterna har hittat och vi inte förstått att hitta?
              Finns det pengar som ingen annan hittat i materielbudgeten? Nej,
              sanningen är förstås en annan.
            </seg>
            <seg n="0bcfc058">
              Det finns mycket riktigt inte några kostnader för leveranser
              av flygplan i den så kallade JAS-ramen efter 2008. Slutleveransen
              för delserie 3 av JAS är då gjord. Därför finns det inte heller
              nu måste Socialdemokraterna lyssna och fundera några kostnader
              medräknade i budgeten för varken 2009 eller 2010. Alltså: Socialdemokraterna
              har intecknat ett besparingsutrymme som inte finns.
            </seg>
            <seg n="0b482110">
              Fru talman! Det går alltså inte för att ta det ännu en gång att
              spara genom att inte köpa något som man inte har avsatt pengar
              för.
            </seg>
            <seg n="837e7b84">
              Och jag frågar mig, med riktning till Anders Karlsson: Vilka
              projekt vill Socialdemokraterna då spara på, eftersom det nu ska
              sparas 7,5 miljarder fram till 2010? Är det stridsfordon, artilleripjäser,
              halvtidsmodifieringar av fartyg, leveranser av helikoptrar eller
              så kallade Visbykorvetter? Eller är det ännu fler förband som
              ska läggas ned? Jag hoppas att Anders Karlsson i sin nya roll
              som Socialdemokraternas gruppordförande i försvar kan ge besked
              om detta i dag. Ni har ju varit till bland annat Karlskrona och
              Motala och lovat och lovat, men var finns pengarna, Anders Karlsson?
              Svaret får inte vara de pengar som inte finns i budgeten.
            </seg>
            <seg n="bb885074">
              Jag vill också fråga Anders Karlsson hur Socialdemokraterna kommit
              fram till att man kan spara 3 miljarder 2009 och ytterligare 4,5
              miljarder 2010, allt enligt finansutskottets plan och uträkning
              av hur Socialdemokraternas budget ser ut.
            </seg>
            <seg n="354bea3b">
              Ni efterlyser regeringens analyser, både säkerhetspolitiska och
              andra, för att besparingar ska kunna göras. Men, seriöst talat:
              Behövs inga sådana analyser om ni socialdemokrater ska spara 7
              ½ miljard? Behövs inga analyser då? Behöver man inte då vänta
              och se till exempel Försvarsberedningens resultat?
            </seg>
            <seg n="d781d535">
              Om ni skulle ha haft sådana underlag som kan ge så stora besparingar,
              så kan ni väl berätta det i dag. Det finns många som är intresserade.
              Ni skriver i en av era reservationer: utan att invänta en säkerhetspolitisk
              analys och regeringen har greppat ur luften.
            </seg>
            <seg n="f965ab12">
              Jag kan använda samma ord som Socialdemokraterna i deras smått
              underligt skrivna reservation:
            </seg>
            <seg n="45655a0e">
              Var har ni greppat era siffror, de siffror som är skyhöga jämfört
              med våra? Var har ni greppat dem?
            </seg>
            <seg n="2889d0e7">
              Fru talman! Jag har självklart också en fundering om hur alternativet
              i svensk försvarspolitik ser ut. Är det Socialdemokraterna, Vänsterpartiet
              och Miljöpartiet? Hur ser då budgetarna ut för Socialdemokraternas
              eventuella koalitionspartier?
            </seg>
            <seg n="30178cec">
              Vänstern är förstås värst, och man har förslag om besparingar
              på 10 miljarder. Jag ställer därför en naturlig fråga till Gunilla
              Wahlén: Vad vill ni ta bort? Vilka förband vill ni ta bort, och
              ska vi helt sluta med de internationella insatserna? Finns det
              pengar till dessa insatser om ni ska pruta så mycket? Att ta bort
              personal och annat tar lång tid. Eftersom ni sparar så snabbt
              måste ni ge besked här i dag. Hur ska ni spara? Jag vet att ni
              vill stoppa Nordic Battle Group och de insatser för en bättre
              värld som NBG kan och vill göra. Då vill Vänstern inte vara med.
            </seg>
            <seg n="81895f6f">
              Miljöpartiet har gått från en nivå där man först ville att allt
              skulle bli miljöregementen och ett miljöförsvar och sedan i princip
              ta bort hela försvaret. Nu vill Miljöpartiet med sitt mått mätt
              göra små besparingar på 6 miljarder. Man gör alltså en hårdare
              satsning på försvaret än vad Socialdemokraterna gör. Detta måste
              jag erkänna. Tiderna förändras alltså. Men Miljöpartiets politik
              har något av en EKG-kurva över sig. Det är med detta parti som
              Socialdemokraterna kanske ska ha en gemensam försvarspolitik.
              Jag, och många med mig, ser även här en rödgrön försvarsröra framför
              sig.
            </seg>
            <seg n="fe26df5a">
              Med en sådan rödgrön röra vid makten skulle verkligen de försvarsindustrianställda
              i Motala, Karlskrona, Karlskoga, Örnsköldsvik och andra orter
              med försvarsindustri behöva känna stor oro. Den strimma av hopp
              som Socialdemokraterna falskt ger Försvars-Sverige med sina 350
              miljoner år 2008 är alltså en bild, om vi ser tolv månader framåt,
              som blir nattsvart. Om man ser ett samarbete med Vänstern och
              Miljöpartiet vet jag inte vad en svartare nyans än nattsvart är.
            </seg>
            <seg n="b0514487">
              Fru talman! Regeringen kommer att vidareutveckla försvarets operativa
              förmåga. Alla delar måste vara användbara såväl hemma som utomlands.
              Jag är säker på att försvarsministern kommer att utveckla detta
              i sitt anförande. Regeringen förbättrar med sin budget personalförsörjningen.
              Karin Enström kommer att ta upp detta i sitt anförande.
            </seg>
            <seg n="a03a1c4e">
              Regeringen reducerar anslaget för materielanskaffning samtidigt
              som det tillförs mer medel till de internationella insatserna.
              Då det gäller materielen har vi en skyldighet mot skattebetalarna
              att köpa den materiel som är bäst lämpad för försvaret. Om denna
              materiel är framtagen här i Sverige eller utomlands, från egentillverkning
              eller på annat sätt, återstår att se. Jag är glad att den så kallade
              Genomförandegruppen hanterar hela materielfrågan och att gruppen
              självklart leds av Försvarsdepartementet.
            </seg>
            <seg n="33b748fd">
              Fru talman! En fråga som jag tycker är spännande och viktig är
              frågan om nordisk försvarspolitisk samverkan. Det är ingen skillnad
              vare sig i Norge eller i Finland. Det är ökade kostnader för såväl
              verksamhet som materiel. Kraven på framtida operativ förmåga och
              nödvändig tillförsel av ny materiell ska inrymmas i kommande ekonomiska
              ramar. ÖB har mycket bra i sin programskrift Både och understrukit
              nödvändigheten av samarbete. Kontakterna med Norge har kommit
              längst.
            </seg>
            <seg n="b9df69f0">
              I en rapport som finns och som FOI har sammanställt noteras områden
              som är aktuella. Det är samverkan rörande materielanskaffning,
              underhåll och logistik. Det är samverkan inom utbildningsområdet
              officersutbildning och förbandsproduktion. Det är samverkan inom
              försvarsforskningsområdet. Det är samverkan rörande operativa
              förmågor.
            </seg>
            <seg n="1a77cbf9">
              Om vi ser på materielområdet har vi Nordac, ett samarbete då
              det gäller materielanskaffning mellan de nordiska länderna. Jag
              tror att detta samarbete kan utvecklas.
            </seg>
            <seg n="6f41e8fe">
              Då det gäller materieldelen och försvarsindustrin ska jag citera
              vad vd:n i Försvarsindustriföreningen sade i ett pressmeddelande
              ganska nyligen:
            </seg>
            <seg n="0dd6e788">
              Svensk försvarsindustri ska inte behandlas som en subventionerad
              sektor. Däremot efterfrågar industrin en strategisk dialog med
              en statlig motpart som är beredd att ta sin del av ansvaret för
              spelreglerna på en marknad som i huvudsak styrs och regleras av
              nationella stater och politiska beslut. Det nu inledda arbetet
              med att ta fram en försvarsindustristrategi utgör en bra bas för
              en sådan dialog.
            </seg>
            <seg n="8b3e1f55">
              Fru talman! Jag ska säga några ord om hemvärnet. Jag kommer själv
              från ett hemvärnstätt län där det dessutom i Falun finns en tremånadersutbildning
              som en bra grund för rekrytering till just hemvärnet. Jag hoppas
              att utvärderingen av tremånadersutbildningen visar att den utbildningen
              har kommit för att stanna. Jag hoppas att utvärderingen kommer
              att visa detta.
            </seg>
            <seg n="d67c24ba">
              Vi måste våga ge ett politiskt erkännande till hemvärnet. Jag
              vet att ÖB är mycket nöjd med utvecklingen av hemvärnet. Hemvärnet
              har hög beredskap, hög motivation, stor förmåga, är efterfrågat,
              är kostnadseffektivt och verkar i fred, kris och krig. Vi har
              talat mycket om hemvärnet. Men jag tycker att det är dags att
              ge ett rejält erkännande till hemvärnet. Vi vet att kostnaden
              för hemvärnet är blygsam i försvarsekonomitermer räknat.
            </seg>
            <seg n="0c04c6d3">
              Det går inte att hålla ett anförande om det svenska försvaret
              utan att ta upp frågan om våra utlandsstyrkor, våra kvinnor och
              män som gör stora insatser ute i världen. Sveriges försvar har
              utvecklats från ett invasionsförsvar med stora resurser numerärt
              och bundet i materiel och förråd till ett insatsförsvar där många
              deltar i internationella insatser. Sverige har under många år
              haft ett gott rykte och namn då det gäller internationella insatser.
              Vi har Bosnien och Kosovo. På det förstnämnda stället har vi knappast
              någon verksamhet kvar. Vi har Afghanistan, och vi har nyligen
              beslutat om styrkor till Darfur och till Tchad.
            </seg>
            <seg n="f1c2fc71">
              Om man såg tv-filmen häromkvällen om just Darfur blev man både
              chockad, besviken och arg. Den gav prov på en grymhet som man
              inte trodde fanns i vår värld. Det var en fasansfull bild och
              en bild som har etsat sig fast i hjärnan. Det var tyvärr en bild
              från verkligheten, den grymma verkligheten år 2007.
            </seg>
            <seg n="e1631e45">
              Vår insats i Darfur är kombinerad med stora svårigheter och problem.
              Både i Tchad och Darfur finns mycket att göra för svensk och internationell
              trupp. Men uppdragen är långt ifrån ofarliga, och säkerheten måste
              sättas i absolut första rummet.
            </seg>
            <seg n="0de751ee">
              Sudans regerings agerande försvårar och kanske omöjliggör en
              insats där nere. Vi får se, och den närmaste tiden är avgörande.
              Också oroande mörka moln kommer från Tchad. Den närmaste tiden
              kommer att avgöra också där hur det blir med våra insatser.
            </seg>
            <seg n="faaaabe8">
              Vi har också styrkan Nordic Battle Group som om några veckor
              står beredd att ge sig av ut i världen. Efter en lång förberedelsetid
              finns vår trupp klar att åka. Det återstår att se var i vår oroliga
              värld som NBG behövs bäst och mest. Men svåra uppgifter väntar
              våra kvinnor och män också där.
            </seg>
            <seg n="6a69b8a6">
              Sverige har, som sagt, ett bra namn i internationella sammanhang
              alltsedan de första internationella uppdragen. Vi har fortfarande
              svenska män och kvinnor kvar såväl på Cypern som vid gränsen mellan
              Syd- och Nordkorea, och vi har ett fåtal personer på en rad andra
              platser i vår oroliga värld. Efterfrågan på hjälp och internationella
              insatser kommer troligtvis att öka, och min förhoppning är att
              vi ska ha en bred samsyn i dessa ärenden också i framtiden. Det
              finns andra politiska frågor som man kan göra utspel och kommentarer
              kring.
            </seg>
            <seg n="40baf832">
              Fru talman! Slutligen vill jag rätta till en sak som Anders Karlsson
              sade. Jag tycker att han inte spelar riktigt ärligt då han säger
              att utskottet och han tog initiativet till ett brev till statsministern
              när det gällde krishanteringen. Så var inte fallet.
            </seg>
            <seg n="5facd232">
              Den 26 november kl. 10.21 gick ett mejl till regeringen. Vi bjöd
              inte in statsministern. Det ser Anders Karlsson om han läser det
              brev som gick från kansliet. Det gick till Försvarsdepartementet,
              och man bjuder in regeringen att under ett ordinarie utskottssammanträde
              komma och berätta om krishanteringen. Vi har alltså inte bjudit
              in statsministern. Jag har sett att Anders Karlsson har sagt detta
              även i debattartiklar i landet. Detta är felaktigt.
            </seg>
            <seg n="361513d6">
              Sedan fick vi en mycket bra information från statssekreterare
              H. G. Wessberg. Men rätt ska vara rätt, och i detta fall vet jag
              till hundra procent att jag har rätt.
            </seg>
          </u>
          <note n="db09ed52" type="speaker">
            Anf. 5 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-09c59c3eccbedc25-0" n="18ba2850">
            <seg n="af38f87b"/>
            <seg n="37a024af">
              Fru talman! Rolf Gunnarsson gav oss en historisk exposé av försvarets
              budgetar flera år tillbaka och hur de har hanterats. Han sade
              bland annat att det var den gamla majoriteten med s, v och mp
              som självsvåldigt har styrt och ställt över försvaret. Men så
              är det ju inte.
            </seg>
            <seg n="c170a8d4">
              Den försvarsberedning som pågår och som avslutas i morgon har
              funnits sedan 1995. Det är inte ett samarbetsinstrument som är
              påfunnet av den nya regeringen, utan det är någonting som har
              funnits tidigare. Detta är bara en fortsättning på ett tidigare
              inarbetat sätt att jobba.
            </seg>
            <seg n="f5a7f570">
              De gånger som någon har hoppat av från Försvarsberedningen och
              tågat ut därifrån med buller och bång så har det varit Moderaterna.
            </seg>
            <seg n="a50bb2b7">
              Hur ser budgeten ut i dag, och hur ser genomskinligheten ut i
              dag? Ja, inte är det ännu något mycket bättre än vad det har varit
              tidigare.
            </seg>
            <seg n="40db4ea1">
              Jag fick frågan av Rolf Gunnarsson vad Vänsterpartiet tänker
              skära ned på i dessa miljarder. Siffran som nämns, 10 miljarder,
              är inte alls med sanningen överensstämmande. Vi kan bara diskutera
              den budget som är för nästa år, och den är absolut inte på de
              beloppen utan rör sig mer åt 4-miljardershållet.
            </seg>
            <seg n="248cebaa">
              Vad är det vi ska satsa på? Om man lyssnar på den rapport som
              kom från Krisberedskapsmyndigheten förra veckan om vårt dåliga
              försvar och vår dåliga beredskap mot IT-attacker är det sådana
              hot vi ska satsa på. Är det inte rimligare att satsa på civil
              krisberedskap och krishantering i andra länder med hjälp av humanitära
              insatser än att satsa på att bygga upp vapensystem när det inte
              finns något vapenhot över Sverige och Europa?
            </seg>
          </u>
          <note type="speaker" n="632213f2">
            Anf. 6 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-7bc480fb7474f349-1" n="5b013654">
            <seg n="de9f7c56">
              Fru talman! Historiken om Försvarsberedningen är helt riktig.
              Så har det varit. Jag har väl inte känt att Försvarsberedningen
              har stått med en pistol i ryggen och sagt hur vi ska besluta i
              kammaren. Jag har haft en viss distans till Försvarsberedningen.
              Jag har aldrig suttit där. Vi har haft representanter där, som
              Gunilla Wahlén säger, vissa tider, och vissa tider har vi inte
              haft det. Det är ingenting som vi har saknat när det gäller informationen.
              Men Försvarsberedningen har inte styrt verksamheten. I så fall
              har Gunilla Wahlén tagit på sig för stort ansvar och känner sig
              oerhört stor i Försvarsberedningen jämfört med den makt som beredningen
              har.
            </seg>
            <seg n="08d55a39">
              Gunilla Wahlén vill bara se till 2008. Men vi måste titta på
              2009 och 2010. Ni har också i er budget lagt fram förslag om 10
              miljarder. Jag får det inte att gå ihop. Det låter humanitärt
              och bra. Vi kan helt instämma i det.
            </seg>
            <seg n="00ff62e2">
              Men låt oss se på Darfur och Tchad. Vi är säkert eniga om att
              vi måste göra otroligt stora humanitära insatser där. Men hur
              ska det gå till? Ska vi skicka ned Röda Korset i nuvarande läge?
              Måste vi inte ha någon typ av militär styrka som föregår insatsen?
              Men det vill inte Gunilla Wahlén ha. Vi har inte de resurser som
              Gunilla Wahlén pratar om. Om vi tar bort 4,38 miljarder, 5 miljarder
              och 5,5 miljarder under de tre kommande åren finns inte pengarna.
              Jag förstår inte hur det ska gå till.
            </seg>
            <seg n="b160970c">
              Jag förstår att Gunilla Wahlén vill börja med humanitära insatser.
              Det är vi helt eniga om. Men du hoppar över kapitel 1 i diskussionen.
              Det förstår jag inte. Hur ska det gå till, Gunilla Wahlén?
            </seg>
          </u>
          <note n="daf0e586" type="speaker">
            Anf. 7 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-09c59c3eccbedc25-1" n="18ba2850">
            <seg n="af38f87b"/>
            <seg n="0af8efb4">
              Herr talman! Låt oss börja med kapitel 1, Tchad. Det var en enig
              riksdag med alla partier, inklusive Vänsterpartiet, som för några
              veckor sedan beslutade om att vi skulle skicka 200 personer till
              en insatsstyrka i Tchad tillsammans med 4 000 från Frankrike.
              Det var en enig riksdag. Vänsterpartiet står bakom beslutet. Det
              Vänsterpartiet dessutom skulle vilja ha är den humanitära insatsen
              i den delen.
            </seg>
            <seg n="9b536b92">
              Jag hade inte tänkt att diskutera Nordic Battle Group i dag eftersom
              vi ska göra det om ett par veckor. Jag lämnar den frågan därhän.
            </seg>
            <seg n="6e36a892">
              När vi får frågan vad vi vill dra ned på, och regeringen skriver
              en brasklapp redan i inledningen av budgetpropositionen om att
              omställningar och förändringar måste göras i budgeten med tanke
              på uppgifter som kommer under hösten, hur ska man som vänsterpartist
              föreslå vilka vapensystem som kan avvecklas, omfördelas eller
              skjutas fram i tiden när sidan i budgeten är tom? Det finns inte
              en siffra. Vi räknade på att vi tar bort de kostnader som finns
              för Afghanistanstyrkan, och vi tar bort de kostnader som finns
              för att sätta vapen på JAS Gripen. Det fanns uträknat hur mycket
              det skulle kosta. Det har vi föreslagit ska tas bort.
            </seg>
            <seg n="7ef9a506">
              Den dag vi får konkreta uppgifter om vad som kostar vad, och
              vi har tagit ställning till hur försvaret ska se ut i framtiden,
              är jag inte alls övertygad om att Vänsterpartiet kommer att skära
              ytterligare i den budgeten. Då har vi en budget som det finns
              en stor samstämmighet för. Det är inte pengar som ska bort från
              budgeten utan det är en omfördelning som behövs.
            </seg>
          </u>
          <note type="speaker" n="3bbaa81c">
            Anf. 8 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-7bc480fb7474f349-2" n="5b013654">
            <seg n="5b44de91">
              Herr talman! Jag läser i alla fall siffrorna. Det går inte att
              isolera sig. Jag förstår att Gunilla Wahlén gärna vill göra det
              med 4,38 miljarder 2008. Men likafullt efter det att Gunilla Wahlén
              läste budgetförslaget och inte förstod allt kunde hon ändå ta
              bort 5 miljarder för åren 2009 och 2010. Det var en dramatisk
              slutsats när man inte förstod innehållet. Då högg man till med
              10 miljarder. Jag får det inte att gå ihop.
            </seg>
            <seg n="6365b455">
              Vi är fortfarande helt eniga om den humanitära biten, men det
              måste finnas resurser för att ha förband hemma som ska utgöra
              underlag för de internationella insatserna, som i sin tur utgör
              grunden för att göra dessa humanitära insatser. Det här går inte
              ihop i Vänsterpartiets budget, även om Gunilla Wahlén i slutmeningarna
              sade att det kanske skulle bli lite ljusare budgetar från Vänstern
              i fortsättningen. Det är en tröst, så här nära juletid.
            </seg>
          </u>
          <note type="speaker" n="743f4a29">
            Anf. 9 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-f57db1ef901b2065-1" n="bfe94150">
            <seg n="c753d38f">
              Herr talman! I en bisats sade Rolf Gunnarsson att vi spar rätt
              mycket pengar på försvaret. Det är helt rätt. Jag förklarade i
              mitt anförande att vi har försökt att göra en säkerhetspolitisk
              analys utifrån våra besparingar. Det rör sig om 66 ½ miljard mer
              än det som regeringen sparar. Men det intressanta är vilken hotbild
              man ser. Om Rolf Gunnarsson ser en annan hotbild än den Miljöpartiet
              ser skulle det vara oerhört intressant att få höra det. Vår uppfattning
              är att hotbilden inte är militär utan att den är av helt annat
              slag militär, terrorhot, ekonomisk brottslighet och så vidare.
              Då behöver vi en helt annan typ av försvar. Vi har byggt vår försvarspolitik
              utifrån detta. Då blir den en neddragning.
            </seg>
            <seg n="7fca40b2">
              Instämmer inte Rolf Gunnarsson i vår hotbild?
            </seg>
          </u>
          <note type="speaker" n="73657600">
            Anf. 10 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-7bc480fb7474f349-3" n="5b013654">
            <seg n="e59326f2">
              Herr talman! Jo, jag tror att vi i stort kan vara överens om
              hotbilden. Jag tror också, utan att veta exakt vad det står på
              varje sida i Försvarsberedningen, att det föreligger stor enighet
              även i Försvarsberedningen. Så mycket kan jag väl säga även om
              ni har pressträff i morgon.
            </seg>
            <seg n="b8de226c">
              Det är glädjande att Miljöpartiet har piggnat till nyktrat till
              i försvarsfrågan. Det ger jag ett erkännande för. I dag är ni
              mer försvarsvänliga än Socialdemokraterna. Det har skett en stor
              förändring om vi ser tillbaka fem år eller ännu längre i försvarsdebatterna.
            </seg>
            <seg n="307928fe">
              Peter Rådberg sade tidigare i debatten att regeringen hade svängt
              om 180 grader. Jag vill diskutera gradantalet, men jag tror att
              Miljöpartiet slår den siffran. Den kampen kan vi ta en annan gång.
            </seg>
          </u>
          <note type="speaker" n="c19a134d">
            Anf. 11 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-f57db1ef901b2065-2" n="bfe94150">
            <seg n="3fc49aa5">
              Herr talman! Det var intressant att höra att Rolf Gunnarsson
              instämmer i hotbilden, men er budget bygger till stora delar på
              den gamla hotbilden. Det är den ekvationen som inte går ihop.
              Om ni ser samma hotbild som vi måste man också ha en budget utifrån
              den hotbilden. Det är vad vår kritik mot regeringen gäller.
            </seg>
            <seg n="7717c0b0">
              Kan du förklara varför ni lägger fram en budget som till 8090
              procent behåller samma struktur? Ni försöker naturligtvis med
              internationella insatser. Det är fortfarande ca 800 som är ute.
              Ert mål är 2 000. Men det har även vi. Där skiljer vi oss inte
              åt. Men det gäller att verkställa detta på något sätt.
            </seg>
            <seg n="06313b05">
              Miljöpartiet spar totalt sett på tre år lite mer än Socialdemokraterna.
            </seg>
          </u>
          <note type="speaker" n="8a0239c1">
            Anf. 12 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-7bc480fb7474f349-4" n="5b013654">
            <seg n="bdf9f6e8">
              Herr talman! Det blir lite förvirrande. Gunilla Wahlén ville
              alldeles nyss prata bara om ett år. Peter Rådberg vill prata om
              tre år för att få en annan budgetsiffra. Det har jag förståelse
              för.
            </seg>
            <seg n="53b6dea2">
              Att vi instämmer i hotbilden behöver inte betyda att vi hamnar
              på exakt samma krontal i miljarder när det gäller vilket försvar
              Sverige behöver. Vi har en satsning, som Peter Rådberg säger,
              på den internationella delen just nu. Jag tycker inte att man
              ska fästa så stor vikt vid siffran 2 000. Det är en dubblering.
              Styrkan i till exempel Tchad kostar mycket pengar. Det här ska
              räknas i pengar. Det är inte alls säkert att det blir exakt 2
              000 huvuden. Vi ska sluta räkna så. Det blir mer om vi räknar
              de insatser som görs runt om i världen.
            </seg>
            <seg n="1e520410">
              Vi kan se samma hotbild, men jag tycker att Peter Rådberg och
              Miljöpartiet läser vår budget lite annorlunda än vad vi gör. Det
              har jag förståelse för när man sitter i opposition. Jag har inga
              kommentarer på det. Det är en del i demokratin.
            </seg>
          </u>
          <note type="speaker" n="1bf8d90f">
            Anf. 13 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-6233080b94a3753f-0" n="c1950be3">
            <seg n="70f7377b">
              Herr talman! Ja, då kom den! Den stora kanonen hade Rolf Gunnarsson
              laddat, och så sköt han vilt omkring sig. Det var nästan så att
              det var en kulspruta också. Det haglade påståenden om än det ena
              och än det andra, och i många stycken kan jag tycka att även det
              var lite oseriöst.
            </seg>
            <seg n="46be0216">
              För det första har vi lagt fram en budget. Eftersom Rolf Gunnarsson
              har hänvisat Miljöpartiet och Vänsterpartiet till att läsa på
              i budgetförslaget, tycker jag att han ska läsa på i vårt budgetförslag,
              vår motion. Där skriver vi att vi 2008 satsar 350 miljoner mer
              än den sittande regeringen på försvarsanslag. Det är vår budget.
            </seg>
            <seg n="bc3c7806">
              Därför har vi ett särskilt yttrande i betänkandet i dag där vi
              säger att vi inte kan ställa oss bakom det här. Sedan har vi reservationer
              om materielanslagen.
            </seg>
            <seg n="c6842148">
              Ett ytterligare förtydligande är: Man blandar ihop 3 miljarder
              och 4 ½ miljard. Jag vet inte vilken skola Rolf Gunnarsson har
              gått i. Det här är en jämförelse med regeringens budget. Det är
              jämförelsetal. Har vi sagt att vi tror att det är möjligt att
              göra besparingar 2010 på 4 ½ miljard i förhållande till regeringens
              budget blir det inte 7 ½ miljard. Det är viktigt att hålla rätt
              på siffrorna.
            </seg>
            <seg n="5f0e60d6">
              Vad har vi då sagt? Jo, det står så här på s. 6 i vår kommittémotion:
              Vi socialdemokrater menar att det troligen är möjligt att göra
              ytterligare besparingar på försvarsanslaget. Detta måste dock
              föregås av en ordentlig analys. Budgetnivån måste anpassas utifrån
              vilka uppgifter som Försvarsmakten och övriga myndigheter ges
              inte tvärtom.
            </seg>
            <seg n="c2385bc3">
              Då inväntar vi Försvarsberedningens rapport och perspektivplanering.
            </seg>
          </u>
          <note type="speaker" n="24b033ad">
            Anf. 14 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-7bc480fb7474f349-5" n="5b013654">
            <seg n="46e2fe1b">
              Herr talman! Ja, stor kanon eller inte det vet jag inte.
            </seg>
            <seg n="d537962a">
              Sedan sade Anders Karlsson att även det var oseriöst. Det var
              de exakta orden ni kan titta i protokollet sedan.
            </seg>
            <seg n="0b315c0e">
              Då kan vi konstatera att Socialdemokraterna har en oseriös budget,
              precis som finansutskottet skriver i sin kommentar.
            </seg>
            <seg n="1aa71927">
              Jag måste fråga Anders Karlsson: Har ni inte ångrat er i efterhand
              för att ni utnyttjade pengar som inte finns i budgeten? Har ni
              inte kommit på i efterhand att ni gjorde fel? Vore det inte lätt
              att säga det här i dag inför alla, för att få in det i protokollet,
              att ni räknade fel och inte visste att det inte fanns några JAS-pengar
              där? Vore det inte enklast att säga det i den här debatten? Då
              vore den frågan ur världen, och vi vet att det som Anders Karlsson
              sade var fel och oseriöst precis som att jag skjuter med stora
              kanonen, som han sade.
            </seg>
            <seg n="d1fbadcf">
              350 miljoner det är helt rätt, och det sade jag väl i mitt anförande
              är de pengar som Socialdemokraterna har i sin budget för 2008
              och som vi inte har.
            </seg>
            <seg n="038edade">
              Först kunde ingen räkna vad Socialdemokraterna hade i sin budget.
              Men när man nu har kommit fram till att ni har räknat på pengar
              som inte finns, vore det inte en chans att här och nu säga att
              ni räknade fel?
            </seg>
            <seg n="94b8641d">
              Slutligen, eftersom Anders Karlsson har en replik kvar, var det
              detta med att statsministern inte kom och bjöds in. Det skulle
              jag också vilja ha korrigerat.
            </seg>
          </u>
          <note type="speaker" n="ebfcda86">
            Anf. 15 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-6233080b94a3753f-1" n="c1950be3">
            <seg n="9fec4bbf">
              Herr talman! Först: Vi bjöd in Statsrådsberedningen. När vi bjuder
              in, likadant som vi gjorde med Försvarsdepartementet, är det ministern
              vi vill ha till oss. Det är vi väl överens om, Rolf Gunnarsson?
              Vi har sagt det flera gånger när vi har diskuterat i presidiet.
              Vi kan inte tvinga dem att komma hit, och då får de skicka statssekreteraren.
              Men det är alltid ministern som vi vill ha till våra sammanträden.
              Om det råder väl inga oklarheter.
            </seg>
            <seg n="8a0af7bb">
              Jag vill än en gång påpeka det vi skriver i vår motion: Budgetnivån
              måste anpassas utifrån vilka uppgifter som Försvarsmakten och
              övriga myndigheter ges inte tvärtom.
            </seg>
            <seg n="aeced983">
              Då har vi sagt att vi vill satsa 350 miljoner mer i 2008 års
              budget, men vi säger att det finns en möjlighet att spara. Därför
              säger vi också: Vi vill gärna sätta oss tillsammans med regeringen
              i partiledaröverläggningar och diskutera denna viktiga fråga:
              landets säkerhet. Det är det vi vill diskutera gemensamt.
            </seg>
            <seg n="36fb6d87">
              Men vi vill vänta med att säga hur mycket vi ska spara tills
              vi har riktiga analyser och underlag. Skillnaden är att ni gör
              det utan att ha analys och underlag, för ni vill sänka skatten
              för hushållsnära tjänster och annat för de rika. Där är det en
              stor skillnad.
            </seg>
          </u>
          <note type="speaker" n="65d00109">
            Anf. 16 ROLF GUNNARSSON (m) replik:
          </note>
          <u who="rolf_gunnarsson_0956c8" xml:id="i-7bc480fb7474f349-6" n="5b013654">
            <seg n="ea3cf35f">
              Herr talman! Fortfarande är det ekonomin. Finansutskottet har
              reagerat på motioner och reservationer i ett enda utskott, och
              det är från Socialdemokraterna i försvarsutskottet. Jag tar citatet
              än en gång: Utskottet är därför förvånat över att motionärerna
              själva, utan andra analyser än att kostnaderna för JAS beräknas
              minska efter 2008, föreslår neddragningar av försvarsanslagen
              som vida överstiger regeringens. Ett sådant förslag kan inte betecknas
              som annat än oansvarigt. Det säger alltså finansutskottet.
            </seg>
            <seg n="5f5c3094">
              När det sedan gäller vem som bjöds in ska jag citera vad Anders
              Karlsson skriver i en debattartikel: Jag tog initiativet till
              att bjuda in statsministern till riksdagen för att se om frågetecknen
              runt . Han kom inte.
            </seg>
            <seg n="c1fbf212">
              Det står här att Anders Karlsson har bjudit in statsministern.
              Fortfarande: Så skedde inte.
            </seg>
            <seg n="3fa00e56">
              Jag och Anders Karlsson var eniga om att Statsrådsberedningen
              skulle bjudas in. Så står det också i det mejl som har skickats,
              som jag har citerat tidigare, ingenting annat.
            </seg>
          </u>
          <note type="speaker" n="abaee7d9">
            Anf. 17 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-0e8e16c41218d35f-0" n="a5bd1524">
            <seg n="7e72e2ae">
              Herr talman! Sveriges försvarsmakt är bra i många avseenden,
              bland annat i att tala för grupp. Jag har påverkats under året.
              Jag kommer således att nu för er åhörare i kammaren och annorstädes
              kort redovisa en global säkerhetsöversikt, ställa mig bakom utskottets
              betänkande, kommentera regeringens besparingsmål och genomförandegrupp,
              något kommentera oppositionspartiernas förslag åt olika håll samt
              slutligen lyfta fram några aktuella frågor, värnplikten och gasledningen.
            </seg>
            <seg n="f21b19c7">
              Vår världsdel har nu varit förskonad från storskaliga krig sedan
              1945. Järnridån, Berlinmuren och sovjetkommunismen är som väl
              är alla borta liksom det fruktansvärda kalla kriget med sitt ständiga
              kärnvapenhot. Handel och ekonomiskt samarbete mellan länder är
              i grunden freds- och säkerhetsfrämjande, och tillkomsten av Europeiska
              unionen har därför betytt och betyder oerhört mycket för Europa.
              Tänk bort EU som omfattar 27 länder, och tänk bakåt hur samma
              länder i många sekler hanterat sina konflikter tidigare, så blir
              man glad och tacksam över EU-samarbetet och att Sverige nu med
              full kraft deltar inom EU:s ram för att göra Europa, och därmed
              världen, till en bättre plats för oss alla.
            </seg>
            <seg n="2b981f37">
              Även globalt överväger en ljus framtidsbild, enligt min uppfattning.
              Världens länder ökar sitt samarbete och sin handel. Tillväxten
              ökar, och levnadsnivån förbättras för allt fler.
            </seg>
            <seg n="b314f5de">
              Samtidigt finns det fortsatt mycket elände och lidande i dagens
              värld, undernäring och fattigdom, inbördeskrig och fruktansvärda
              övergrepp och massmord i den blinda terrorns namn. Kampen om världens
              naturresurser har ofta utlöst konflikter, och klimatfrågans allvar
              kommer att förstärka dessa spänningar de närmaste decennierna.
            </seg>
            <seg n="70b51585">
              För den globala utvecklingen och säkerheten är det därför avgörande
              att klimat- och energifrågorna drivs till en lösning. Även den
              fruktansvärda verkligheten att fundamentalistiska terrorgrupper
              bedriver sin kamp genom medvetna massmord på oskyldiga civila,
              barn, kvinnor och män i bussar, på gator och i folksamlingar måste
              få ett slut. Vi får aldrig acceptera dessa stridsmetoder, där
              ändamålet tillåts helga även de mest avskyvärda medel, och jag
              tror att det är oerhört viktigt att alla goda krafter starkare
              än i dag fördömer dessa medvetna massmord och dem som står bakom
              dem.
            </seg>
            <seg n="60d1c498">
              Mot den bakgrund jag givit behöver Sverige självfallet ett modernt
              försvar som i stor utsträckning bidrar med internationella insatser
              för fred och säkerhet. Det är bra att alliansregeringen vill fördubbla
              våra internationella insatser, och det är bra att Socialdemokraterna
              efter vad jag förstår nu står bakom den ambitionen.
            </seg>
            <seg n="e73f7634">
              Just på försvarsområdet finns det en särskild, god och välmotiverad
              tradition att eftersträva en bred uppslutning bakom besluten.
              Detta har ofta lyckats, men inte alltid. Vi i Centerpartiet bejakar
              detta och har genom åren kunnat bidra en del.
            </seg>
            <seg n="f4c78ab7">
              Just nu ligger krutröken tät över det försvarspolitiska stridsfältet
              om bildspråket tillåts och det kan nog för den utomstående vara
              lika svårt som för Gustav den II Adolf i dimman vid Lützen att
              bilda sig en uppfattning om läget. Jag är inte helt säker på att
              det har klarnat under den föregående debatten, och jag ser fram
              emot försvarsministerns inlägg. Men jag ska försöka bringa lite
              klarhet.
            </seg>
            <seg n="2007a498">
              Låt oss börja med alliansregeringens position, som vi i Centerpartiet
              fullt ut står bakom. Den bejakas i utskottets förslag, vilket
              jag nu passar på att yrka bifall till.
            </seg>
            <seg n="f4e93a9a">
              Omställningen från det tidigare invasionsförsvaret till ett flexiblare
              insatsförsvar fullföljs i linje med 2004 års försvarsbeslut. Regeringen
              påbörjar nu den inriktning från 2004 års försvarsbeslut som inte
              ännu har genomförts. Den innebär att man ska minska andelen försvarsmateriel
              som utvecklas genom upphandling inom Sverige, att den utveckling
              som krävs ska ske i internationell samverkan och att man i första
              hand ska göra inköpen på marknaden eller från hyllan, som det
              ofta benämns. Motiven för detta är flera men har koppling till
              övergången till insatsförsvar, till internationella insatser med
              högteknologiska vapen i samverkan med andra och till kostnadsfördelar
              genom att man införskaffar materiel som tillverkas i stora serier.
            </seg>
            <seg n="d4077e31">
              Regeringen bedömer det som möjligt att kommande treårsperiod
              minska försvarsmaterielkostnaderna med nära 2 miljarder, varav
              350 miljoner kronor faller ut nästa budgetår. Regeringen pekar
              också ut fyra materielprojekt som bör avslutas, nämligen lätt
              attackrobot, förbandssättning av luftvärnsrobot Bamse, nytt ytstridsfartyg
              samt en ny plattform för undervattensfunktionerna torpedminasensor.
              Självfallet är dessa förslag grundade i analyser och överväganden.
              Anders Karlsson väljer nu att ställa en del frågor. Det har ju
              funnits tillfälle att ställa dem under hösten, och det är väl
              kanske lite sent att göra det nu, men det måste givetvis granskas.
            </seg>
            <seg n="23e3ca6b">
              Samtidigt innebär dessa besparingar, på samma sätt som när vi
              har minskat förbanden, en besvikelse för alla de goda krafter
              och kompetenser som utvecklar och skulle ha tillverkat dessa produkter:
              Det är ofrånkomligt. Jag har själv studerat torpedminasensor-projektet
              i Motala, som känns intressant. Regeringen avser att alternativa
              vägar i denna fråga ska undersökas, vilket jag tycker är en viktig
              formulering.
            </seg>
            <seg n="b18b559e">
              Regeringen bedömer vidare att sammantaget i nivån 34 miljarder
              kronor torde kunna sparas in på försvarsmaterielområdet, inklusive
              de besparingar som jag har redovisat. Detta ska noggrant analyseras
              av en genomförandegrupp. Vi får se vad resultaten blir av detta,
              och självfallet är det av stort värde även här med en bredare
              samsyn i riksdagen om detta.
            </seg>
            <seg n="d5d008b9">
              Hur resonerar då oppositionspartierna? Ja, det är väldigt olika.
              Man går i helt motsatta riktningar, och det är svårt att förstå
              hur dessa tre partier 20042007 faktiskt samarbetade och kom fram
              till samma beslut om försvarsbudgeten. Miljöpartiet stöder regeringens
              framlagda besparingsförslag och även den framtida inriktningen,
              och man vill ha en yrkesarmé. Vänsterpartiet vill ha en fördubblad
              värnpliktsarmé och vill närmast slakta försvarsmaterielanslaget
              den kommande treårsperioden genom en minskning med 15 miljarder
              kronor. Regeringens små besparingar är ju en munsbit i sammanhanget,
              så jag utgår från att Vänsterpartiet stöder regeringen i de identifierade
              besparingarna.
            </seg>
            <seg n="dac9c4f4">
              Vad säger då Socialdemokraterna? Jo, man kritiserar mycket starkt,
              med stora ord, regeringens försiktiga besparing på 350 miljoner
              kronor för nästa budgetår 2008, och man anslår faktiskt det ska
              sägas 350 miljoner mer än alliansen till försvaret för år 2008.
              Kors i taket! Detta känns faktiskt historiskt. Hög svansföring,
              måste man säga. Hur kan regeringen våga spara detta utan omfattande
              analyser? skriver s i sin motion. Tyvärr faller sedan svansen
              platt till marken när Socialdemokraterna i nästa andetag, utan
              några analyser värda namnet, plötsligt vill spara 7,5 miljarder
              kronor 2009 och 2010. Det är mer än självaste Miljöpartiet.
            </seg>
            <seg n="5cbf3061">
              Anders Karlsson säger nu att han gärna vill ha partiöverläggningar
              om detta och att nivån kanske är vad vet jag? noll. Men det är
              ändå märkligt att man identifierar summorna 3 miljarder för 2009
              och 4 ½ miljard för 2010 i Socialdemokraternas budgetalternativ,
              som man har skickat till finansutskottet, där summorna används
              för andra ändamål. Detta är, ärligt talat, inte seriöst.
            </seg>
            <seg n="aee9900b">
              Det kommer alltså många vackra ord från Socialdemokraterna om
              försvarsindustrin år 2008 och lite mer pengar än från regeringen.
              Men sedan blir det pladask, och 7 miljarder mindre än regeringen
              åren därefter, om man går på det som står i motionen och reservationen
              och inte på det som Anders Karlsson sade i sitt inlägg. Dimmorna
              från Lützen ligger tunga över Socialdemokraternas märkliga lappkast
              i en och samma partimotion.
            </seg>
            <seg n="99d6ef6f">
              Är detta en tillfällig svacka från Socialdemokraterna under deras
              nya partiledare? Jag hoppas faktiskt det, jag vill se kvalitet
              även hos oppositionen.
            </seg>
            <seg n="6e65e9ac">
              Men ett annat aktuellt och allvarligt exempel, som faktiskt också
              berörs i s-motionen, visar samma lappkast och inger också oro
              över Socialdemokraternas stabilitet. Det handlar om den prövning
              av tillåtligheten av en gasledning genom Östersjön, som ju ska
              ske enligt internationell rätt, den så kallade Esbokonventionen.
              Efter att den ansvariga ministern i regeringsställning, Mona Sahlin,
              hade hänvisat till just denna ordning, och själv bejakat EU-stöd
              till gasledningen, vänder Socialdemokraterna under hennes ledning
              nu 180 grader och kräver att Sverige ska säga blankt nej till
              en gasledning, under pågående miljöprövning enligt gällande havsrättskonvention.
              Meningen sägs vara att Sverige ska samarbeta med fyra andra Östersjöstater
              mot en gasledning, vilket innebär att Sverige samtidigt ska gå
              emot ett antal andra stora europeiska stater, som nog hade trott
              att Sverige skulle följa internationell rätt. Det här är mycket
              allvarliga saker med bäring på vårt förhållande till andra stater
              i vårt närområde, och det är oroande att Socialdemokraterna dels
              agerar som de gör, dels ändrar uppfattning under pågående prövning.
            </seg>
            <seg n="732d217f">
              I sin kommittémotion berör faktiskt försvarsutskottets socialdemokrater
              gasledningen. Jag citerar: Vid en dragning av en gasledning genom
              Östersjön är det viktigt att Sverige har möjlighet att upptäcka
              hot under vatten. Gasledningens tillkomst blir här ett argument
              för våra marina försvarsresurser, och uppenbarligen bejakar man
              till skillnad från partiledningen internationell rätt och att
              prövningen enligt denna får avgöra gasledningens eventuella tillkomst.
              Det är bra.
            </seg>
            <seg n="1aabec60">
              Herr talman! Jag ska ta upp två saker till. Centerpartiet välkomnar
              den utredning om värnplikten som regeringen har aviserat och som
              bland annat ska diskutera mer frivillighet vid rekryteringen i
              fredstid och om kvinnor ska rekryteras på lika villkor som männen.
              Centerpartiets ingång i utredningen är dels vår tro på värnplikten
              som en fortsatt grundpelare, fast kanske vilande under vissa förutsättningar,
              dels vår klara linje att värnplikten bör vara könsneutral.
            </seg>
            <seg n="9963ad2d">
              Slutligen vill jag se framåt och till det som förenar, och återgå
              till försvarsbudgetens storlek och de aviserade besparingarna.
              Partierna skiljer sig som redovisat i analysen över hur mycket
              som kan sparas kommande treårsperiod. Om man däremot ser till
              vilka besparingsbeting som partierna anger mer långsiktigt ligger
              ändå regeringen och Socialdemokraterna hyggligt nära varandra,
              med 34 miljarder kronor i nivåsänkning enligt regeringens bedömning
              och 3 ½ eller 4 ½ miljard kronor enligt Socialdemokraternas.
            </seg>
            <seg n="d629045a">
              Vänsterpartiet kanske vi kan glömma. Och Miljöpartiet, som i
              och för sig har väckt en genomarbetad och logisk motion utifrån
              sin världsbild, anger faktiskt brutala 10 miljarder kronor i real
              sänkning av försvarsbudgeten för år 2013. Man är klar i sin analys.
            </seg>
            <seg n="408b3df1">
              Jag beklagar lite Anders Karlssons tonläge vad gäller några punkter
              i hans anförande. Han sade bland annat att den borgerliga regeringen
              helt har tappat bort sitt internationella arbete för fred och
              säkerhet. Det måste vara ett missförstånd. Regeringen fördubblar
              insatsen. I den här frågan uppfattar jag att vi är brett överens
              i riksdagen. Vi ska inte ta strid om sådant som vi är överens
              om.
            </seg>
            <seg n="faa36061">
              Det låter lite, vilket också Rolf Gunnarsson sade i sitt anförande,
              som om Socialdemokraterna är emot alla besparingar på försvarsmateriel.
              Man hänvisar till den här analysen. Det kommer en genomförandegrupp.
              Vi ska titta på Försvarsberedningens rapport, så jag hoppas att
              dialogen framöver kan bli bra mellan alla partier, framför allt
              med Socialdemokraterna.
            </seg>
            <seg n="2b6a1a7f">
              Avslutningsvis ser Centerpartiet ett stort värde i en bredare
              samsyn i riksdagen i de viktiga försvarsfrågorna. Jag hoppas därför
              på ett fortsatt analysarbete med alla partier i Försvarsberedningen
              och en god dialog i den fortsatta processen vad gäller försvarets
              framtida inriktning, förmågor och försvarsmateriel.
            </seg>
          </u>
          <note type="speaker" n="2dd5bfc1">
            Anf. 18 ALLAN WIDMAN (fp):
          </note>
          <u who="allan_widman_8718b1" xml:id="i-aa89673fc8e92fc8-0" n="0f41b62d" next="i-dbb5d9a031decd3a-0">
            <seg n="280823be">
              Herr talman! När jag besökte Afghanistan i augusti kunde jag
              om morgnarna se hundratals flickor i yngre tonåren på väg till
              skolan. För fem år sedan fanns det inga skolor för flickor i Afghanistan.
              Men i skydd av bland annat svenska soldater förverkligas nu flickornas
              rätt till utbildning.
            </seg>
            <seg n="6412116c">
              Sveriges närvaro i Afghanistan är en bild av den nya Försvarsmakten.
              Nu är utgångspunkten att vårt försvar ska göra nytta hela tiden
              och överallt, inte stå undanstoppat och passivt.
            </seg>
            <seg n="911839e4">
              Bilden av afghanska flickor på väg till skolan ger oss alla ett
              hopp om en bättre värld. Men samtidigt innebär vår närvaro där
              att vi också stärker vår egen säkerhet. När Sverige som ett av
              37 länder axlar vår del av bördan för Afghanistans säkerhet blir
              vi en i laget. En bättre investering i vår framtida trygghet kan
              vi knappast göra.
            </seg>
            <seg n="872c4a96">
              Herr talman! Det finns anledning att känna stolthet över den
              aktivitet och det nytänkande som råder inom försvarspolitiken.
              Budgetpropositionen och utskottets betänkande är en provkarta
              på detta. Vi bekräftar i vårt beslut en klok strategi för materielanskaffning.
              I fortsättningen ska vi direktanskaffa den materiel försvaret
              behöver. Först om direktanskaffningen är omöjlig ska vi utveckla
              tillsammans med andra och i sista hand själva.
            </seg>
            <seg n="9343274a">
              Denna strategi leder till spårbarhet. Fokus blir vad försvaret
              behöver, inte vad en inhemsk industri kan och vill leverera. Genom
              att inslaget av upphandlingar i konkurrens kommer att öka blir
              det också mer transparens och större förutsägbarhet.
            </seg>
            <seg n="ca644f22">
              Allra viktigast är kanske att ökad direktanskaffning per automatik
              leder till ökad interoperabilitet, större kostnadseffektivitet
              och en större andel beprövad försvarsmateriel.
            </seg>
            <seg n="a26cf511">
              På personalsidan är de förestående förändringarna lika dramatiska.
              Den pliktutredning som nu tillsatts öppnar för en ordning där
              själva utgångspunkten är att man ska delta i försvarets insatser.
              Sannolikt leder detta på sikt till att färre soldater utbildas,
              men de som utbildas kommer att vara långt bättre förberedda för
              det skarpa uppdraget.
            </seg>
            <seg n="09200464">
              Även förslagen om aspirantskolor, tvåbefälssystem, erbjudande
              till samtliga kvinnor att mönstra är förslag som siktar mot ett
              insatt insatsförsvar.
            </seg>
            <seg n="4ff4de45">
              Parallellt med dessa förändringar väntar riksdagen också på en
              strategi för internationella insatser och på resultatet av en
              genomförandegrupp som kommer att skärpa förändringstrycket på
              materielanskaffningen och återföra ytterligare medel till våra
              internationella insatser. Omhändertagandet av soldater före, under
              och efter insatser ska förbättras. Till denna uppräkning kan man
              lägga att vi under det gångna året fått fler svenska soldater
              i Afghanistan. Vi planerar nu också för möjligheten att den svenska
              styrkan tillförs svenska helikoptrar under andra halvåret 2008.
            </seg>
            <seg n="ab2601b5">
              Och det är med stolthet, herr talman, som vi nu ser fram emot
              att Nordic Battle Group ska gå i beredskap. Visst finns det skavanker,
              och visst finns det någon begränsning. Men faktum är att detta
              förband i allt väsentligt kommer att kunna lösa de uppgifter som
              det var tänkt.
            </seg>
            <seg n="1d18710e">
              Regeringen och försvarsministern är värda beröm för ett gott
              arbete. Under min tid i utskottet har det aldrig tidigare hänt
              så mycket på så kort tid för att Sverige ska få ett användbart
              och expeditionärt försvar i mänsklighetens tjänst.
            </seg>
          </u>
          <note n="83c8c620">
            Jag yrkar bifall till förslaget i betänkandet.
          </note>
          <u who="allan_widman_8718b1" xml:id="i-dbb5d9a031decd3a-0" n="0f41b62d" prev="i-aa89673fc8e92fc8-0"/>
          <note n="9db8705c" type="speaker">
            Anf. 19 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-09c59c3eccbedc25-2" n="18ba2850">
            <seg n="af38f87b"/>
            <seg n="26d15f07">
              Herr talman! Allan Widman tar i sitt anförande upp vår Afghanistaninsats
              och berättar om det arbete som görs där. Jag håller med om att
              våra svenska soldater och den del av Försvarsmakten som är i Afghanistan
              gör ett väldigt bra jobb. Svenskarna är väldigt professionella,
              och utifrån de förutsättningar som de har gör de en bra insats
              i dag. Men hur tänker sig Allan Widman framtiden?
            </seg>
            <seg n="add7e25c">
              Visst är det väldigt bra att det här området, som är en liten
              del av Afghanistan, är säkrat och att det finns möjlighet för
              civilbefolkningen att röra sig i området. Men hur ska man bygga
              upp det på sikt? Det kan ju inte vara meningen att vi ska tillföra
              ytterligare soldater. Nu har vi ca 350 där. Ska vi öka år efter
              år i tio år framöver? Vi måste ju ha en plan för hur vi ska försöka
              hjälpa till med andra insatser. Det handlar om att bygga upp rättsväsendet,
              om att bygga upp polisväsendet, om att ge dem möjligheter att
              odla andra grödor än narkotika som är ett stort problem och som
              den militära insatsen inte kan göra så mycket åt. De kan inte
              narkotikaspana eller beslagta narkotika.
            </seg>
            <seg n="905f1c5f">
              Det handlar alltså om andra insatser när det gäller uppbyggnad,
              och det är stora svårigheter att komma till i Afghanistan och
              göra den här uppbyggnaden. Men vad gör Sverige för att fortsätta
              det arbetet och för att fortsätta att se till att det blir förutsättningar
              för något slags förändring i Afghanistan som är uthållig på lång
              sikt?
            </seg>
            <seg n="bcc3105e">
              Sedan har det varit en diskussion om vad som händer med de krigsfångar
              som tas i Afghanistan. Amnesty har kommit med en rapport om att
              de utsätts för tortyr när man lämnar över dem till de afghanska
              myndigheterna. Hur ser Allan Widman på det? Vad gör Sverige för
              insatser för att det här inte ska ske? Man ska ju lyda under de
              rättsregler som finns när det gäller krigsfångar. Och hur ställer
              sig den svenska Försvarsmakten till det här?
            </seg>
          </u>
          <note type="speaker" n="36a4524b">
            Anf. 20 ALLAN WIDMAN (fp) replik:
          </note>
          <u who="allan_widman_8718b1" xml:id="i-a4c85bbba4c07d59-0" n="0f41b62d">
            <seg n="e65b8743">
              Herr talman! Ja, när det gäller den sista frågan är jag inte
              riktigt säker på att det finns några mycket goda och heltäckande
              svar.
            </seg>
            <seg n="7282191a">
              Om ett demokratiskt lands soldater omhändertar en person i Afghanistan
              eller Kongo eller var som helst och överlämnar den personen till
              nationella myndigheter och personen i fråga sedan råkar ut för
              någonting tror jag inte att vi har något universalrecept som kan
              skydda oss från eventuell kritik på den här punkten.
            </seg>
            <seg n="f155e902">
              Däremot kan man göra en massa saker för att minska riskerna.
              En del som ISAF gör i Afghanistan är att man har en överenskommelse
              med bland annat Internationella Röda Korset där man säger att
              om ett ISAF-land griper en person eller om ett ISAF-land är närvarande
              när en person grips av den nationella polisen ska man rapportera
              in namnet på den personen till Röda Korset för att möjliggöra
              en uppföljning av den enskildes situation.
            </seg>
            <seg n="411804e7">
              Gunilla Wahlén har rätt i att Sverige gör ett bra jobb i Afghanistan.
              Det är viktigt för oss att konstatera att det gör 36 andra länder
              också. Det viktigaste är att helheten fungerar.
            </seg>
            <seg n="4b779334">
              Gunilla Wahlén är inne och nosar på en av de svårigheter som
              finns beträffande Afghanistan. Det är att det västerländska samhället
              satsar ojämförligt mycket mer resurser på den militära närvaron
              än på bistånds- och utvecklingsinsatser. I dag satsar vi cirka
              sju gånger mer på de militära resurserna än på bistånd. Jag tillhör
              dem som tror att det måste förändras om vi på lång sikt ska hitta
              en bättre utveckling för Afghanistan, vilket, Gunilla Wahlén,
              är en förutsättning för att vi ska kunna avbörda oss ansvaret
              för deras säkerhet.
            </seg>
            <seg n="1c871a29">
              Sverige har haft en vacklande inledning i Afghanistan, men, som
              jag uppfattar det, vidtar man nu många åtgärder för att snabbt
              förbättra det svenska arbetet där nere.
            </seg>
          </u>
          <note n="bca0ba5c" type="speaker">
            Anf. 21 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-09c59c3eccbedc25-3" n="18ba2850">
            <seg n="af38f87b"/>
            <seg n="8ad62a0c">
              Herr talman! Vi ska fortsätta att prata om internationella insatser.
              Regeringen har planer på att kontinuerligt ha ca 2 000 personer
              ute. Det är det som är framtiden.
            </seg>
            <seg n="28313582">
              Vi har också deltagit i och startat en battle group , en nordisk
              battle group . Den innehåller över 2 300 personer. Skillnaden
              mellan en battle group och andra insatser, exempelvis i Tchad,
              är att den förra bygger vi upp själva. Vi ska ansvara för transporter
              och helheten i hela gruppen tillsammans med några andra länder,
              till skillnad från Tchadinsatsen till exempel där det är Frankrike
              som bygger upp den, och vi deltar med 200 soldater, kanske också
              30 innan som åker dit om de nu får komma dit.
            </seg>
            <seg n="d80c1879">
              Hur tänker sig Allan Widman fortsättningen på sådant här? Det
              har stått två parallella grupper i beredskap nu, alltså fyra grupper
              under det här året. Nästa år kommer Spanien och Sverige samtidigt
              att stå i full beredskap att åka till ett land. Battle groups
              är omgärdade av en massa regler. Nu när det behövs folk i Tchad
              kan man inte ta av någon battle group och sätta in, utan man måste
              ta andra människor.
            </seg>
            <seg n="e584b4c5">
              Hur tänker man sig i framtiden att vi ska kunna åka ut i världen
              och göra insatser om de här länderna inte vill ha västerländska
              styrkor? Det visar sig i Darfur. Det kan visa sig i Tchad att
              de inte vill ha västerländska styrkor. I Afrika vill man ha afrikanska
              styrkor. Man vill ha styrkor från andra länder.
            </seg>
            <seg n="73805237">
              Hur ska vi kunna förverkliga möjligheten att åka ut på insatser
              om vi inte blir efterfrågade? Blir det inte då en total felsatsning
              om vi bara satsar i den här riktningen och inte försöker ställa
              om försvaret till mer civil verksamhet?
            </seg>
          </u>
          <note type="speaker" n="edd1a3ae">
            Anf. 22 ALLAN WIDMAN (fp) replik:
          </note>
          <u who="allan_widman_8718b1" xml:id="i-a4c85bbba4c07d59-1" n="0f41b62d">
            <seg n="5460a4a2">
              Herr talman! Om man vill ha mer civil verksamhet tycker jag inte
              att man ska ställa om försvaret. Då tycker jag att man ska bygga
              en civil verksamhet. Jag har lite svårt att förstå det tänkande
              som Vänsterpartiet har att vi behöver ha många soldater, många
              värnpliktiga för att ta hand om en allt sämre miljö här hemma.
              Då ska man inte bygga det på den militära grunden. Då ska man
              ta fram miljötrupper eller miljöhemvärn eller vad det nu är man
              anser att man behöver.
            </seg>
            <seg n="0122bd2c">
              Nordic Battle Group är 2 700 personer. Det är en enorm kraftansträngning
              för den svenska försvarsmakten. Gunilla Wahlén är inne på vad
              som händer om det inte blir en insats. Min tro är att det kommer
              att bli ett väldigt antiklimax om det inte blir någon form av
              insats. Nu planerar Försvarsmakten ändå för att om man inte kommer
              ut under beredskapsperioden ska man kunna göra insatser genom
              att fylla ut de pågående internationella insatser som man har
              i övrigt.
            </seg>
            <seg n="d33bb334">
              Om det inte blir en insats för denna battle group eller huvuddelen
              av den tror jag att vi alla måste ta oss en verklig funderare
              innan vi ger oss in på den typen av projekt. Vad vi de facto gör
              är att vi minskar alternativt avstår från pågående fungerande
              insatser till förmån för en beredskap.
            </seg>
            <seg n="388f1636">
              Jag tyckte ändå att denna battle group den här gången hade en
              viktig funktion i det att den blev en murbräcka för omställningen
              av det svenska försvaret, inte minst eftersom samtliga förband
              i grundorganisationen varit involverade. Det har hjälpt oss att
              bli mer expeditionära, mer förberedda för de internationella uppgifterna.
            </seg>
            <seg n="bc79784b">
              Kommer västerländska fredssoldater att behövas? Min bild, och
              jag tycker att jag följer det ganska noga, är att efterfrågan
              är i det närmaste oändlig. Vi skulle kunna vara i ett dussintal
              länder till i Afrika om vi bara hade manskap och resurser för
              det. Tyvärr måste vi prioritera.
            </seg>
          </u>
          <note type="speaker" n="27c86129">
            Anf. 23 ELSE-MARIE LINDGREN (kd):
          </note>
          <u who="else-marie_lindgren_a84483" xml:id="i-69c19618911c3620-0" n="b580ea3b">
            <seg n="04fbb773">
              Herr talman! Försvaret och dess budget är för oss kristdemokrater
              en mycket viktig fråga. Försvaret av nationen mot yttre hot är
              statens grunduppgift. Därför är anslaget till försvaret ett av
              de viktigaste och bör således vara ett av de mest prioriterade,
              anser vi.
            </seg>
            <seg n="318fadc0">
              För oss kristdemokrater är trygghet och säkerhet centralt, inte
              bara i de små gemenskaperna som i familjen och trygghet på gator
              och torg. Säkerhet är också trygghet från att bli attackerad av
              fientligt inställda makter eller organisationer som av en eller
              annan anledning vill attackera Sverige.
            </seg>
            <seg n="0ffab9c8">
              Utgångspunkt för den kristdemokratiska försvars- och säkerhetspolitiken
              är varje människas rätt till liv och värdighet. Försvarets primära
              uppgift är att bidra till fred, frihet och säkerhet för människor
              i vårt land men även att solidariskt bidra till en fredlig utveckling
              i omvärlden.
            </seg>
            <seg n="1448b3d5">
              I takt med globaliseringen byggs svensk säkerhet i allt högre
              grad bakom våra territoriella gränser. Därför är det glädjande
              att Sverige under alliansregeringen nu ökar sitt deltagande i
              internationella insatser för fred och säkerhet.
            </seg>
            <seg n="33d39d0f">
              Försvaret är viktigt att prioritera även i fredstid, då hot som
              kan drabba ett land och vårt folk även kommer att äga rum i fredstid.
              Detta gäller allt från naturkatastrofer till terrorism. Utvecklade
              länder som Sverige måste konstruera robusta samhällsskydd som
              tar sin utgångspunkt även i icke-militära resurser.
            </seg>
            <seg n="b0a579d2">
              Samhällets ökade användning och beroende av elektricitet, telekommunikation
              och informationsteknologi innebär att svåra störningar på dessa
              områden snabbt kan medföra allvarliga konsekvenser för samhällets
              funktion. Skydd mot sårbarhet och beredskap inför det oväntade
              är ett måste för upprätthållandet av vårt teknologiskt avancerade
              samhälle.
            </seg>
            <seg n="df7f83b0">
              Försvarsmakten ska ha en sådan styrka, sammansättning, beredskap
              och gruppering att den också kan verka krigsavhållande vid säkerhetspolitiska
              kriser, i närområdet och i världen. Utan säkerhet ingen utveckling,
              och ingen utveckling utan säkerhet. Därför måste vi ha ett bra
              försvar, ett modernt försvar och ett kompetent försvar.
            </seg>
            <seg n="be2244a6">
              Herr talman! Framtiden ser ganska ljus ut för närvarande, men
              det är omöjligt att veta hur världen ser ut om tio år. Vi behöver
              därför ett bredare perspektiv på hot och utmaningar och ha en
              samlad syn på säkerhetsarbetet. Vi går från en snäv syn på vårt
              försvar till en bred syn på säkerhet.
            </seg>
            <seg n="2bcff00c">
              Det försvar som vi skapar i dag ska hantera omvärlden med dess
              osäkerheter om kanske 5 eller 15 år. Därför behövs ett långsiktigt
              och problematiserande perspektiv i all säkerhets- och försvarspolitisk
              verksamhet och beslutsfattande. Okloka nedskärningar i dag blir
              något som våra barn får betala för i morgon.
            </seg>
            <seg n="13ec1662">
              Ett vidareutvecklat materielförsörjningssystem måste i huvudsak
              bygga på Försvarsmaktens behov. I den genomförandegrupp som regeringen
              har aviserat bör även representanter för försvarsindustrin ingå
              för att även här ha en bredare syn på säkerhet.
            </seg>
            <seg n="2db79bb0">
              För att fortsätta att utveckla ett modernt och flexibelt insatsförsvar
              finns ett behov av fortsatta reformer för personalförsörjningen.
              Regeringen har tagit initiativ på detta område, och det är positivt.
              Kristdemokraterna tycker att vi bör ha ett brett politiskt samförstånd
              på detta område.
            </seg>
            <seg n="0359fb35">
              Herr talman! Kristdemokraterna har alltid värnat frivilliga gemenskaper
              och känner således extra varmt för hemvärnets och frivilligorganisationernas
              uppdrag. Hemvärnets och dess nationella skyddsstyrkors viktigaste
              uppgifter är att bevaka, skydda, ytövervaka samt stödja det civila
              samhället. Alla hemvärnsförband utbildas därför för att kunna
              lösa dessa uppgifter.
            </seg>
            <seg n="1fe812e2">
              Utöver dessa tillkommer ett antal tilläggsförmågor som bara vissa
              förband behöver ha. Enheter som har andra och kanske svårare uppgifter
              än huvuddelen måste därför årligen utbildas och öva fler timmar.
              I dag vill jag på ett särskilt sätt lyfta fram alla de män och
              kvinnor som tjänstgör i hemvärnet, och jag vill tacka dem för
              den insats de gör.
            </seg>
            <seg n="68da0a6c">
              I den budgetproposition vi i dag diskuterar slår vi fast hemvärnets
              omfattning till 60 hemvärnsbataljoner, utspridda över hela Sverige.
              De har ett nationellt perspektiv, och de bidrar till allmänhetens
              delaktighet i försvaret. Hemvärnet och de nationella skyddsstyrkorna
              bör i högre grad utvecklas till en krishanteringsorganisation.
            </seg>
            <seg n="996f1705">
              Med detta vill vi i alliansen visa att vi fullföljer 2004 års
              försvarsbeslut och att vi står fast vid de inriktningar som hemvärnet
              har och den utveckling som finns där.
            </seg>
            <seg n="14ca2c5c">
              Jag utgår från att Försvarsberedningens fortsatta arbete med
              att ge förslag för det militära försvarets inriktning även omfattar
              hemvärnet och frivilligorganisationerna. Dessa kan då utvecklas
              till ett bra samhällsförsvar på nationell basis.
            </seg>
            <seg n="7568e9ad">
              Herr talman! Jag håller med rikshemvärnschefen Roland Ekenberg
              som nyligen skrev att hemvärnet har hög beredskap, motivation
              och förmåga, är kostnadseffektivt och verkar i såväl fred som
              kris och krig. Hemvärnsmännens och hemvärnskvinnornas insatser
              under sommarens översvämningar visade detta. Åtskilliga hemvärnssoldater
              var engagerade i att mildra verkningarna och visade sig vara en
              pålitlig och omedelbart tillgänglig resurs även i samhällets civila
              krishantering. Sverige klarar sig inte utan hemvärnet.
            </seg>
            <seg n="9f9ffab5">
              Herr talman! Det militära försvaret i alla dess former är ett
              instrument för att upprätthålla och skydda de grundläggande värden
              som vi delar med många andra länder.
            </seg>
          </u>
          <note n="d9fbbea0">
            Jag yrkar därmed bifall till förslaget i betänkandet.
          </note>
          <note type="speaker" n="de9c82dc">
            Anf. 24 Försvarsminister STEN TOLGFORS (m):
          </note>
          <u who="sten_tolgfors_be6df3" xml:id="i-14e0d8db5097c274-0" n="8f544d71">
            <seg n="440b3734">
              Herr talman! Försvaret har den dubbla uppgiften att värna Sveriges
              territoriella integritet och sprida fred och säkerhet i världen.
              Uppgifterna är två sidor av samma mynt, och de är ömsesidigt förstärkande.
              När vi dimensionerar försvaret är förmågan till internationella
              insatser en väldigt viktig aspekt. Den erfarenhet som internationella
              insatser ger stärker förmågan att också värna Sveriges territoriella
              integritet.
            </seg>
            <seg n="82a2670c">
              Ofta präglas försvarsdebatten av att man jämför dagens försvar
              med gårdagens hotbild. Det är svårt att se militära hot av den
              gamla typen mot Sverige i dag, och en sak är tydlig: Uppstår nya
              hot blir de just nya, och vi möter dem bäst i internationell samverkan.
            </seg>
            <seg n="9394b01b">
              I morgon kommer Försvarsberedningens säkerhetspolitiska omvärldsbeskrivning
              och analys. I helgen beslutade jag om ett nytt uppdrag till Försvarsberedningen
              att gå vidare och utreda inriktningen för försvaret med utgångspunkt
              i rapporten.
            </seg>
            <seg n="b2159af0">
              Tillsammans med Försvarsmaktens perspektivstudie utgör detta
              underlag för en proposition om försvarspolitiken under nästa höst.
              Därutöver kommer genomförandegruppen i försvarsmaterielfrågor,
              ledd av min statssekreterare, att se över och modernisera materielförsörjningsstrategin
              såväl som bereda underlag för beslut också i enskilda projekt
              så att det sker i ett sammanhang.
            </seg>
            <seg n="51cec2cc">
              I alla dessa processer ska potentialen för ett fördjupat samarbete
              med våra nordiska grannländer finnas med. Det är ett av de intressantaste
              försvarspolitiska spåren de kommande åren. Redan i dag samarbetar
              vi i internationella insatser och i materielprojekt, men potentialen
              är betydligt större än så.
            </seg>
            <seg n="3f674612">
              I en rapport från norska och svenska ÖB som inkom till de båda
              ländernas försvarsdepartement i början på hösten föreslås tänkbara
              samarbetsområden, till exempel inom materielanskaffning, underhåll,
              övning och utbildning. Under våren 2008 kommer vi att genomföra
              en motsvarande studie med Finland, och frågan har också gått till
              Danmark.
            </seg>
            <seg n="a2dc5f5b">
              Samarbetet med Norge är på intet sätt begränsande för samarbetet
              med övriga nordiska länder. Full transparens råder. Det är däremot
              inte nödvändigtvis så att de samarbetsområden som föreslås med
              Norge automatiskt kommer att vara desamma som för andra länder.
              Samarbetet måste inte nödvändigtvis utvecklas enbart på nordisk
              basis utan kan med fördel utvecklas bi- eller trilateralt, allt
              utifrån identifierade behov.
            </seg>
            <seg n="b0b6fe4f">
              De nordisk-baltiska länderna har valt olika säkerhetspolitiska
              vägar. Norge är inte medlem i EU men medlem i Nato. Sverige och
              Finland är medlemmar i EU men inte i Nato. Danmark och de baltiska
              länderna är medlemmar i båda organisationerna. Däremot är Danmark
              inte med i EU:s säkerhets- och försvarspolitiska samarbete ännu,
              får man väl säga i dessa dagar. De enda av våra grannländer i
              den här kontexten som är med i hela den europeiska säkerhetsordningen
              är Estland, Lettland och Litauen.
            </seg>
            <seg n="40b9c645">
              Dessa vägval utgör tavlans ram för vårt samarbete, men inom denna
              ram kan vi tillsammans lägga till mycket av färg, djup och detalj
              i målningen. Ett ökat samarbete med våra grannländer skulle ge
              bättre förutsättningar för långsiktig ekonomisk och operativ balans
              i försvaret. Bredden och djupet i vårt samarbete har aldrig varit
              större.
            </seg>
            <seg n="78ecd4a3">
              Vi går nu vidare och söker finna en gemensam nordisk-baltisk
              lösning och ett gemensamt ansvarstagande för Medivac-situationen
              i Afghanistan. Sverige har tre toppmoderna helikoptrar till förfogande
              efter NBG:s beredskapsperiod. Norge har nyligen beslutat att sända
              tre egna helikoptrar. Frågorna vi ska svara på är: Kan vi poola
              dem tillsammans för ökad tillgänglighet och uthållighet? Kan vi
              finansiera dem tillsammans för att skapa en bättre närvaro och
              en högre kvalitet på det medicinska stödet i den samlade Afghanistaninsatsen?
            </seg>
            <seg n="d2a36c92">
              Nordic Battle Group är ett centralt koncept både för förnyelsen
              av det svenska försvaret och för förmågan till internationella
              insatser. Arbetet med stridsgruppen är och har varit en central
              del i Sveriges omställning från invasionsförsvar till insatsförsvar.
            </seg>
            <seg n="06b97366">
              NBG är ett förband där fem länder deltar. Det omfattar 2 850
              soldater, varav Sverige bistår med ca 2 350. NBG ska vara i beredskap
              från den 1 januari 2008 för en eventuell EU-insats.
            </seg>
            <seg n="909b4115">
              NBG dras med vissa beklagliga förseningar på materielsidan, men
              sammantaget är arbetet mycket framgångsrikt och en källa till
              stolthet för försvaret och departementet. Redan nu har samtliga
              deltagande länder anmält intresse av att vara med igen 2011. Av
              mina kolleger beskrivs NBG som den bäst förberedda stridsgruppen
              hittills i EU.
            </seg>
            <seg n="08f5d208">
              För närvarande deltar ca 800 svenska män och kvinnor i fredsfrämjande
              insatser i världen, till exempel i Kosovo och i Afghanistan. Inräknat
              de aviserade insatserna i Tchad och Sudan är det över 1 000 personer.
              De internationella insatserna syftar till att Sverige ska förbli
              en nettoexportör av fred, säkerhet och stabilitet i världen.
            </seg>
            <seg n="6c6c5b8d">
              Regeringen har föreslagit en kraftfull ökning av finansieringen
              av internationella insatser. För 2007 har budgeten ökat med 600
              miljoner, för 2008 tillförs ytterligare 100, och 2009 blir tillskottet
              650. Vi är nu i ett läge där vi går från 1 ½ miljard i denna finansiering
              av internationella insatser till 2,8 miljarder, nästan en fördubbling
              på tre år. I finansplanen finns också inskrivet en möjlighet att
              använda en del av de medel som frigörs av materielbesparingar
              för internationella insatser.
            </seg>
            <seg n="df4e7cb1">
              Sverige utformar inriktningen och storleken på styrkebidragen
              efter situationen på plats och utvecklingen i världen. Vi ska
              vara där vi bäst bidrar till att lösa uppgiften. Insatsernas uppgift,
              risk och längd varierar. Vi har varit i Korea i mer än 50 år.
              Vid andra insatser kan det handla om ett fåtal månader.
            </seg>
            <seg n="4e524e11">
              Låt mig säga med alliansens företrädare att vi är stolta över
              hur svensk personal agerar internationellt. Förutom militära färdigheter
              och förmåga att lösa uppgiften är svensk trupp välkänd för att
              möta civilbefolkning på ett öppet och respektfullt vis. Det är
              i sig stabiliserande, och det underlättar det militära uppdraget.
            </seg>
            <seg n="4d3c8a26">
              Vi menar från alliansens sida att det finns all anledning att
              bättre lyfta fram värdet och vikten av svensk personals internationella
              insatser. De bidrar till att Sverige exporterar fred, och de bidrar
              till att handfast förbättra situationen för människor i utsatta
              lägen. Internationell tjänstgöring är på många sätt belönande,
              men det kan också vara förenat med personligt risktagande. Ökad
              erkänsla för utförd insats är verkligen påkallad.
            </seg>
            <seg n="5aba6caf">
              Herr talman! Vi befinner oss nu i en övergång från invasionsförsvar
              till insatsförsvar. Förr förberedde sig Sverige för att möta den
              yttersta av utmaningar som dessbättre aldrig kom. Nu deltar svenska
              soldater löpande i internationella insatser också med betydande
              inslag av risk. Förr var Sverige inte bara militärt alliansfritt
              utan också politiskt neutralt. Det fanns då en poäng med egenutvecklad
              materiel för specifikt svenska behov. Det stärkte vårt oberoende.
              Nu ser världen annorlunda ut. Vi är politiskt allierade med EU,
              vi bygger säkerhet tillsammans med andra inom ramen för FN, EU
              och i nära samverkan med Nato i internationella insatser. Sverige
              utpekas av Nato som det viktigaste partnerlandet för organisationen
              på grund av vår vilja och förmåga till kvalitativa internationella
              insatser.
            </seg>
            <seg n="ec6ce224">
              Internationell samverkan ställer nya krav både på försvaret i
              sin helhet och på materiel. Därför ska materielförsörjningsprocessen
              anpassas till försvarets nya uppgift. Materielen måste kunna fungera
              tillsammans med andra länders materiel. Vi måste undvika att alltför
              mycket binda upp stora resurser i långsiktiga projekt, eftersom
              det då begränsar möjligheten att snabbt komplettera materiel för
              internationella insatser.
            </seg>
            <seg n="337ca800">
              De principer som ska gälla är att vi i första hand ska köpa färdigutvecklad
              materiel. I andra hand ska vi utveckla tillsammans med andra.
              I tredje hand ska vi egenutveckla. Dessa principer är från 2004
              och den förra regeringen. Skillnaden är att den här regeringen
              har kraft att verkställa dem.
            </seg>
            <seg n="41c19ba4">
              Det avgörande är att materielförsörjningen utgår från försvarets
              behov och att det är kostnadseffektivt. Den som vill värna ett
              starkt försvar måste tillse att varje skattekrona används på ett
              ansvarsfullt sätt. Det är bakgrunden till att regeringen i budgetpropositionen
              anvisar att materielanslaget ska minska med 350, 620 respektive
              980 miljoner de kommande tre åren.
            </seg>
            <seg n="0952f923">
              Det är bra med en bred samsyn i omvärldsbeskrivning och analys,
              som Försvarsberedningen arbetat med. Det är bra om detta kan bära
              mot en samlad syn på försvarets framtida inriktning. Det vore
              bra med en samlad syn på rekryteringen som är en avgörande fråga
              för Försvarsmakten. Därför kommer jag nu med ett regeringsbeslut
              på torsdag att tillsätta en parlamentarisk pliktutredning för
              att se om vi kan nå en långsiktig och bred lösning.
            </seg>
            <seg n="9e8a49eb">
              Samtidigt kan jag säga att det finns gott om utrymme för partipolitisk
              debatt. Socialdemokraternas förslag till försvarsbudget är bland
              det mest ihåliga budgetförslag som ett stort parti presenterat.
              Det innebär att försvarsbudgeten ska öka med 350 miljoner under
              2008. Därmed tror man sig kunna säga ja till alla projekt. Men
              när det ska finansieras de kommande åren kommer det besparingar
              om sammanlagt 7,5 miljarder åren 2009 och 2010. Det innebär att
              Socialdemokraterna under kommande period sparar mer än dubbelt
              så mycket som regeringen och till och med mer än Miljöpartiet.
              Vänstern tar i mer och sparar ytterligare dubbelt så mycket och
              vill dessutom passa på att stoppa exportstödet till försvarsindustrin.
            </seg>
            <seg n="a34f4cf3">
              Det finns alltså inget regeringsalternativ alls i försvarspolitiken.
              Man är oense om internationella insatser, materielförsörjning
              och exportstöd. Vänstern vill minska resurserna till internationella
              insatser. Miljöpartiet och Socialdemokraterna vill fortsätta att
              prioritera insatserna. Miljöpartiet stöder regeringens utpekade
              besparingar på projekt som TMS, lätt attackrobot och nästa generations
              ytstridsfartyg tillika med Bamse.
            </seg>
            <seg n="7cdcdfa7">
              Socialdemokraterna föregriper både Försvarsberedningens säkerhetspolitiska
              analys, genomförandegrupp och Försvarsmaktens perspektivstudie.
              Det ska bli väldigt intressant att nu få klargjort vad Socialdemokraterna
              ska spara på. I interpellationsdebatter jag haft har s-ledamöter
              tagit avstånd från den egna budgeten. Står man bakom, som klargjordes,
              sina egna reservationer, men står man också bakom sin egen budget?
              Socialdemokraterna har ingen försvarspolitik över huvud taget.
              Det finns inte ett spår av konstruktivitet i deras agerande i
              försvarsutskottet och i riksdagen. Man agerar olika i Försvarsberedningen,
              i försvarsutskott och partiledning. Anders Karlsson är förvisso
              en ny ordförande i försvarsutskottet. Det är kanske därför han
              i dag uppfann en ny försvarspolitisk doktrin. Han drömmer sig
              möjligen tillbaka. Han använde nämligen inte längre uttrycket
              militär alliansfrihet för Sverige utan bara alliansfrihet, som
              är ett mycket vidare begrepp och skulle utesluta det vi gör tillsammans
              i EU.
            </seg>
            <seg n="c1839bd0">
              Den som vill värna ett starkt svenskt försvar måste se till att
              varje krona används så effektivt som möjligt. Socialdemokraternas
              budgetförslag innebär en återgång till en gammal försvarspolitik
              med bakåtblickande och nationell materielförsörjning i stället
              för en styrning utifrån försvarets behov. Jag har noterat att
              man nu åker land och rike runt och lovar finansiera projekt men
              saknar varje form av täckning för att finansiera. Man fokuserar
              inte heller på försvarets behov utan på var saker produceras.
              Man hävdar att man lyssnar på industrin, och sedan dubblar man
              besparingarna. Man vill ha en politisk analys, inte en analys
              som utgår från Försvarsmaktens behov.
            </seg>
            <seg n="77906284">
              Regeringen tar ansvar för att genomföra en moderniserad materielförsörjningsprocess,
              ökade satsningar på internationella insatser och en fortsatt omställning
              av det svenska försvaret i riktning mot ett modernt och flexibelt
              insatsförsvar.
            </seg>
          </u>
          <note type="speaker" n="6bffb396">
            Anf. 25 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-6233080b94a3753f-2" n="c1950be3">
            <seg n="385436f4">
              Herr talman! Tack, försvarsministern, för anförandet. Eftersom
              jag inte fick svar på en enda av de fem frågor som jag ställde
              kan jag upprepa dem, men jag tänker inte göra det. Jag har gjort
              det två gånger tidigare i mina anföranden, och jag trodde att
              någon skulle bemöda sig att svara. I stället har man hållit sitt
              inlägg, talat om det som vi har kunnat läsa i den budgetproposition
              som vi har fått utsänd och som är tillgänglig för hela svenska
              folket.
            </seg>
            <seg n="3f2da4ce">
              Försvarsministern säger att vi åker land och rike runt och lovar
              saker. Det vi har gjort, det jag och mina kamrater i utskottet
              har gjort är att åka runt för att informera oss om läget på de
              olika ställena, bland annat i Karlskrona och Motala. Vi har sagt
              att vi inte är beredda att ta ställning förrän analys är gjord,
              till skillnad från Sten Tolgfors och den borgerliga regeringen.
              Var det en tillfällighet att Mikael Odenberg lämnade sin post?
              Var det så? Var det inte så att han sade att det inte var rimligt
              att göra så stora besparingar innan man gör en analys? Vi säger
              att vi behåller de 350 miljonerna 2008 för att sedan sätta oss
              ned och se vad vi har för möjligheter att göra besparingar. Skillnaden
              är, Tolgfors, att ni i den borgerliga regeringen säger att ni
              sparar på det och det och det, utan att ha någon analys. Där är
              skillnaden mellan oss och den borgerliga regeringen.
            </seg>
          </u>
          <note type="speaker" n="831faaa8">
            Anf. 26 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-1" n="8f544d71">
            <seg n="27b4716a">
              Herr talman! Tack för denna möjlighet att äntligen få tydliggöra
              för Anders Karlsson vad hans eget parti skriver i sina motioner!
            </seg>
            <seg n="c481e390">
              Han säger att de inte vill ta ställning innan en analys är gjord.
              Låt mig då läsa ur motion 2007/08Fi277 av Mona Sahlin, en icke
              obekant politiker i denna kammare: Denna kraftigt minskade kostnad
              för Jasprojektet gör det möjligt att minska materielanslaget utan
              att det påverkar flygvapnets förmåga. Att på detta sätt minska
              materielanslaget står därmed inte i strid med behovet av en säkerhetspolitisk
              bedömning, som fallet är med de av regeringen utpekade materielprojekten.
              Vi det är alltså Socialdemokraterna och partiledningen menar därför
              att det är möjligt att 2009 minska anslaget med 3 miljarder kronor
              och med 4,5 miljarder kronor 2010.
            </seg>
            <seg n="710d2a28">
              Debatt är överflödig. Det finns inga reservationer i fråga om
              detta. Det finns inget krav på analys. Det innebär att allt som
              Anders Karlsson har stått och sagt till mina kolleger i alliansen
              har varit fullständigt fel. Här finns svart på vitt redovisat
              vad Socialdemokraterna vill: minus 3 miljarder ena året, minus
              4,5 miljarder nästa år. Summa: minus 7,5 miljarder. 350 miljoner
              avgår för första året när ni säger att ni ska sätta i gång materielprojekten.
            </seg>
            <seg n="4d7de3bb">
              Nu ser jag fram emot att resebyrån Anders Karlsson &amp; kompani
              bokar nästa turné i Sverige och åker runt och redovisar vad man
              skriver i sina egna partimotioner.
            </seg>
            <seg n="8c611cde">
              Det var inte ett plus, det var ett minus på 7,15 miljarder. Varsågod
              och skölj, Anders Karlsson!
            </seg>
          </u>
          <note type="speaker" n="3d589fa2">
            Anf. 27 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-6233080b94a3753f-3" n="c1950be3">
            <seg n="bef8f169">
              Herr talman! Tack för det, Sten Tolgfors! Har han kanske blivit
              tandläkare också, eftersom jag ska skölja? Är det förtreten i
              den borgerliga regeringen och Mikael Odenbergs avgång som jag
              ska skölja ned, eller är det det som du precis har sagt?
            </seg>
            <seg n="d757b164">
              Det är så här, försvarsministern, att ÖB i går skickade ut ett
              pressmeddelande där han talade om att han har skickat ett brev
              till dig och den borgerliga regeringen därför att han är orolig
              för att han behöver spara 1 miljard.
            </seg>
            <seg n="f8896019">
              Ni har sagt 350 miljoner 2008. Låt mig en gång till säga att
              vi har sagt att 4,5 miljarder kanske är möjligt när JAS-ramen
              faller ut. Men vi har lagt fram en budget för 2008. Sedan ska
              vi analysera och se om vi har möjlighet att spara de 4,5 miljarderna
              2010. Beloppen ska inte adderas. Jag trodde att försvarsministern
              kunde läsa en budget. Den är i förhållande till det förslag som
              den borgerliga regeringen har lagt fram.
            </seg>
            <seg n="e55277e1">
              En annan sak som slog mig i anförandet, och som jag läste i pressmeddelandet
              i veckan, är att man ska tillsätta, efter vårt krav, en parlamentarisk
              utredning om värnplikten och pliktlagen. Märk väl att vi fick
              igenom vårt krav att utredningen ska vara parlamentarisk. Men
              redan innan utredningen är tillsatt, som du talar om ska ske i
              veckan, har du talat om för svenska folket vad de som sätter sig
              i utredningen ska tycka. Är det rimligt, försvarsministern?
            </seg>
          </u>
          <note type="speaker" n="d917ef23">
            Anf. 28 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-2" n="8f544d71">
            <seg n="371db428">
              Herr talman! Då byter vi spår. Den andra socialdemokratiska ledamoten
              har nu trätt fram som tar avstånd från den egna partimotionen
              och vad partiordföranden skriver. Den första var Peter Jonsson
              i samma kammare. Nu kommer försvarsutskottets ordförande och backar.
            </seg>
            <seg n="8a9a9f24">
              Jag har läst upp exakt vad ni skriver, men du har fattat fel.
              Men skriv då tydligare motioner! Menar ni inte det ni skriver
              utan menar något annat, får ni ta intryck av kritiken.
            </seg>
            <seg n="e0600289">
              Ni hade fel när ni hävdade att det faktum att kostnaderna för
              JAS upphör gör att ni kan frigöra pengar till annat, att det är
              gratispengar, för se de var redan intecknade för andra materielinköp,
              inklusive sådana som ni nu åker runt i landet och hävdar att ni
              främjar.
            </seg>
            <seg n="579307b2">
              Om man gör som ni vill innebär det att det inte finns något ekonomiskt
              utrymme för planerade projekt och planlagda behov av stridsfordon,
              av artilleri, av halvtidsmodifieringar av fartyg, av helikoptrar,
              av Visbykorvetter. Det är väl det som er andra runda i landet
              får handla om. Ni hade lite fel. Jag är ledsen, men så kan inte
              försvarspolitiken hanteras av ett parti som gör anspråk på att
              vara seriöst.
            </seg>
            <seg n="024fefa0">
              Jag noterar återigen att Socialdemokraterna har tre linjer i
              försvarspolitiken: den konstruktiva av Håkan Juholt i Försvarsberedningen,
              Mona Sahlins utomordentligt tydliga formulering i partimotionen
              och Anders Karlssons och hans kollegers vindflöjelpolitik i försvarsutskottet.
              Man åker runt i landet och tvingas sedan stå i kammaren och ta
              tillbaka sina egna förslag. Det är inte seriöst.
            </seg>
            <seg n="2617fe2c">
              Jag kommer själv att besöka samma orter. Och lita på, Anders
              Karlsson, att jag kommer att läsa upp vad Mona Sahlin skriver,
              så får vi se hur de tolkar det som effekt för sina jobb och sin
              industris framtid.
            </seg>
            <seg n="d1f09f58">
              När det gäller den sista delen, herr talman, gällande Pliktutredningen
              är det precis tvärt emot vad Anders Karlsson säger även där. Det
              jag har gjort är att jag har gett utredningen ett öppet och parlamentariskt
              mandat, icke styrande, därför att jag menar att det är bra om
              man kan finna breda parlamentariska lösningar på en så viktig
              fråga som försvarets personalförsörjning.
            </seg>
          </u>
          <note type="speaker" n="a2d6e968">
            Anf. 29 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-f57db1ef901b2065-3" n="bfe94150">
            <seg n="fe9135e0">
              Herr talman! Jag får börja med att säga grattis till dig, försvarsministern,
              för du läste i stort sett upp mitt slutanförande i ditt anförande.
            </seg>
            <seg n="27719a83">
              Den hotbild som du målade upp stämmer ganska väl överens med
              den som jag själv talade om. Du sade ungefär att Sverige inte
              har någon hotbild i dag och att om det uppstår nya hot så är de
              nya. Men du förklarade inte vilka de nya hoten är. Jag misstänker
              ändå att du tänkte på terrorism, miljöhot, flyktingströmmar, gränsöverskridande
              brottslighet, stater med demokratiskt underskott och så vidare.
            </seg>
            <seg n="c04ba17a">
              Jag delar den uppfattningen. Men som jag sade följer ni inte
              upp den hotbild som försvarsministern själv talar om i er försvarsbudget,
              utan ni har en försvarsbudget som till stora delar bygger på den
              gamla hotbilden. Jag får inte ihop det här. Du säger en sak men
              har en budget för något annat.
            </seg>
            <seg n="1bc1cc0d">
              Jag ställde en fråga också: Avser försvarsministern att verka
              för att klimatfrågan ska behandlas även i Försvarsdepartementet?
              Försvarsfrågan har ju ändå blivit en säkerhetsfråga nu.
            </seg>
          </u>
          <note type="speaker" n="238c010c">
            Anf. 30 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-3" n="8f544d71">
            <seg n="25fbde6b">
              Herr talman! Låt mig börja med att säga, Peter, att i många frågor
              må det vara så att vi tycker lika. Däremot har jag inte sagt att
              det inte finns en hotbild. Jag noterade att du använde den formuleringen
              i ditt anförande. Vad jag försökte säga är att det inte finns
              en militär hotbild av den gamla sorten. När man diskuterar dagens
              försvar ska man inte jämföra med gårdagens hotbild, utan man ska
              titta på dagens och framtidens hotbild. Vad jag också konstaterade
              var att morgondagens hot inte blir desamma som gårdagens. Det
              blir just nya hot när nya hot uppstår.
            </seg>
            <seg n="771b4591">
              Dessutom är det så, Peter, att vi står här och talar dagen innan
              Försvarsberedningen kommer att leverera sin rapport, där man just
              kommer att formulera hur de nya hoten ser ut.
            </seg>
            <seg n="3a158f9c">
              Möjligen är det ett något anakronistiskt resonemang som du använder
              när du menar att jag skulle ha baserat en proposition från september
              på vad Försvarsberedningen i morgon kommer att leverera. Så tror
              jag egentligen inte att du menar.
            </seg>
            <seg n="8ce0679f">
              Försvarsberedningen inkommer nu med sin rapport. Jag har redan
              anmält att de kommer att få i nytt uppdrag att försöka dra konsekvenserna
              av diskussionen kring den nya hotbilden för att vi ska veta hur
              vi ska dimensionera Försvarsmakten. Detta blir ett underlag tillsammans
              med försvarets perspektivplanering, Genomförandegruppens materielfrågor
              och ett antal andra saker. Det kommer sedan att utgöra grund för
              mig att nästkommande höst, alltså om cirka ett år, kunna leverera
              en försvarspolitisk proposition till riksdagen. I det sammanhanget
              är jag övertygad dels om att Miljöpartiets representant i Försvarsberedningen
              har möjlighet att ge sin input och väga av den med de andra partierna,
              dels att Miljöpartiet kommer att vara aktivt på motionssidan när
              propositionen behandlas. Så har jag tänkt hantera det framöver.
            </seg>
          </u>
          <note type="speaker" n="71681136">
            Anf. 31 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-f57db1ef901b2065-4" n="bfe94150">
            <seg n="4a60f405">
              Herr talman! Det är spännande, Sten Tolgfors. Du talar om framtidens
              hotbild, men du säger inte vad den är.
            </seg>
            <seg n="3f222bfe">
              Det är väl ingen hemlighet att framtidens hotbild, precis som
              du själv säger, inte är militär utan av annan art. All professionalism
              på det här området säger att hotbilden är terrorism, IT-sabotage,
              miljöhot och klimat och allt sådan. Det har du egentligen vetat
              om i flera år.
            </seg>
            <seg n="b739e846">
              Nu råkar Försvarsberedningen komma med sin utredning i morgon,
              så jag har självklart respekt för att du inte vill avslöja innehållet
              i den. Men du kunde väl i alla fall säga så mycket som att hotbilden
              är helt annorlunda. Det erkänner du ju. Men då måste det synkroniseras
              med den budget som du lägger fram, men jag kan inte se det. Jag
              skulle vilja säga att det till 8090 procent är ungefär samma försvarsbudget
              som du har lagt fram tidigare, trots att du säger precis tvärtom.
            </seg>
            <seg n="c6c05d5d">
              Du anklagade Anders Karlsson för en massa saker, men jag tycker
              att du själv, Sten Tolgfors, säger en sak och gör något annat.
              Jag får liksom inte ihop din retorik med den hotbild som vi är
              helt överens om, som jag uppfattar det.
            </seg>
          </u>
          <note type="speaker" n="cc2c1857">
            Anf. 32 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-4" n="8f544d71">
            <seg n="1d5fa459">
              Herr talman! En tydlig sak som vi gör i förändringar, och jag
              har nämnt det i talarstolen, är att vi går mot en dubblering av
              anslagen för internationella insatser. Vi menar att det är oerhört
              viktigt för det svenska försvaret framöver att kunna dubblera
              förmågan att delta i internationella insatser och sprida fred,
              säkerhet och stabilitet i världen.
            </seg>
            <seg n="72adad93">
              Jag uppskattar i och för sig att höra den första markeringen
              under hela dagen av att oppositionen tycker lika i något. Det
              var när Peter Rådberg instämde i något Anders Karlsson hade sagt.
            </seg>
            <seg n="4becde1a">
              Annars föranleder detta en fråga från vår sida. Hur ser det samlade
              alternativet ut från oppositionen i försvars- och säkerhetspolitiken?
              Ni har icke en siffra, icke en bokstav gemensam i det betänkande
              som vi diskuterar. Jag nämnde det förut. Vissa partier är för
              internationella insatser, andra emot. Vissa vill spara dubbelt
              så mycket som regeringen, andra fyrdubbelt. Vissa är för exportstöd
              till försvarsindustrin, andra är emot. Vad händer om Sverige skulle
              få, vilket jag inte tror, en ny regering? Om vad tycker ni lika?
            </seg>
            <seg n="5f991fe4">
              Jag får frågan huruvida vi på förhand, flera månader innan Försvarsberedningen
              kommer, har anpassat budgeten till den hotbild som kommer att
              beskrivas. Jag undrar vad oppositionen har anpassat sin politik
              till.
            </seg>
            <seg n="205efb5b">
              Jag noterade också att Peter i sitt inledningsanförande sade
              att det inte är rimligt att upprätthålla en överdimensionerad
              verksamhet för att ge försvarsindustrin order. Har Miljöpartiet
              och Socialdemokraterna överlagt om detta? Kan vi förvänta oss
              någon form av gemensamt svar på den proposition som jag har aviserat
              ska komma nästa höst? Eller kommer det att vara så här hela perioden
              med tre partier som spretar i helt olika riktningar, varav ett
              tydligen är för industristöd och de andra emot? Vi ser verkligen
              fram emot ett samlat budskap så att vi kan få en bättre debatt
              i kammaren.
            </seg>
          </u>
          <note n="32b2bea7" type="speaker">
            Anf. 33 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-09c59c3eccbedc25-4" n="18ba2850">
            <seg n="af38f87b"/>
            <seg n="893a8dc1">
              Herr talman! Vi är överens om att vi ska ha ett modernt och flexibelt
              försvar. Vi är också överens om att inom försvarsområdet sker
              utvecklingen oerhört snabbt, liksom inom alla andra områden i
              samhället. Det är svårt att ha sådana långtidsplaner som man hade
              förr i tiden.
            </seg>
            <seg n="1a40c31d">
              Jag välkomnar att det blir en parlamentarisk pliktutredning,
              och jag hoppas att det nya förslaget om inriktningen av försvaret
              i Försvarsberedningen presenteras snart. Man behöver både samstämmighet
              och politisk debatt. Man behöver en politisk debatt för att utveckla
              ett område, till exempel försvaret. Det är bra med en politisk
              debatt för att vi ska få ett försvar och en säkerhetspolitik i
              Sverige som stämmer överens med hur medborgarna vill ha det. Jag
              är helt övertygad om att de utredningar som görs kommer att bli
              ganska samstämmiga.
            </seg>
            <seg n="725971f2">
              Samtidigt får vi kritik för att Vänsterpartiet, Miljöpartiet
              och Socialdemokraterna inte har en samstämmig försvarspolitik
              i dag. Jag är helt övertygad om att det hade Centerpartiet, Kristdemokraterna,
              Moderaterna och Folkpartiet inte heller innan ni kom i regeringsställning.
              Det är klart att man måste få ha olika synpunkter från olika partier.
            </seg>
            <seg n="d6c4bf27">
              Jag vill fråga försvarsminister Tolgfors om ni är beredda att
              ställa om och ompröva konceptet med battle groups som finns inom
              EU:s militära försvar? Det är ett koncept som Sverige har ställt
              upp på, jobbat fram, gjort klart och eventuellt ska komma ut med.
              Är man beredd att ompröva det? Det finns redan flera militära
              strukturer i EU. Det finns konventionella insatsstyrkor och andra
              strukturer.
            </seg>
          </u>
          <note type="speaker" n="c89b250f">
            Anf. 34 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-5" n="8f544d71">
            <seg n="a0208268">
              Herr talman! Det korta svaret är nej, det är vi inte.
            </seg>
            <seg n="0e75df0e">
              Det är väldigt intressant att se Vänsterpartiets försvarspolitik.
              Man har kommit att bli ett parti som mäler sig ut ur det mesta.
              Man är emot internationella insatser. När Sverige sprider fred,
              säkerhet och stabilitet i världen vill Vänstern att vi ska stå
              passiva och titta på när andra människor lider. Det är vi helt
              avvisande till. Vi vill tvärtom fördubbla vår förmåga att sprida
              fred och säkerhet i världen.
            </seg>
            <seg n="55618533">
              Vänsterpartiet är emot försvarsindustrin. Man står alltså inte
              nära kollegan i oppositionen, Socialdemokraterna, utan man är
              emot. Man vill stoppa exportstöd. Man är också emot NBG. Det är
              ett av de viktigaste projekten som vi har haft på ett antal år
              för att ställa om det svenska försvaret men också för att ge ökad
              trovärdighet för EU:s gemensamma säkerhets- och försvarspolitik.
            </seg>
            <seg n="cfaa41f1">
              Däremot är Vänsterpartiet något förvånande redan på förhand för
              värnplikt, men man är också för fyrdubblade besparingar på försvaret.
              Det är klart att det inte går ihop över huvud taget.
            </seg>
            <seg n="36cb6578">
              Jag stör mig något på Vänsterpartiets argumentation när det gäller
              NBG. Vi har tidigare haft debatter där det börjar som en mycket
              berättigad oro, kan jag tänka mig, från Vänsterpartiets sida för
              skyddsutrustning, medicinsk förmåga och så vidare inom ramen för
              förbandet. Det är saker som är helt riktiga och relevanta att
              diskutera. Men sedan vänder det och slutar i att man egentligen
              är emot allt i alla fall.
            </seg>
            <seg n="fde5712a">
              Vänsterpartiet får välja väg. Antingen försöker man inkludera
              sig i de inriktningar som det finns bred enighet för i kammaren
              avseende inriktning för svenskt försvar och internationella insatser
              egna i NBG, tillsammans med EU, Nato och FN eller så är man emot.
              Det är en lite tråkig syn på hur Sverige ska agera internationellt
              att Vänstern avvisar det som är så oerhört viktigt för oss andra.
            </seg>
          </u>
          <note n="8320cf5c" type="speaker">
            Anf. 35 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-09c59c3eccbedc25-5" n="18ba2850">
            <seg n="af38f87b"/>
            <seg n="2f17d466">
              Herr talman! Först vill jag kommentera detta med att vi är emot
              allt. En enig riksdag fattade för några veckor sedan efter debatt
              och diskussion i sammansatt utskott beslut om att skicka styrkor
              till Darfur och Tchad. Det har inte funnits någon invändning mot
              att göra det. Vi är inte emot att skicka styrkor för insatser,
              till exempel till Darfur och Tchad. Vi har inte satt oss emot
              det.
            </seg>
            <seg n="ed27073d">
              Vi är inte heller emot en svensk försvarsindustri. Det är helt
              felaktigt. Det är den nya regeringen med Moderaterna i spetsen
              som går ut och pläderar för att vi ska köpa från hyllan och att
              det är det mest effektiva. Vi har inte sagt att vi är emot att
              köpa från hyllan. Vi har sagt att vi vill ha ett försvar som fyller
              de kvalitetskrav som ett försvar kräver.
            </seg>
            <seg n="d207f25b">
              Detsamma gäller Nordic Battle Group. Vi har inte valt Nordic
              Battle Group, men den dag Sverige ställer upp med en battle group
              , den dag vi tar in ungdomar och anställda från försvaret som
              ska göra detta måste det vara bra kvalitet på det vi gör. Det
              är självklart att vi måste se till att det fungerar. Vi skickar
              inte en illa rustad armé ut i krig i världen. Vi vill naturligtvis
              att det ska vara en bra kvalitet på det som finns.
            </seg>
            <seg n="e9b5442f">
              Varför behöver EU så mycket militarisering när det inte finns
              något väpnat hot mot EU? Varje medlemsstat har sitt försvar, man
              sätter upp battle groups två parallella, fyra stycken om året
              och man har kompetenslistan plus att man sätter upp konventionella
              styrkor som den till Tchad och Darfur. Dessutom har man hela Natopaketet
              inne i EU. Varför behöver man så många strukturer? Vad är det
              för effektivitet med det?
            </seg>
          </u>
          <note type="speaker" n="5d6672d4">
            Anf. 36 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-6" n="8f544d71">
            <seg n="eb632acf">
              Herr talman! Det är möjligt att Vänstern landade på att man var
              för Tchad och Darfur. Däremot är man emot att de ska ha tillräckliga
              resurser och därigenom tillräckligt materiel, bland annat skyddsutrustning.
              Något annat blir inte konsekvensen framöver när man lägger fram
              de budgetförslag man har lagt. Det är möjligt att man kan hävda
              att man är för försvarsindustrin, men man är emot export. 85 procent
              av ett antal av våra försvarsindustriföretags orderstockar är
              just export. Kombinationen av att dra ned bortåt 15 miljarder,
              eller vad det nu kan vara, på försvarets finansiering och att
              stoppa exporten gör att man släcker ljuset för svensk försvarsindustri,
              oavsett vad retoriken innebär.
            </seg>
            <seg n="806f031a">
              Det är också förunderligt att man är för insatser generellt men
              emot att de sker inom EU-ram. Vad skulle problemet vara med att
              ett stort antal europeiska demokratier agerar ansvarsfullt för
              fred och för att exportera fred och säkerhet? Det har inget med
              väpnat hot mot EU att göra över huvud taget, Gunilla Wahlén. Det
              handlar om att EU ska ha förmågan att exportera fred och säkerhet
              till andra delar av världen.
            </seg>
            <seg n="9acda573">
              Jag tror att många i kammaren, liksom jag, bär med sig en oerhört
              självkritisk inställning till vår och andras förmåga att agera,
              till exempel efter Rwanda där västvärlden inte hade möjlighet
              och vilja att agera.
            </seg>
            <seg n="bd35143e">
              Nu ser vi ett antal insatser där vi försöker agera förebyggande,
              till exempel i Tchad och kanske till och med, något för sent,
              i Darfur. Men vi står beredda, för vi vill exportera fred och
              säkerhet.
            </seg>
            <seg n="55f781eb">
              Vänsterpartiet mäler sig ur i denna kammare på nästan varje punkt.
              Det handlar inte bara om ord, utan det handlar också om att säkra
              reella förutsättningar inte minst i form av finansiering. Det
              handlar också om att välkomna det samarbete som finns i Europa.
            </seg>
          </u>
          <note type="speaker" n="a1a7e10c">
            Anf. 37 KARIN ENSTRÖM (m):
          </note>
          <u who="karin_enstrom_323b24" xml:id="i-739fb7757841526f-0" n="a49fa593" next="i-2d757791a663bfdc-0"/>
          <note n="8612b3ca">
            Herr talman! Inledningsvis vill jag också från Moderaternas sida
            yrka bifall till utskottets förslag i betänkandet och avslag på
            samtliga reservationer.
          </note>
          <u who="karin_enstrom_323b24" xml:id="i-2d757791a663bfdc-0" n="a49fa593" prev="i-739fb7757841526f-0">
            <seg n="9a946242">
              Den pågående omställningen ställer höga krav på Försvarsmakten.
              Vi har i dag lyssnat och hört på en uppsjö av alla de utmaningar
              som Försvarsmakten och försvaret står inför. En av de viktigaste
              kanske den allra viktigaste är ett fungerande personalförsörjningssystem.
              Tillgången på välutbildad och motiverad personal är helt avgörande,
              skulle jag vilja säga, för insatsorganisationens förmåga att ge
              den säkerhetspolitiska handlingsfrihet som vi strävar efter.
            </seg>
            <seg n="d441738b">
              Jag håller med om regeringens bedömning att det är nödvändigt
              att förbättra Försvarsmaktens personalförsörjning, särskilt vad
              gäller tillämpningen av totalförsvarsplikten, försörjningen av
              anställd personal på soldatnivå och befälsordningen för officerare.
            </seg>
            <seg n="4502994f">
              Vi tar nu några steg i rätt riktning. Det första, som redan har
              nämnts här i dag, är en utredning om totalförsvarsplikten och
              dess tillämpning. Den tillsätts förhoppningsvis i dagarna.
            </seg>
            <seg n="e930b102">
              Det andra steget gäller anställd personal på soldatnivå. Utskottet
              instämmer i att soldaterna måste kunna vara anställda under längre
              tid. När personalen inte tjänstgör utomlands bör det vara möjligt
              för Försvarsmakten att nyttja personalen för andra ändamål här
              hemma. Vi, liksom regeringen, ser framför oss ett system där den
              enskilde växlar mellan internationella insatser och mellanliggande
              utbildnings- och återhämtningsperioder i Sverige.
            </seg>
            <seg n="1274b5ab">
              Det tredje är befälsordning för officerare. Befälssystemets utformning
              har diskuterats under inte bara flera, utan väldigt många, år.
              Riksdagen fattade ett principbeslut om en ny gemensam befälsordning
              1974. Befälssystemet har genomgått successiva förändringar alltsedan
              det infördes 1983. Den nuvarande tillämpningen är i flera fall
              en helt annan än den som en gång beslutades. Det är därför nu
              dags att ta steget fullt ut. Det är glädjande att utskottet och
              förhoppningsvis kammaren kan ge departement och myndighet klara
              besked om hur vi ser på saken.
            </seg>
            <seg n="d3f3e064">
              Utskottet biträder regeringens förslag om att införa aspirantskolor
              och om att öppna för andra förkunskapsnivåer för officersutbildning.
              Därigenom, herr talman, tycker vi att det finns en bra grund för
              att fullfölja reformeringen av befälsordningen. Därför uttalar
              utskottet att vi tydligt och klart anser att det nu är dags att
              införa ett tvåbefälssystem i Försvarsmakten utan onödigt dröjsmål.
              Vi skriver i betänkandet att regeringen helt enkelt får återkomma
              och informera riksdagen när det är klart.
            </seg>
            <seg n="2355ab4a">
              Skälen till att vi behöver en ny befälsordning är flera. Vi vill
              kunna bredda rekryteringen och rekrytera från alla utbildningsnivåer.
              Det är för snävt att bara rekrytera mot stabs- och chefskarriärer,
              som vi har gjort. Det ger inte den kompetensbredd som i dag är
              nödvändig. Det undantar vissa grupper. Om utbildningen dessutom
              anses vara helt akademiskt grundad attraherar den inte alla.
            </seg>
            <seg n="31b03a48">
              Dagens uppgifter kräver ökad yrkesskicklighet. Försvarsmakten
              är nu operativt inriktad på deltagande i internationella operationer
              vilka till sin karaktär blir svårare och mer komplicerade. Det
              här genererar bland annat behov av fler specialister än vad dagens
              system kan producera.
            </seg>
            <seg n="388a1ea3">
              Ett tredje skäl är interoperabiliteten det här svåra ordet. Sverige
              har nämligen ett eget, unikt tjänstegradssystem som är svårt att
              förklara för våra samarbetsländer. Man har svårt att bedöma officerarnas
              kompetens, och det riskerar att leda till missförstånd och misstolkningar.
              Det här drabbar oftast de yrkesofficerstjänster som normalt besätts
              av så kallade non-commissioned officers .
            </seg>
            <seg n="550dd793">
              Det fjärde skälet är tydlighet. När man väljer ett yrke bör man
              också kunna identifiera sig med sitt yrkesval. Man ska känna att
              det värderas högt och är betydelsefullt. Om Försvarsmakten använder
              officersgrader till alla innebär det att specialisterna benämns
              och utmärks på ett felaktigt sätt. De riskerar att bli en annan
              typ av officerare, vilket på sitt sätt kan vara diskriminerande.
              Ett flerbefälssystem ger en tydlig identifikation i två system,
              som båda är lika nödvändiga.
            </seg>
            <seg n="7613dc9e">
              Exakt hur detta ska utformas får regering och myndighet återkomma
              till. Men vi ser framför oss parallella system där man har lika
              värde och lika status men olika syften. Man har olika utbildningsvägar,
              men det ska kunna ske en växling mellan dem. Vi ser framför oss
              två kategorier officerare och övriga.
            </seg>
            <seg n="5a1bca39">
              Herr talman! Avslutningsvis vill jag betona vikten av att Försvarsmakten
              får större frihet och bättre förutsättningar att rekrytera duktiga
              kvinnor och män till de olika yrken som finns i försvaret.
            </seg>
          </u>
          <note type="speaker" n="775716e0">
            Anf. 38 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-6233080b94a3753f-4" n="c1950be3">
            <seg n="30fe3268">
              Herr talman! Vi har hört Karin Enström prata om rekrytering till
              försvaret, som är en oerhört viktig fråga. Vi får säkert anledning
              att komma tillbaka till den vid ett antal tillfällen.
            </seg>
            <seg n="7e4bfd92">
              Men jag ställde fem frågor till Karin Enströms minister och fick
              inte svar på en enda. Jag tänkte ställa en av frågorna till Karin.
              Frågan är: På vilken analys grundar regeringen sitt beslut att
              det är just de utpekade materielprojekten torpedminasensor, ytstridsfartyg
              och luftvärnsroboten Bamse som Försvarsmakten minst behöver?
            </seg>
          </u>
          <note type="speaker" n="23e103cb">
            Anf. 39 KARIN ENSTRÖM (m) replik:
          </note>
          <u who="karin_enstrom_323b24" xml:id="i-beba6f90a1a39e50-0" n="a49fa593">
            <seg n="c67af3d4">
              Herr talman! Jag hade hoppats att Anders Karlsson skulle intressera
              sig för de viktiga personalförsörjningsfrågor som jag särskilt
              ville följa upp i mitt anförande.
            </seg>
            <seg n="b4796471">
              När det gäller bedömning av vilka materielprojekt som man har
              ansett kunna avbryta är min uppfattning vilket man också kan läsa
              sig till att ingen av de här fyra påverkar dagens operativa effekter
              och operativa förmåga hos Försvarsmakten.
            </seg>
            <seg n="4aef9602">
              Däremot skulle jag vilja veta varför Socialdemokraterna reserverade
              sig mot beslutet om att vi äntligen skulle kunna komma till ett
              tvåbefälssystem och få en bättre rekrytering och en bättre och
              tydligare utbildning. Det skulle jag vilja fråga Anders Karlsson.
            </seg>
          </u>
          <note type="speaker" n="6a5e8ec5">
            Anf. 40 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-6233080b94a3753f-5" n="c1950be3">
            <seg n="f75f3eca">
              Herr talman! Där fick jag svar på en del av frågan. Då tycker
              alltså Moderaterna och därmed regeringen att det inte gör någonting
              att man slopar projektet torpedminasensor. Man säger att man gör
              en besparing på 1 miljard, men i själva verket blir det en kostnad
              på 4 miljarder. Är det så jag ska tolka svaret från min kollega
              i utskottet Karin Enström?
            </seg>
          </u>
          <note type="speaker" n="9d64718d">
            Anf. 41 KARIN ENSTRÖM (m) replik:
          </note>
          <u who="karin_enstrom_323b24" xml:id="i-beba6f90a1a39e50-1" n="a49fa593">
            <seg n="1d523716">
              Herr talman! Vi har diskuterat materielfrågan både utan och innan,
              Anders Karlsson. Jag tyckte att det här var ett bra tillfälle
              att få diskutera någonting som kanske är ännu svårare, som kostar
              ganska mycket pengar och som även tar längre tid att få fram nämligen
              välutbildad personal.
            </seg>
            <seg n="30a31827">
              Det är tråkigt att Anders Karlsson och Socialdemokraterna inte
              är villiga att diskutera den frågan. Ni har reserverat er mot
              detta, men vi har inte fått ett enda argument vare sig för varför
              man inte vill godkänna aspirantskolor eller inte vill ta steget
              fullt ut och nu införa ett tvåbefälssystem. Jag tror att vi får
              anledning att återkomma till både den marina förmågan och till
              framtida materielprojekt. Den debatten ser jag fram emot.
            </seg>
          </u>
          <note type="speaker" n="c818565e">
            Anf. 42 ANNICKA ENGBLOM (m):
          </note>
          <u who="annicka_engblom_d23a4d" xml:id="i-678589b321df3a56-0" n="46f14f19" next="i-7a34c69cda1ac1a7-0"/>
          <note n="a5700a18">
            Herr talman! Jag vill börja med att yrka bifall till utskottets
            förslag i betänkandet i dess helhet och avslag på samtliga reservationer.
            Därmed är uppdraget uppfyllt, herr Gunnarsson.
          </note>
          <u who="annicka_engblom_d23a4d" xml:id="i-7a34c69cda1ac1a7-0" n="46f14f19" prev="i-678589b321df3a56-0">
            <seg n="e263a52d">
              Herr talman! I Sverige har vi under efterkrigstiden valt den
              militärt alliansfria vägen, och den har ju i många avseenden tjänat
              oss väl. Alliansfriheten har tagit sig många uttryck. Bland annat
              har vi tillsammans med den inhemska industrin utvecklat eget försvarsmateriel
              och egna försvarssystem. Teknikutvecklingen har fått stort utrymme
              och lett till att svensk försvarsindustri i dag är världsledande
              inom flera områden.
            </seg>
            <seg n="27c50fc2">
              I takt med att vår svenska försvarsmakt i dag i allt större utsträckning
              samarbetar med andra nationer och deltar i internationella styrkor
              behöver vi inte bara anpassa våra förband utan även anpassa den
              försvarsmateriel som ska användas av dem. Modern försvarsmateriel
              måste inte bara vara interoperabel med andra system utan också
              flexibel och på ett trovärdigt sätt kunna medverka i hela konfliktskalan
              från fred och kris till krig. Enligt min mening ligger svensk
              försvarsindustri i dag väl framme inom dessa aspekter. Man både
              kan och vågar ta djärva grepp i utvecklingen av nya tekniska lösningar.
            </seg>
            <seg n="6dd0c1fe">
              Jag vill ta upp några marina projekt som exempel eftersom det
              är den arenan jag bäst behärskar. Sverige är erkänt skickligt
              inom den marina sektorn, framför allt i kustnära försvar. Den
              marina försvarsindustrin har specialiserat sig på stealth - eller
              smygteknik både under ytan med de luftoberoende Stirlingmotorerna
              på våra ubåtar och över ytan med signaturanpassningstekniken på
              Visbykorvetterna. Det är inte lite stolthet jag känner när jag
              ser filmerna på amerikanska hangarfartyg som tagits i smyg av
              den svenska ubåten HMS Gotland. Vi kom, vi såg och ingen hade
              en aning om var vi var. Heder åt både besättningen och tillverkaren
              Kockums!
            </seg>
            <seg n="ea3ce47d">
              Herr talman! När jag 1990 gjorde värnplikten på kustkorvetten
              Helsingfors jagade vi ubåtar veckor i sträck. I ubåtsjaktsstyrkan
              ingick många enheter robotbåtar, kustkorvetter, patrullbåtar,
              minröjningsfartyg, helikoptrar, ja, jag har säkert glömt någon.
              I dag löser korvetten Visby alla dessa uppgifter. Den kanske inte
              har flygförmåga än men väl förmåga till minröjning, ubåtsjakt,
              ytstrid, havsövervakning och sjöfartsskydd. Det är alltså en mycket
              modern och kostnadseffektiv konstruktion men än så länge relativt
              oprövad.
            </seg>
            <seg n="42fd759f">
              Den marina fartygsutvecklingen tog ett stort steg in i framtiden
              i och med utvecklandet av Visbysystemet. Det var ett helt nytt
              koncept, och ny teknik medför ofta fördyringar, fråga vilken biltillverkare
              som helst. Skillnaden för bilindustrin är att den inte i huvudsak
              styrs och regleras av nationella stater och politiska beslut.
              När det om några år blir aktuellt att kika på nästa medlem av
              den marina familjen bör, enligt min mening, Visbykonceptets förmågor
              läggas i vågskålen. Det är ett koncept som man i dag försöker
              efterlikna världen över. Där har vi i Sverige ett stort försprång.
            </seg>
            <seg n="8bc9a0b4">
              Regeringen tillsätter nu en genomförandegrupp som ska se över
              materielförsörjningen till våra förband. Det är bra att man ifrågasätter
              hur pengarna används. Det gör ingen större nytta om vi tillhandahåller
              de modernaste av materiel till förbanden och det inte finns resurser
              att öva med dem. Samtidigt är det viktigt att vi inte håller an
              på militär forskning och utveckling. Det är viktigt att det hela
              tiden förs en tydlig och djupgående dialog mellan den politiska
              nivån, Försvarsmakten och försvarsindustrin. Försvarskapaciteten
              är det som ska stå i fokus.
            </seg>
            <seg n="3daf9a99">
              Herr talman! Det ankommer på oss politiker att se till varenda
              krona vi driver in av medborgarna. Resurserna ska användas effektivt
              och till rätt prioritering, processerna ska vara transparenta
              och pengarna lätta att spåra. För försvars- och säkerhetspolitiken
              tillkommer att man måste vara långsiktig och ha en bred parlamentarisk
              förankring. Det är viktigt att klart definiera de behov som Försvarsmakten
              har och sedan låta aktörerna, svenska såväl som andra, presentera
              lösningar till dessa.
            </seg>
            <seg n="5ec4f08e">
              Regeringen avser att göra en sammanvägning av Genomförandegruppens
              arbete, Försvarsberedningens rapporter och Försvarsmaktens perspektivplanering
              samt återkomma till riksdagen med en långsiktig inriktning av
              försvaret. Detta välkomnar jag verkligen. Det är både mycket efterfrågat
              och nödvändigt. Många är de jag träffar inom försvaret, från kadetter
              till höga officerare, som i och med omställningen från invasionsförsvar
              till insatsförsvar efter försvarsbeslutet 2004 fortfarande famlar.
              Bevisbördan ska dock inte i första hand läggas på dem utan på
              att man under alltför lång tid saknat tydliga politiska målsättningar
              med det svenska försvaret. Det är många som ser fram emot det
              arbete som regeringen nu inleder.
            </seg>
          </u>
          <note type="speaker" n="77abc131">
            Anf. 43 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-f57db1ef901b2065-5" n="bfe94150">
            <seg n="e2d88a88">
              Herr talman! Jag kunde inte låta bli att begära replik när Annicka
              Engblom började predika för marinen. Det förvånar mig eftersom
              den hotbild vi nu har inte är militär. Jag utgår från att vi är
              helt överens om det, och också försvarsministern har sagt att
              vi inte har någon militär hotbild mot oss. I stället är det andra,
              nya typer av hot som kommer. Samtidigt säger du, Annicka Engblom,
              att du vill utöka marinen.
            </seg>
            <seg n="f4c911dd">
              Enligt Miljöpartiets analys av vårt försvar är marinens medverkan
              i internationella uppdrag för det första mycket begränsad, och
              för det andra, om jag inte är helt felunderrättad, har de ubåtar
              som vi under de senaste åren haft varit i USA och tränat. Ni vill
              alltså ur ett försvarspolitiskt perspektiv utöka marinen vilket
              för oss känns väldigt, väldigt märkligt. Jag vill därför gärna
              ha en förklaring till det.
            </seg>
          </u>
          <note type="speaker" n="92324792">
            Anf. 44 ANNICKA ENGBLOM (m) replik:
          </note>
          <u who="annicka_engblom_d23a4d" xml:id="i-3194e271915650b5-0" n="46f14f19">
            <seg n="c8730345">
              Herr talman! Jag tror inte att Peter Rådberg riktigt lyssnade
              på vad jag sade. Det må vara hänt för vi har nu diskuterat ett
              antal timmar. Det jag sade var att det är min förhoppning att
              man, när man tittar på nästa medlem av den marina familjen, väger
              in Visbykonceptets olika förmågor. Det kan vara om fem år eller
              om tio år som behoven uppstår. De kan lura precis bakom knuten,
              vad vet jag. Det beror på vad Försvarsmakten lägger fram och definierar
              som sina behov. Det var det jag sade. Jag talade inte om en utökning
              från nuvarande nivå.
            </seg>
            <seg n="391a5813">
              Visbykorvetterna är i dag väl utvecklade att gå i internationella
              vatten, till skillnad från deras företrädare, den förra generationens
              korvetter. Det är också en av anledningarna till att man anpassade
              de Visbykorvetter som ännu inte är levererade till Försvarsmakten,
              men som levereras under resten av mandatperioden och som fortfarande
              kommer att prövas.
            </seg>
          </u>
          <note type="speaker" n="610ede7d">
            Anf. 45 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-f57db1ef901b2065-6" n="bfe94150">
            <seg n="65e41278">
              Herr talman! Jo, jag hörde nog vad du sade, Annicka Engblom.
              Jag tolkar det så att du menar att hotbilden om fem år förändrats
              mycket radikalt.
            </seg>
            <seg n="1876fd9a">
              Vi tycker att det ska finnas minröjningsfartyg. Vi anser att
              vi behöver det. Vi säger att om vi vill ha kontroll över svenska
              farvatten ska vi ha Stridsbåt 90 och ett fåtal kustkorvetter för
              att kunna lösa just den uppgiften.
            </seg>
            <seg n="7c041176">
              Vi behöver inga ubåtar. Vi vill skära ned ganska radikalt utifrån
              den hotbild som jag utgår från att vi, återigen, är överens om.
              Det var därför jag reagerade på att du på sikt vill se över, underförstått
              bygga ut, detta. Vad är det för hotbild du eventuellt ser framdeles
              som vi inte ser? Det var utifrån det jag ställde frågan.
            </seg>
          </u>
          <note type="speaker" n="a63c0292">
            Anf. 46 ANNICKA ENGBLOM (m) replik:
          </note>
          <u who="annicka_engblom_d23a4d" xml:id="i-3194e271915650b5-1" n="46f14f19">
            <seg n="bb40ab10">
              Herr talman! Det är klart att Peter Rådberg har frihet att tolka
              hur han vill. Det är en del av den politiska diskussionen.
            </seg>
            <seg n="a84c8d33">
              Låt mig ta fasta på det som Peter Rådberg nu faktiskt säger.
              Skära ned radikalt, säger han. Det är det som Miljöpartiet står
              för, och det är riktigt, det tänker Miljöpartiet göra. Låt mig
              citera ur Miljöpartiets partiprogram: På sikt bör Sverige upphöra
              med export av vapen, nedrusta och ersätta värnplikten med en frivillig
              värntjänst. Jag citerar vidare: På sikt vill vi avskaffa det militära
              försvaret helt. Ja, herr talman, Peter Rådberg avser att skära
              ned försvaret radikalt.
            </seg>
          </u>
          <note type="speaker" n="e9415b03">
            Anf. 47 PETER JONSSON (s):
          </note>
          <u who="unknown" xml:id="i-14e0d8db5097c274-7" n="b407ab6f">
            <seg n="d860ab39">
              Herr talman! På något sätt kände jag att jag ville gå upp i debatten.
              Försvarsministern angrep mig trots att jag inte hade anmält mig
              som talare i dagens debatt.
            </seg>
            <seg n="bab2c191">
              Jag vill nog påstå att jag under de två mandatperioder som jag
              varit med i riksdagen inte har sett en så här arg och arrogant
              försvarsminister i en försvarspolitisk debatt. Vad det beror på
              kan man fråga sig. Kan det bero på opinionssiffrorna, eller kan
              det vara så att det känns som lite osäkert fyra nyanser i grått
              är det kanske, sett till dem som har varit uppe i talarstolen?
            </seg>
            <seg n="8712b18a">
              Det enda positiva som kom fram i försvarsministerns tal var den
              omställning av Försvarsmakten som vi socialdemokrater står bakom
              och som vi har inlett samt det som har skett i förhållande till
              besparingen på 10,5 miljarder från mitten av 1990-talet och fram
              till dags dato. Ändå har vi ett vasst försvar, ett försvar som
              kan gå ut internationellt och möta hotbilder över hela konfliktskalan.
              Det är en socialdemokratisk produkt!
            </seg>
            <seg n="5f2fd01a">
              Men försvarsministern står här och slår sig för bröstet och har
              utgångspunkten att det är han som står för detta. Ett år har man
              haft regeringsmakten. I princip har det blivit om inte kaos så
              i alla fall ganska rörigt på det försvarspolitiska planet.
            </seg>
            <seg n="d0dc4032">
              Finns det någon som har en trovärdighet när det gäller att diskutera
              morgondagens, framtidens, försvarspolitiska inriktning så är det,
              känner jag, vi socialdemokrater.
            </seg>
            <seg n="f47da54b">
              Jag önskar och hoppas att försvarsministern i nästa debatt framöver
              har någon form av sans och förnuft när det gäller inlägg och inriktning
              i sina tal.
            </seg>
          </u>
          <note type="speaker" n="7714e1a3">
            Anf. 48 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-8" n="8f544d71">
            <seg n="7b965ee3">
              Herr talman! Jag kan nämna att anledningen till att jag nämnde
              Peter Jonssons namn är att jag haft interpellationsdebatter med
              honom på precis det tema som flera ledamöter i dag tagit upp,
              det vill säga hur man ska se på budgeten för försvaret framöver.
            </seg>
            <seg n="714153f9">
              Peter Jonsson sade då till mig: Vi kommer att ta fram en analys
              och peka på om vi når upp till våra målsättningar. Om vi inte
              gör det ska vi ta ansvar för det och peka på det och i så fall
              ändra inriktningen på vår budget.
            </seg>
            <seg n="f3054437">
              Det är klart att det är ett ganska intressant besked från en
              ledamot i försvarsutskottet att den budget man lagt fram kanske
              inte alls är lagd, utan man får se.
            </seg>
            <seg n="1c5fe31f">
              Vad jag i dag också invänder mot är att andra hävdat att det
              finns en budget för bara ett år och att det för resten inte finns
              några mer siffror. Jag läste då ur partimotion 2007/08:Fi277 av
              Mona Sahlin med flera. Där står det:
            </seg>
            <seg n="c1d4c0aa">
              Denna kraftigt minskade kostnad för Jasprojektet gör det möjligt
              att minska materielanslaget utan att det påverkar flygvapnets
              förmåga. Att på detta sätt minska materielanslaget står därmed
              inte i strid med behovet av en säkerhetspolitisk bedömning Vi
              menar därför att det är möjligt att 2009 minska anslaget med 3
              miljarder kronor och med 4,5 miljarder kronor för 2010.
            </seg>
            <seg n="56625cf1">
              I Socialdemokraternas partimotion finns det alltså ingen sådan
              reservation som Peter Jonsson och andra i dag har gjort anspråk
              på. Det finns inget krav på en analys. Därmed är den beskrivning
              felaktig som Peter i tidigare situationer och andra här i dag
              har gjort.
            </seg>
            <seg n="b9856fb7">
              Det som finns är att man första året ska lägga på 350 miljoner.
              Det är alldeles korrekt; ingen invänder mot det. Däremot ska man
              för de kommande två åren först ned med 3 miljarder och sedan med
              4,5 miljarder. Det är precis detta som jag menar att debatten
              i dag är till för att klargöra eftersom det inte är det budskap
              som Socialdemokraterna ger här i kammaren eller när de besöker
              olika platser ute i landet.
            </seg>
            <seg n="adc74571">
              I nästa replik återkommer jag till vad konsekvenserna av Socialdemokraternas
              budgeteringsteknik skulle bli för försvarsindustrin.
            </seg>
          </u>
          <note type="speaker" n="8732b2e7">
            Anf. 49 PETER JONSSON (s) replik:
          </note>
          <u who="unknown" xml:id="i-14e0d8db5097c274-9" n="b407ab6f">
            <seg n="ad66108b">
              Herr talman! Jag vet att ordföranden i försvarsutskottet svarat
              på precis de frågor som försvarsministern här ställer. Det står
              han naturligtvis bakom fullt ut.
            </seg>
            <seg n="8f557935">
              Jag tror att trovärdigheten när det gäller att hantera den försvarspolitiska
              inriktningen historiskt och sett till tryggheten finns hos en
              socialdemokratisk regering, för vi har visat att det går att göra
              en förändring, att det går att göra besparingar men också att
              rikta om Försvarsmakten så att man kan gå ut internationellt och
              verka över hela konfliktskalan och skapa förutsättningar för Nordic
              Battle Group att växa fram som en del i den militära alliansfriheten
              men ändå i alliansen i Europa samt att gå ut och klara av mycket
              tuffa situationer runt om i vår omvärld. Det har visat sig att
              det fungerar, och resultatet står vi nu inför.
            </seg>
            <seg n="9ef3a128">
              Jag menar att försvarsministern inte kan ta åt sig äran för det
              och säga att det är han som har skapat detta. Han har ju inte
              ens varit med och skapat detta, utan det har skapats långt innan
              försvarsministern blev försvarsminister. Det är alltså trovärdigheten
              i politiken som är utgångspunkten.
            </seg>
            <seg n="ba100f42">
              Sett till vad som har skett det senaste året är frågan om det
              beträffande trovärdigheten i Moderaternas försvarspolitik och
              inriktning har blivit ett positivt eller ett negativt resultat.
              Det är den kopplingen jag gjorde. Därför tycker jag att det är
              viktigt att peka på det.
            </seg>
            <seg n="502e56b9">
              Jag tror inte att försvarsministern behöver vara orolig. Ja,
              jag vet att han inte behöver vara orolig, för vi kommer att leverera
              det vi har lovat. Det kommer vi att göra på ett mycket trovärdigt
              och inriktat sätt.
            </seg>
          </u>
          <note type="speaker" n="0050c03d">
            Anf. 50 Försvarsminister STEN TOLGFORS (m) replik:
          </note>
          <u who="sten_tolgfors_be6df3" xml:id="i-14e0d8db5097c274-10" n="8f544d71">
            <seg n="6e2b38f0">
              Herr talman! Allt det som Peter säger är bra, men det han säger
              om budgeten är fel.
            </seg>
            <seg n="2d54de91">
              Det ni ställer i utsikt dels när ni besöker försvarsindustriorter
              i landet, dels här i kammaren är inte det ni har motionerat om
              i riksdagen. Det är inte den politiken ni bedriver.
            </seg>
            <seg n="753ee1a7">
              Om det finns någon grund för irritation från någon i denna kammare
              så gäller det väl just detta med att säga en sak ute och göra
              en annan sak här i kammaren för att sedan bli irriterad när någon
              påtalar det.
            </seg>
            <seg n="100329b0">
              I dag blir ni synade. Det ni sagt under hösten har inte varit
              korrekt. Jag har läst upp vad ni i en partimotion av Mona Sahlin
              med flera har motionerat om.
            </seg>
            <seg n="e569b02c">
              Jag noterar också att det Peter sade här i kammaren i en debatt
              med mig för ett tag sedan också var att vi har ett sådant utgångsläge
              när det gäller budgeten att vi ska analysera. Vi ska ta fram uppgifter
              för att se om det finns förutsättningar för att spara lite över
              4 miljarder. Men det är inte så man har uppträtt i riksdagen.
            </seg>
            <seg n="7c965b99">
              Det finns alltså skrivningar som är väldigt konkreta. Socialdemokraterna
              skriver: Vi menar att det är möjligt att minska anslaget 2009
              med 3 miljarder och med 4,5 miljarder 2010.
            </seg>
            <seg n="a9c0f3bc">
              Detta är er politik! Det är klart att ni försöker slinka undan
              där. Ni pratar här i dag hellre om Mikael Odenberg som för tre
              månader sedan lämnade regeringen än om er politik. Det är klart
              att det då uppstår utrymme för frågor.
            </seg>
            <seg n="3cb9ebdc">
              Det som kommer att hända för försvarsindustrin om er politik
              förverkligas är så att säga att det upparbetade behov som är inplanerat
              när kostnaden för JAS utgår inte längre kan anskaffas. Det handlar
              då om stridsfordon, om artilleri, om halvtidsmodifieringar av
              fartyg, om helikoptrar och om Visbykorvetter. Ni drar undan pengar,
              resurser, och även benen för detta. Det måste vi påpeka. När Sveriges
              riksdag behandlar partiernas budgetar för försvaret är det viktigt
              att det är seriöst. Vi anser inte att ni under hösten har hanterat
              frågan seriöst. Ni lovar runt men håller tunt. Läs er egen partimotion,
              Peter Jonsson!
            </seg>
          </u>
          <note type="speaker" n="533b1cb4">
            Anf. 51 PETER JONSSON (s) replik:
          </note>
          <u who="unknown" xml:id="i-14e0d8db5097c274-11" n="b407ab6f">
            <seg n="1b98639c">
              Herr talman! I mitt inledningsanförande glömde jag en sak som
              jag tror är ganska viktig, nämligen att en stor del av den tid
              som försvarsministern ägnat åt sitt huvudanförande och åt sina
              repliker har använts till att titta på den socialdemokratiska
              politiken. Jag kan tänka mig att det är oerhört viktigt, för där
              kan nog försvarsministern hitta stabilitet och trygghet.
            </seg>
            <seg n="57732162">
              Men även bland de borgerliga företrädarna finns det de som i
              de områden där de bor vitt och brett pratar om försvarsmateriel
              som nu kommer att läggas i påse, eller i papperskorgen. Vidare
              handlar det om att se till att människor blir friställda människor
              med en relativt hög kompetens och med utvecklingsmöjligheter vad
              gäller den framtida Försvarsmaktens förmågor.
            </seg>
            <seg n="3f7a34ac">
              Sådan är verkligheten också hos er moderater, så jag tror inte
              att man så mycket ska slå sig för bröstet och tala om vad vi socialdemokrater
              säger när vi är ute och pratar om vår politik. Trovärdigheten
              ligger, som sagt, i att vi faktiskt har en hel del erfarenhet.
            </seg>
            <seg n="49396c12">
              Försvarsministern har inte vare sig i sitt anförande eller i
              någon av sina repliker nämnt om ytterligare 34 miljarder i besparingar
              som man lite luddigt skriver om när det gäller Försvarsmaktens
              inriktning i framtiden.
            </seg>
            <seg n="efbff707">
              Finns det någon konsekvens i försvarsministerns resonemang? Nej,
              det känner inte jag att det finns, utan det vi i dag har mött
              är en arg, arrogant och något besviken försvarsminister. Men jag
              hoppas att vi i framtida interpellationsdebatter kan se en gladare
              försvarsminister och en försvarsminister som är mer uppåt när
              vi har kunnat skapa förutsättningar för att lyckas när det gäller
              insatsen från Nordic Battle Group och när det gäller att se till
              att Sverige står starkt i Europeiska gemenskapen.
            </seg>
          </u>
          <note n="e9e7bd5a">
            Överläggningen var härmed avslutad.
          </note>
          <note n="e8f1d0d3">
            5 § Utveckling av den sociala barn- och ungdomsvården m.m.
          </note>
          <note n="7e18ce1a">
            Föredrogs
          </note>
          <note type="speaker" n="3b44b087">
            Anf. 52 LARS-IVAR ERICSON (c):
          </note>
          <u who="unknown" xml:id="i-782103fcb05a5eec-0" n="b407ab6f">
            <seg n="b845ee8c">
              Herr talman! Barnen och ungdomarna är vår framtid, som det heter
              ett välbekant uttryck. Att barn och ungdomar ska ha det så bra
              som möjligt under sin uppväxttid är en självklarhet för de flesta.
            </seg>
            <seg n="6fee5723">
              Men tyvärr inträffar saker som stör den trygga uppväxten, och
              då behövs samhällets skyddsnät. En viktig del av detta skyddsnät
              är den sociala barn- och ungdomsvården som vi i dag ska debattera.
            </seg>
            <seg n="ac2b4294">
              Regeringen har lagt fram en proposition om utveckling av den
              sociala barn- och ungdomsvården. Med anledning av denna proposition
              har två motioner med sammanlagt 25 yrkanden väckts. Dessutom ska
              vi behandla ett 20-tal motionsyrkanden från de allmänna motionstiderna
              2005, 2006 och 2007.
            </seg>
            <seg n="a46275d8">
              Propositionen innehåller förslag om ändringar i reglerna om skydd
              och stöd för unga inom den sociala barn- och ungdomsvården. Det
              är förslag som syftar till att stärka barns och ungas ställning
              och att en bättre vård utvecklas.
            </seg>
            <seg n="f4611791">
              Informationen till den unge via LVU-omhändertagande ska förbättras.
              För barn och unga som vårdas i ett familjehem eller i ett hem
              för vård och boende ska en genomförandeplan upprättas.
            </seg>
            <seg n="7bcb04ab">
              Dessutom får inte barn placeras i ett enskilt hem som vid upprepade
              tillfällen tar emot barn för tillfällig vård, det vill säga jourhem,
              eller i ett familjehem om inte förhållandena i hemmet är utredda
              av en socialnämnd.
            </seg>
            <seg n="f0818733">
              Vidare ges utökade möjligheter att kontrollera alkohol- och drogpåverkan
              hos dem som vårdas i särskilda ungdomshem.
            </seg>
          </u>
          <note n="9a274bb4">
            Utskottet tillstryker förslagen i propositionen och avstyrker
            samtliga motioner. I betänkandet finns 14 reservationer och ett
            särskilt yttrande.
          </note>
          <u who="unknown" xml:id="i-e1e339027c7e8b1c-0" n="b407ab6f">
            <seg n="145be84b">
              Efter dessa inledningsord, fru talman, kan debatten om den sociala
              barn- och ungdomsvården börja. Jag är övertygad om att debattörerna
              kommer att redovisa intressanta tankar om hur samhällets skyddsnät
              ska fungera när det gäller den sociala barn- och ungdomsvården.
            </seg>
          </u>
          <note type="speaker" n="5b3921d2">
            Anf. 53 EVA OLOFSSON (v):
          </note>
          <u who="eva_olofsson_a37dbe" xml:id="i-d99d054179c0bdf3-0" n="ccfa2d4a" next="i-4f79220d91bb4bf8-0">
            <seg n="c774616b">
              Fru talman! Jag vill börja med att säga att jag stöder alla Vänsterpartiets
              reservationer men vill lyfta fram två för omröstning här i kammaren.
            </seg>
            <seg n="c5d68b0e">
              Det är först reservation nr 10 där Vänsterpartiet liksom Miljöpartiet
              vill inrätta ett nationellt riskbarnscentrum. Det är också reservation
              nr 12 från Vänsterpartiet om att också personalen på hem för vård
              och boende för barn och ungdom ska ha anmälningsplikt om missförhållanden,
              en lex Sara precis som det finns i äldreomsorgen, och att länsstyrelsen
              ska få ett tydligt uppdrag att barn och unga på ett lätt sätt
              ska kunna höra av sig dit om det finns missförhållanden på det
              ställe i barn- och ungdomsvården de befinner sig. Kommuner som
              missköter tillsynen av barn placerade på institution eller familjehem
              ska kunna få sanktionsavgifter.
            </seg>
            <seg n="504f3b65">
              Fru talman! Vi ska i dag diskutera ett antal förslag som berör
              barn och ungdomar som behöver samhällets stöd. Det är barn och
              ungdomar som befinner sig i en väldigt svår livssituation som
              är så svår att de har blivit placerade i familjehem eller i institutionsvård.
            </seg>
            <seg n="7172c191">
              När samhället omhändertar barn och ungdomar tar samhället på
              sig ett mycket stort ansvar. Därför är det så viktigt att barn
              och ungdomar och familjer får det allra bästa stödet och att insatser
              som görs är så bra som de någonsin kan bli. Vi måste lyssna på
              vad barn och ungdomar själva tycker och känner.
            </seg>
            <seg n="09aa3b6c">
              Det är oftast inte kärleken mellan barnen och föräldrarna som
              brister. Det är många olika skäl som gör att man inte klarar av
              att ta hand om sitt barn på ett tillräckligt bra sätt och ge det
              vård, trygghet och stödja barnets utveckling som man skulle behöva
              göra som förälder. Barnet kan ha hamnat snett, och familjen räcker
              inte till för att ändra på ett destruktivt sätt att bete sig.
            </seg>
            <seg n="8f15bcde">
              Eftersom det är en sådan genomgripande handling att flytta barn
              från deras närmaste är en av de allra viktigaste sakerna att vi
              måste försöka förebygga och sätta in tidiga insatser och tidigt
              stöd. Det är inte socialtjänsten som är den allra största och
              viktigaste arenan, även om socialtjänstens kunskap och socialtjänsten
              som samarbetspartner är viktig att ha med.
            </seg>
            <seg n="2085c427">
              Vi har mödra- och barnavårdscentraler som tidigt kan stötta blivande
              föräldrar. De kan se om det redan är någonting kring det lilla
              barnet. Vi har möjlighet att utveckla olika former av föräldrastöd
              så att man klarar av att vara en förälder.
            </seg>
            <seg n="c68f11a0">
              Vi har förskolan som är så oerhört viktig. Där befinner sig väldigt
              många barn. Man träffar barnen i stort sett alla vardagar i veckan.
              Man har mycket tidigt möjlighet att se och sätta in stöd både
              när barnet behöver stöd och när det finns något mellan föräldrar
              och barn. Det är viktigt att förskolan inte har för stora barngrupper
              utan har utrymme för att kunna se och ge stöd eller samarbeta
              ihop med andra.
            </seg>
            <seg n="5ff0d3c2">
              Skolan är också väldigt viktig. Där går alla barn i Sverige oftast
              i tolv år. Det måste finnas tillräckligt många vuxna i skolan
              för att kunna upptäcka och ge stöd till barn och ungdomar som
              behöver det. Det behövs en skolhälsovård som är så utbyggd att
              den kan jobba förebyggande och som förutom skolsköterska och skolläkare
              har kuratorer och psykologer.
            </seg>
            <seg n="885585ce">
              Det måste finnas resurser för att samarbeta mellan förskola,
              skola, socialtjänst, fritidsverksamhet, hälso- och sjukvård och
              för att förebygga brottslighet polis och kanske åklagare. Det
              är mot denna bakgrund som Vänsterpartiets jobbsatsning ska ses.
              Det handlar om att fler människor ska jobba där vi verkligen behöver
              fler. Det gäller bland annat förskola, skola och fritidshem. Men
              vi behöver också socialsekreterare som har tid att jobba förebyggande.
              Det är där vi gör vår stora jobbsatsning i Vänsterpartiet.
            </seg>
            <seg n="1b79ef92">
              Fru talman! Bakgrunden till de förslag som vi diskuterar i dag
              är utredningen Källan till en chans som tillsattes av den förra
              regeringen och lämnade sitt förslag hösten 2005. Vänsterpartiet
              hade en representant i den utredningen. Vi är positiva till de
              flesta förslag som regeringen lägger fram.
            </seg>
            <seg n="872e82dc">
              Vi tycker att det görs en översyn av lagstiftningens bestämmelser
              om skydd och stöd till utsatta barn. Man ska se över helheten
              och se om det behövs nya insatser och nya skrivningar i lagen
              för att på ett bättre sätt kunna ge barn och ungdomar stöd.
            </seg>
            <seg n="b00288b9">
              Vi tycker att det är väldigt bra och viktigt, och skriver in
              det i lagen, att barn ska ha rätt till information. Man ska också
              dokumentera att de har fått informationen, vad den innehållit
              och hur den har getts.
            </seg>
            <seg n="6edb1a68">
              Det är också bra att man utvärderar och följer upp familjecentralerna.
              Vi tycker att de är väldigt positiva och viktiga.
            </seg>
            <seg n="52be1cc5">
              Det är bra att man tydliggör ansvaret hos socialnämnden för godkännande
              av familjehem. Alla hem ska vara godkända, och jourhem ska också
              vara godkända. Man kan inte lägga över det ansvaret på någon annan
              som kanske sköter och ger stöd åt familjehemsverksamheten, utan
              det är socialnämndens ansvar.
            </seg>
            <seg n="1310c462">
              Det vi hade velat ha med lite mer om, förutom det som tas upp
              i de reservationer som jag redogjort för här, gäller genomförandeplanen
              som vi hörde om tidigare. Det gäller hur vården i familjehem och
              på institution och stödet när man kommer hem så att man klarar
              sig fortsättningsvis ska genomföras.
            </seg>
            <seg n="b1e02633">
              Vi hade velat att man hade skrivit in att planen skulle göras
              ihop med barnet och dess anhöriga. Det skulle klart framgå att
              syskon ska ha kontakt med varandra när de inte placeras på samma
              håll. Vi vet att det ibland har blivit så att syskon har fått
              leva utan den kontakt de ska ha, i stor oro för varandra.
            </seg>
            <seg n="d23c1647">
              Vi har i dag en diskussion om hur det har fungerat för barn som
              under tidigare årtionden blivit placerade i familjer eller på
              barnhem. Vi vet att det inte alltid fungerade bra. Vi vet till
              exempel att syskon inte alls placerades tillsammans.
            </seg>
            <seg n="eead6869">
              Till sist, fru talman, vill jag säga att vi från Vänsterpartiets
              sida hade velat ha ett nationellt riskbarnscentrum. Socialstyrelsen
              presenterade på uppdrag av den förra regeringen ett förslag till
              ett nationellt riskbarnscentrum för barn som blivit utsatta för
              misshandel eller sexuella övergrepp. Det nationella centrumet
              skulle bidra till att utveckla och förbättra kvaliteten i insatserna,
              sammanställa god praxis och aktuell forskning om våld och övergrepp
              mot barn, hur man tidigt upptäcker det, hur man handlägger det
              och följa upp insatser.
            </seg>
            <seg n="fc451922">
              Regeringen och kommittén har velat vänta på utvärderingen av
              försöksverksamheten med barnahus. Barnahus är ju ett samverkansarbete.
              I stället för att ett barn som har blivit utsatt för våld eller
              övergrepp ska få träffa socialtjänsten den ena stunden, barn-
              och ungdomspsyk den andra och polisen den tredje har man samlat
              alla resurser med människor som är speciellt kunniga i att arbeta
              med barn på ett ställe. Man vill vänta på att den verksamheten
              utvärderas.
            </seg>
            <seg n="c210a70f">
              Vi tycker liksom Rädda Barnen och brottsofferjouren att det är
              olika verksamheter. Att barnahusen direkt går in och hanterar
              enskilda barn och utreder brott och i samband med det ger det
              stöd som behövs till barnet och barnets nära har inte den funktion
              som ett nationellt riskbarnscentrum skulle ha.
            </seg>
            <seg n="3892dbd8">
              Fru talman! Det finns anledning till oro. Misshandel och aga
              av barn har inte minskat de senaste åren. Det ligger på samma
              siffror som tidigare. Vi har ett antal fall de senaste veckorna
              som exemplifierar de siffrorna. Ungefär 3 000 barn mellan noll
              och sex år är, enligt den utredning som tittar på detta, utsatta
              för allvarlig och grov misshandel av föräldrar eller någon närstående.
              Jag tycker inte att det finns anledning att vänta med ett nationellt
              riskbarnscentrum.
            </seg>
            <seg n="febf586a">
              Våra barn är egentligen allas. Föräldrar är naturligtvis oerhört
              viktiga. Ibland sviktar föräldrar. Vi kan inte få en bra barndom
              utan bra stöd från samhället för alla barn, men det behövs också
              extra stöd för de barn som far illa. Vi har alla ett ansvar som
              vuxna att rycka in och säga ifrån om vi ser ett barn som far illa.
            </seg>
          </u>
          <note n="1423bd7d">
            Anf. 54 THOMAS NIHLÉN (mp):
          </note>
          <u who="eva_olofsson_a37dbe" xml:id="i-4f79220d91bb4bf8-0" n="ccfa2d4a" prev="i-d99d054179c0bdf3-0">
            <seg n="d22151ac">
              Fru talman! Fru talman! Till det här betänkandet har Miljöpartiet
              tio reservationer, och vi ställer oss naturligtvis bakom samtliga
              våra reservationer men för tids vinning yrkar jag bifall endast
              till reservation nr 1 som handlar om inrättandet av regionala
              och lokala barnombudsmän.
            </seg>
            <seg n="4f422b24">
              I det här betänkandet finns det många bra förslag till ändringar
              av regler och lagstiftning, med syfte att stärka stödet till barn
              och ungdomar inom den sociala barn- och ungdomsvården.
            </seg>
            <seg n="be0bdcac">
              Miljöpartiet ställer sig bakom de flesta av förslagen, men vi
              anser att betänkandet saknar ett antal förslag som skulle skärpa
              och ytterligare stärka stödet till dessa barn och ungdomar, därav
              våra reservationer.
            </seg>
            <seg n="5cbe1c7e">
              Under avsnittet En samlad lagstiftning för den sociala barnavården
              föreslår utskottet, i likhet med regeringen, att en utredning
              tillsätts för att skapa en samlad lagstiftning på detta område.
            </seg>
            <seg n="41cfebaa">
              Miljöpartiet menar att den särskilde utredare som regeringen
              vill tillsätta också borde få i uppdrag att se över hur stöd till
              barn i form av lokala och regionala barnombudsmän skulle kunna
              utformas och komma med förslag på de ändringar som krävs lagmässigt
              för att möjliggöra detta.
            </seg>
            <seg n="704564bb">
              Miljöpartiet driver och har länge drivit frågan om lokala och
              regionala barnombudsmän, och vi tar även upp frågan i den senaste
              budgetmotionen. Under Utskottets ställningstagande kommenterar
              utskottet att frågan om lokala och regionala barnombudsmän bör
              hanteras på lokal och regional nivå.
            </seg>
            <seg n="6696ab5c">
              Här har nog utskottet missförstått Miljöpartiets förslag. Vårt
              förslag innebär att en centralt organiserad funktion inrättas
              men att det sedan sker en lokal placering av barnombudsmännen.
              De lokala och regionala barnombudsmännens uppgifter skulle vara
              att finnas på barnens sida vid vårdnadstvister, omhändertaganden
              eller i samband med svåra hemförhållanden. De skulle också kunna
              företräda barnen.
            </seg>
            <seg n="37957621">
              En annan särskilt viktig funktion skulle vara att barn som är
              placerade och inte har det bra ska kunna höra av sig själva till
              denna helt oberoende funktion med barnperspektiv.
            </seg>
            <seg n="3a146712">
              Fru talman! Under rubriken Barn som bevittnar våld lämnar regeringen
              inga förslag utan beskriver endast de aktuella statliga insatserna
              inom den sociala barn- och ungdomsvården.
            </seg>
            <seg n="d0f3a9d1">
              Den 15 november 2006 trädde den ändring i socialtjänstlagen i
              kraft som tydliggör att socialtjänsten bör betrakta ett barn som
              brottsoffer om barnet bevittnat våld eller andra övergrepp av
              eller mot närstående vuxna.
            </seg>
            <seg n="ed977503">
              Detta är ett nytt perspektiv på våld inom familjen, och det kan
              vara svårt att hantera i och med att våld i nära relationer är
              komplicerade problem och brott.
            </seg>
            <seg n="33e5ce36">
              Miljöpartiet menar att exempelvis länsstyrelserna bör få i uppdrag
              att utreda, redan nu efter ett år, hur kommunernas socialtjänst
              har hanterat och agerat enligt den nya lagen.
            </seg>
            <seg n="df71a956">
              Utskottet menar att det är för tidigt att utvärdera. Det kan
              man förstås tycka, men genom att ställa frågor till socialtjänsten
              om hur man hanterat den nya lagstiftningen visar man också hur
              viktiga dessa frågor är.
            </seg>
            <seg n="c3c0d097">
              Det finns goda skäl att påbörja ett uppföljningsarbete redan
              nu. Det handlar om på vilket sätt man har förberett sig för frågan
              inom socialtjänsten, till exempel genom utbildningsinsatser och
              handlingsplaner men också att titta på hur man, sedan lagen infördes,
              har agerat i förhållande till barn som har bevittnat våld i de
              fall av misshandel mellan partner som man fått kännedom om.
            </seg>
            <seg n="8a2aebe5">
              Utskottet lyfter under avsnittet Förebyggande arbete och tidigt
              stöd fram exempel på verksamheter som är viktiga ur ett förebyggande
              perspektiv. Men Miljöpartiet saknar förslag på hur dessa verksamheter
              skulle kunna förbättras, utvecklas och samarbeta bättre för att
              man ska kunna sätta in mer relevanta hjälpinsatser i ett tidigt
              skede.
            </seg>
            <seg n="802f9d66">
              Ett stort problem som visserligen tas upp i betänkandet är tillgången
              till barn- och ungdomspsykiatriska kliniker, så kallade BUP. Miljöpartiet
              saknar dock en något djupare analys av BUP:s verksamhet, bristen
              på platser, långa köer och vilka orsaker som finns till dessa
              problem samt vilka åtgärder som skulle behöva vidtas.
            </seg>
            <seg n="f64169d7">
              Miljöpartiet hade också gärna sett en större och mer detaljerad
              diskussion kring förskolans förebyggande betydelse för barn som
              riskerar att fara illa, exempelvis när det gäller problemet med
              stora barngrupper och vikten av att det finns många vuxna på förskolorna,
              det vill säga många med adekvat utbildning. Vi menar att om det
              finns många vuxna är chansen mycket större att varje barn hinner
              få sina specifika behov tillgodosedda.
            </seg>
            <seg n="7021087f">
              Ungdomsmottagningars arbete vill vi också lyfta fram som en viktig
              förebyggande verksamhet. Med utökade psykosociala resurser skulle
              de kunna ta ytterligare ansvar som att ta hand om de ungdomar
              som inte söker sig till och inte heller platsar inom vare sig
              barn- och ungdomspsykiatrin eller vuxenpsykiatrin, men som ändå
              är i stort behov av hjälp.
            </seg>
            <seg n="ffff5b0f">
              En utbyggd primärvård med psykosocial kompetens är också en viktig
              förebyggande verksamhet. Mer psykosociala resurser i primärvården,
              inklusive BVC, skulle vara en stor avlastning för BUP och spara
              både pengar och lidande i ärenden som rör barns och ungdomars
              psykiska hälsa.
            </seg>
            <seg n="bc7eb009">
              En väl fungerande elevhälsa med nära kontakter mellan skolkuratorer,
              psykologer, läkare och sköterskor är en annan mycket bra förebyggande
              verksamhet, men om det finns inte heller något att läsa i detta
              betänkande.
            </seg>
            <seg n="dd4b03ca">
              Enligt betänkandet bör inrättandet av ett nationellt riskbarnscentrum
              övervägas först när erfarenheterna från arbetet med utredningar
              avseende barn som avlidit i anledning av brott, nationellt utvecklingscentrum
              för tidiga insatser till barn och unga samt de så kallade barnahusens
              verksamhet sammanställts.
            </seg>
            <seg n="04771895">
              Miljöpartiet menar att ett nationellt riskbarnscentrum bör inrättas
              snarast med målgruppen barn och ungdomar som är eller misstänks
              vara utsatta för övergrepp. Brott mot barn är svåra att handlägga,
              och många myndigheter involveras i arbetet, vilket skapar samordningsproblem.
              Det är stora problem att förena vård- och omsorgsstrategier med
              rättsvårdande insatser.
            </seg>
            <seg n="868e89d9">
              Frågan om ett nationellt riskbarnscentrum är utredd sedan länge,
              bland annat redan i SOU 2001:72 och av Socialstyrelsen. Vi menar
              att initiativ till ett sådant centrum inte behöver invänta utvärderingen
              av verksamheter som nyligen satts i gång.
            </seg>
            <seg n="9e97d1ea">
              Fru talman! Avslutningsvis vill jag passa på att säga något om
              barnkonventionen. Barnfrågor är inga särfrågor. Det är frågor
              som berör alla människor. Man kan lugnt säga att allt som är bra
              för barn är bra för samhället i dess helhet. Övergripande handlar
              det bland annat om att ge mer tid, tänka långsiktigt, ha fantasi,
              agera begripligt och ha ett medmänskligt beteende.
            </seg>
            <seg n="6de4be8c">
              Barnkonventionen är inte intagen i svensk lagstiftning. Miljöpartiet
              har ett antal gånger motionerat om att man borde göra detta. Vad
              finns det egentligen för skäl till att barnkonventionen inte är
              svensk lag? Ett skulle kunna vara att vi i Sverige anser att vi
              redan i dag gör det som barnkonventionen säger att vi ska göra.
              Då skulle det å andra sidan inte vara några problem att ha konventionen
              i dess helhet i lagstiftningen för att markera ett ställningstagande,
              men så enkelt är det nog inte.
            </seg>
            <seg n="f7a837e5">
              Det är nog snarare så att det finns ett antal områden där barns
              behov inte fullt ut är tillgodosedda i Sverige såsom barnkonventionen
              säger att de ska vara. Barn som är omhändertagna av samhället
              eller barn som riskerar att bli det är en särskilt utsatt grupp
              vars rättssäkerhet behöver bli så bra som den kan bli. Dessa barn
              skulle få ett starkare skydd om barnkonventionen vore gällande
              svensk rätt.
            </seg>
          </u>
          <note type="speaker" n="424b4a30">
            Anf. 55 MARINA PETTERSSON (s):
          </note>
          <u who="marina_pettersson_0a895f" xml:id="i-d8a7bda8b5c6fe73-0" n="e3c04cc0">
            <seg n="9079a3b7">
              Fru talman! När det gäller den sociala utvecklingen av barn-
              och ungdomsvården måste man mer än i dag förebygga och tillsätta
              resurser. Det handlar om resurser och kompetens för de barn som
              är i störst behov av dem. Det kan inte vara så länge till att
              vi vuxna blundar för den verklighet som faktiskt är en realitet
              i ett Sverige där barnen inte får sina rättigheter utifrån FN:s
              barnkonvention tillgodosedda fullt ut.
            </seg>
            <seg n="c654dcaf">
              Låt mig ta ett exempel. Jag vill berätta om en liten tjej som
              placerades långt bort från mamma och pappa en julhelg.
            </seg>
            <seg n="0c6240ab">
              Hon sade: Alla de andra fick prata med sina föräldrar. Jag fick
              inte ens prata med pappa på julafton, vilket resulterade i att
              jag grät och mådde fruktansvärt dåligt.
            </seg>
            <seg n="979f18e9">
              Hon skar sig. Alla skar sig på avdelningen, och personalen märkte
              det, men gjorde inte så mycket åt det.
            </seg>
            <seg n="2993df1c">
              Vi måste lyssna på hennes sanning, för den kan ingen ta ifrån
              henne. Vi måste också ta reda på hennes inställning till det som
              samhället erbjuder henne. Det förslag som har lagts fram i dag
              är gott, för det bästa är gott nog. Det ska alltid ske i nära
              samarbete med föräldrarna när det är möjligt och när det är lämpligt.
            </seg>
            <seg n="cee9798d">
              Barnens bästa betyder faktiskt barnens bästa, inte föräldrarnas,
              inte samhällets och inte systemets bästa. Det handlar om vad just
              den här lilla flickan eller pojken behöver för att komma ur en
              svår livssituation och få den trygghet, den omsorg och det omhändertagande
              som varje barn har rätt till enligt FN:s barnkonvention.
            </seg>
            <seg n="96b838ce">
              Det förslag som regeringen lägger fram i dag om dessa svåra frågor
              kommer från en utredning som vi socialdemokrater tillsatte under
              den förra mandatperioden, den sociala barn- och ungdomskommittén.
              Vi stöder dessa förslag, men det krävs mer än regeringens förslag
              i dag. Det krävs mer resurser och medel för att nå målen att alla
              barn ska få den hjälp de rätteligen ska ha.
            </seg>
            <seg n="d2d61290">
              I vårt budgetförslag satsar vi 2,4 miljarder på psykiatrin för
              perioden 20082010, vilket är 1,4 miljarder mer än regeringen.
              Vi vill använda dessa medel till ökade anslag för barn- och ungdomspsykiatrin
              och till att göra särskilda insatser för ungdomar med psykiatrisk
              problematik som enligt vår mening får alldeles för liten hjälp
              i dag.
            </seg>
            <seg n="d65163be">
              När det gäller omhändertagna ungdomar är den mest allvarliga
              och mest ingripande händelsen i deras liv att samhället skiljer
              barn och föräldrar åt. Bakgrunden kan vara, som vi har hört i
              de föregående anförandena, att föräldrarna inte klarat sin föräldraroll,
              till exempel på grund av egna problem med alkohol, missbruk eller
              narkotika. Men det kan också handla om barns egna problem. Det
              ska självfallet vara för barnens bästa utifrån deras egna situationer.
            </seg>
            <seg n="d48e429d">
              Barn och ungdomar som växer upp i familjehem eller institutionsvård
              är en mycket utsatt grupp även som unga vuxna. Det redovisas i
              Socialstyrelsens rapport från 2006.
            </seg>
            <seg n="6266ffc9">
              Fru talman! Vi saknar en helhetssyn, ett samlat grepp och en
              långsiktig planering för att utveckla den sociala barn- och ungdomsvården.
              Det anser vi socialdemokrater, och vi kommer att följa denna fråga
              mycket noga.
            </seg>
            <seg n="86516630">
              Förslaget att sammanföra bestämmelserna om skydd och stöd till
              utsatta barn i en samlad lagstiftning ser vi mycket positivt på.
              Vi hoppas att regeringens utredare kommer tillbaka så snart som
              möjligt med ett förslag.
            </seg>
            <seg n="8d496a0b">
              I propositionen talas det om den frustration som uppstår när
              socialtjänsten inte kan förändra situationen för barn som man
              känner oro för. Här snuddar man vid en väldigt viktigt fråga.
              Socialtjänsten får ibland kritik och är utsatt för korstryck.
              Ibland anklagas man för att göra för lite och ibland för att göra
              för mycket när man skiljer barn och föräldrar åt.
            </seg>
            <seg n="12d99787">
              För att förbättra den situationen behöver socialtjänstens personal
              mycket stöd. Det kan ofta bara ges lokalt. Men det finns saker
              som man kan göra på central nivå. En ökad tydlighet när det gäller
              den samlade lagstiftningen är en sak. Statligt stöd för utvecklande
              av metoder är ett annat sätt.
            </seg>
            <seg n="13554103">
              Den här särskilda utredaren som har tillsatts ska titta på hur
              en ny evidensbaserad kunskap kan spridas och tillämpas i praktiken
              regionalt och lokalt. Kan man nå dit är mycket vunnet. Stödet
              för dem som jobbar lokalt är i dag mycket ojämnt. En undersökning
              som länsstyrelsen i dagarna presenterat angående Västmanland visar
              tydligt att förutsättningarna skiljer sig markant mellan kommuner
              när det gäller socialtjänstens möjligheter att hantera denna typ
              av ärenden.
            </seg>
            <seg n="191f1165">
              Fru talman! Tillsynen av den sociala barn- och ungdomsvården
              behöver förstärkas. I det korta perspektivet måste länsstyrelserna
              ges ökade tillsynsresurser så att all verksamhet kan granskas,
              inte minst viktigt mot bakgrund av att kommunen anlitar en rad
              olika privata verksamheter, till exempel hem för vård och boende,
              som man rimligen inte kan ha full uppsikt och kontroll över. Den
              utredning om stärkt tillsyn som just avslutats pekar ju på behovet
              av att kommunen inte själv granskar utan att det görs av en annan
              part, staten.
            </seg>
            <seg n="a615994d">
              Detta är ytterligare ett område som inte kan avgöras i dag, här
              och nu. Lösningen får komma efter sedvanlig remissbearbetning
              och hantering av utredningen.
            </seg>
            <seg n="27af4272">
              En annan fråga som tas upp i betänkandet utan att avgöras är
              barns rätt till kontakter med socialtjänsten utan att vårdnadshavaren
              informeras. Det här är en avgörande fråga vid till exempel hedersproblematiken.
              Frågan kommer att tas upp i ett annat sammanhang. Jag vill bara
              här betona hur viktig denna fråga är så att den inte bara försvinner
              därför att det är så svårt att hitta en bra lagstiftning runt
              omkring.
            </seg>
            <seg n="cb16e2e2">
              Det förebyggande arbetet kan aldrig bli stort nog, att upptäcka,
              att ge kunskap, att lära, att se till att föräldrar och barn knyter
              an till varandra och sätta in insatser så tidigt som möjligt är
              de bästa sätten att förhindra en negativ utveckling för barnet
              och föräldrarna i deras roll som mamma och pappa.
            </seg>
            <seg n="93c055ef">
              Föräldracentraler och annan verksamhet som ger föräldrastöd under
              ett barns uppväxt är något som vi ser mycket positivt på. Det
              är faktiskt lite märkligt att det finns så lite samlad kunskap
              om dessa typer av verksamheter. Studier och kartläggningar skulle
              kunna visa vad som är det mest framgångsrika sättet att jobba
              på. Här har också Socialstyrelsen fått i uppgift att göra en kartläggning.
            </seg>
            <seg n="2db69b43">
              Fru talman! Avslutningsvis vill jag sätta fokus på en fråga som
              behandlas i det här betänkandet och som jag tror kommer att bli
              alltmer aktuell. Det är legitimation för socionomer. Socialstyrelsen
              har nyligen pekat på behovet av en behörighetsreglering för de
              socialsekreterare som arbetar med planering, utredning och uppföljning
              av ärenden som rör barn. Detta skulle förstärka barnens rättigheter,
              det skulle stärka yrkets status och utvecklingsmöjligheter, och
              det skulle på sikt bidra till bättre hantering. Jag hoppas och
              tror att vi kan pröva denna fråga i positiv anda framöver och
              att regeringen driver på den här utvecklingen.
            </seg>
          </u>
          <note type="speaker" n="0ea99f48">
            Anf. 56 MAGDALENA ANDERSSON (m):
          </note>
          <u who="magdalena_andersson_6043ac" xml:id="i-796ed4ba654ad8c8-0" n="66f64f5d">
            <seg n="d528caa4">
              Fru talman! Det var drygt 20 700 barn och unga som hade heldygnsinsats
              någon gång under förra året. Vid en alldeles bestämd tidpunkt,
              den 1 november, var det 14 900 barn som hade det, som fick sin
              vård, omsorg, skolgång och sitt boende någon annanstans än hemma.
              Av dem var det 10 100 som fick omsorg och vård med stöd av socialtjänstlagen
              och ungefär 4 600 enligt lagen om vård av unga. Dessutom var det
              200 barn som var omedelbart omhändertagna enligt samma lag. De
              flesta av dem fanns i familjehem. Bortåt 80 procent vårdas enligt
              socialtjänstlagen och 65 procent enligt lagen om vård av unga.
            </seg>
            <seg n="0bc3f616">
              Förutom insatser som pågår dygnet runt är det många barn och
              unga som får olika former av öppenvårdsinsatser. De bor kvar hemma
              men med stöd på något sätt. Den 1 november förra året var det
              28 100 barn och unga som hade en sådan insats.
            </seg>
            <seg n="84a2ee29">
              Det är många barn som behöver stöd och hjälp. I snitt är det
              43 000 varje dag i vårt land som får hjälp på hemmaplan och utanför
              hemmet. Det är barn som kommer att påverkas, som kommer att ha
              de olika insatser de har varit med om med sig resten av sitt liv.
            </seg>
            <seg n="e6a61109">
              Fru talman! Det vilar ett stort ansvar på den vuxenvärld som
              beslutar om att göra eller att avstå från att göra olika former
              av insatser för de här barnen.
            </seg>
            <seg n="d19d8842">
              Jag hade förmånen att delta i den utredning som är grunden till
              propositionen vi behandlar i dag, en utredning som ju tillsattes
              av den förra regeringen och som lämnade sitt slutbetänkande för
              ungefär två år sedan. Där lyfts en mängd olika frågor fram. Mycket
              tydligt för oss alla som satt i utredningen var att den sociala
              barn- och ungdomsvården är ett område som i mångt och mycket är
              outforskat, att insatser som görs inte alltid vilar på kunskap
              och beprövad erfarenhet och att barn och unga alldeles för sällan
              är medverkande i processerna.
            </seg>
            <seg n="58b33ff8">
              Utredningen hade en referensgrupp av ungdomar som tidigare hade
              varit placerade. De fick berätta om sina upplevelser och tankar.
              Man tog del av material från Bris och andra. Parallellt med utredningen
              gjorde Rädda Barnen någonting som man kallade för höringar. Det
              var samtal med barn och unga som var placerade. Sammantaget kan
              man säga att det här materialet visade på en massiv önskan att
              bli sedd, att bli lyssnad till och att få vara med i beslutet.
            </seg>
            <seg n="a008831b">
              Jag har en del meningar som några av de ungdomar som var placerade
              formulerade.
            </seg>
            <seg n="84bbf506">
              Så sade de.
            </seg>
            <seg n="3e42c756">
              Fru talman! Det har hänt mycket i vårt land, både på de 25 år
              som har gått sedan socialtjänstlagen kom till och på de 15 år
              som passerat sedan lagen om vård av unga kom. Därför anser regeringen,
              och utskottet stöder den tanken, att det är ett stort behov av
              att se över och överväga att föra samman bestämmelser för skydd
              och stöd för barn och unga i en samlad lagstiftning.
            </seg>
            <seg n="14b6e9c6">
              Själva betänkandet handlar ju inte bara om det utan om ett stort
              antal andra frågor som hänger samman med den sociala barn- och
              ungdomsvården. I betänkandet finns förslag som handlar om barns
              och ungas rätt till information, precis det de efterlyste. Där
              ska det nu införas bestämmelser både i lagen om vård av unga och
              i socialtjänstlagen.
            </seg>
            <seg n="a041ee49">
              Här finns förslag om att samla ihop kunskap och sammanställa
              erfarenheter om familjecentraler, som ju först och främst arbetar
              förebyggande och stödjande. Det är precis det vi behöver. Där
              finns inte någon samlad erfarenhet eller kunskap, precis som Marina
              Pettersson talade om. Det har Socialstyrelsen fått regeringens
              uppdrag att göra.
            </seg>
            <seg n="d96e5e95">
              Det finns förslag om att införa bestämmelser i socialtjänstlagen
              om hur vården ska genomföras. Det ska inte bara finnas en vårdplan,
              det ska också vara en genomförandeplan som visar vilka mål man
              har, när insatser ska ske, hur det ska gå till och hur kontinuerliga
              kontakter ska skötas. Självklarheter, kan man tycka, men det har
              inte tidigare varit reglerat.
            </seg>
            <seg n="170bc29e">
              Det handlar om att ge tydligare förutsättningar för familjehem,
              vilka kriterier man ska ha då man bedömer ett familjehem och vilket
              stöd de ska ha. Regeringen kommer att tillsätta en utredare som
              ska få det här uppdraget.
            </seg>
            <seg n="4a2afc63">
              Det kommer också att föras in en bestämmelse i socialtjänstlagen
              som reglerar att det är socialnämnden som ansvarar för utredningen
              av ett familjehem.
            </seg>
            <seg n="b6aa1b73">
              Dessutom kommer det att regleras att ett jourhem inte får vara
              jourhem i mer än två månader, för att barn inte ska behöva ha
              många snabba uppbrott.
            </seg>
            <seg n="7d3c7122">
              När det gäller forskning framgår det tydligt att det behövs insatser
              som stimulerar och som underlättar utvecklingen av en socialtjänst
              som är kunskapsbaserad. Därför har en särskild utredare fått i
              uppdrag att precisera hur formerna för ett stöd i framtiden bör
              se ut.
            </seg>
            <seg n="05fcd874">
              Statens institutionsstyrelse kommer att få möjligheter att ta
              prov för att kontrollera alkohol- eller drogpåverkan. Det är en
              självklarhet, tycker jag, för att de ska kunna garantera ett tryggt
              och drogfritt boende. Ibland behövs det verktyg för att nå ett
              sådant mål. Ett sådant verktyg är utökade möjligheter till drogtester.
            </seg>
            <seg n="700fe203">
              Fru talman! Jag tänkte avsluta mitt anförande med att ytterligare
              en gång referera vad som sades av några av de barn och ungdomar
              som var omhändertagna för samhällsvård av en eller annan anledning
              när utredningen Källan till en chans gjordes. Det handlar om deras
              syn på hur en önskevuxen ska vara.
            </seg>
            <seg n="8db5d99b">
              De ska ha minne och komma ihåg när vi fyller år, vad de har lovat
              och om vi har berättat om något. De ska vara omtänksamma. De ska
              vara lite stronga när det behövs. De ska ha regler, men inte för
              strikta. De ska se oss som människor och inte som ungdomar, och
              de ska inte tro att de alltid vet bäst för att de är vuxna eller
              för att de är personal.
            </seg>
          </u>
          <note n="d293b0ca">
            Fru talman! Jag yrkar bifall till utskottets förslag.
          </note>
          <note type="speaker" n="9b4742fc">
            Anf. 57 MARIA KORNEVIK JAKOBSSON (c):
          </note>
          <u who="leif_jakobsson_fcf8ee" xml:id="i-9c0b87217d908c16-0" n="5d57df6c">
            <seg n="cf4d4ffd">
              Fru talman! Utveckling av den sociala barn- och ungdomsvården
              är en proposition som till sitt innehåll borde ha varit självklar
              redan för många år sedan. Det gör den inte mindre viktig tvärtom.
              Det finns hemskt mycket att ta igen.
            </seg>
            <seg n="9a17c458">
              Att ett samhälle har barn som far illa är på alla vis ett misslyckande.
              Barn som far illa är ett samhälles absolut svagaste länk, och
              man säger ju att ingen kedja är starkare än den svagaste länken.
            </seg>
            <seg n="6dac5761">
              Centerpartiet anser att det allra viktigaste arbetet som vi har
              framför oss när det gäller barn och unga i riskmiljöer är det
              förebyggande arbetet att få in det arbetet på alla nivåer och
              i alla miljöer där barn och unga befinner sig: dagis, BVC, förskolor,
              skolor, ja, precis överallt.
            </seg>
            <seg n="0c6905dd">
              Där barn finns ska det också finnas vuxna, vuxna som har ett
              ansvar att se hur barn har det. De flesta har också en möjlighet
              att på något sätt föra vidare det som de ser. Om vi skulle klara
              av det så skulle vi inte behöva ha så mycket av den här varan,
              ungdomsvård.
            </seg>
            <seg n="7b6c55f9">
              Föräldrar är de personer som har störst betydelse för sina barn
              och blir i och med det också de som påverkar barnen allra mest.
              Därför är det angeläget att föräldrar får den hjälp och den stöttning
              som de behöver under hela barnets uppväxt. Stöttningen ska även
              bestå i att visa föräldrarna på sin egen kraft och förmåga. Vi
              har under en lång period varit duktiga på att plocka bort det
              från föräldrarna och i stället visa att professionen är bättre.
              Men om inte föräldrarna klarar av det allra viktigaste arbetet
              och också klarar av att ta ansvar för sitt barn så kommer vi att
              få ännu fler än de 40 000 per dag som Magdalena Andersson nyss
              vittnade om.
            </seg>
            <seg n="7139e807">
              Familjeförskolor och familjecentraler, som finns i vissa kommuner,
              är bra exempel på verksamhet dit barn och föräldrar kan komma.
              Där finns all kompetens som behövs under samma tak och under friare
              former.
            </seg>
            <seg n="de18b911">
              Fru talman! Regeringen föreslår nu en samlad lagstiftning för
              den sociala barn- och ungdomsvården, och det är ju bra. Att alla
              institutioner runt barnet och den unge samarbetar är viktigt,
              för annars händer det så lätt att barnet eller den unge faller
              mellan de berömda stolarna.
            </seg>
            <seg n="cac8add5">
              Facit visar, då det gäller familjehemsplacerade barn, att samhället
              inte alltid varit så bra på och lyckats så bra med att ta hand
              om de mest utsatta barnen. Det finns många unga vuxna och vuxna
              som kan berätta om hur deras barndom präglats av flytt mellan
              olika fosterhem, behandlingshem och tillbaka till det egna hemmet
              för att sedan göra resan om och om igen, att aldrig veta från
              dag till dag, att ingen berättade vad som skulle hända, att inte
              kunna känna sig trygg eller säker någonstans, oron över vad som
              händer med föräldrarna och så vidare. Det kan ju hända att när
              man bodde hemma var man den som tog hand om föräldrarna. Vem gör
              det nu?
            </seg>
            <seg n="4ce12c33">
              Trygghet är, som bekant, det andra trappsteget på Maslows behovstrappa.
            </seg>
            <seg n="1230111c">
              Regeringens förslag om att det i socialtjänstlagen införs en
              bestämmelse om att en plan för hur vården ska genomföras ska upprättas
              när ett barn vårdas i ett familjehem eller hem för vård eller
              boende tycker Centerpartiet är positivt, och egentligen är det
              ju väldigt självklart. Om man ska ta hand om ett barn och barnet
              har ett behov så är det väl ytterst självklart att man gör upp
              denna plan. Jag tror faktiskt att de flesta socialkontor gör det,
              och då är det väl väldigt bra att det sätts på pränt här.
            </seg>
            <seg n="3a7f1f70">
              Det fanns en tid då det var praxis vid placeringar att alltid
              skilja syskon åt eller att hitta familjehem så långt borta som
              möjligt från det egna hemmet. I dag vet vi, som tur är, bättre.
              Att kunna ha kontakt med föräldrar och släktingar är ovärderligt
              om en familjehemsplacering ska fungera.
            </seg>
            <seg n="0da0396e">
              Om barnet eller den unge behöver placeras ska det alltid i första
              hand övervägas om barnet kan tas emot av någon anhörig eller annan
              närstående. Men även här är det självklart så att det är det som
              är det bästa för barnet som ska beaktas.
            </seg>
            <seg n="daeec23d">
              Regeringen föreslår en rad regelförändringar som ska stärka och
              skydda barn inom den sociala ungdomsvården. Förslagen syftar till
              att stärka barns och ungas ställning och skapa förutsättningar
              för en säker och sammanhållen vård. Denna vård ska ges i enlighet
              med evidensbaserad kunskap och beprövad erfarenhet. I de nu föreslagna
              bestämmelserna stadgas att barn och unga ska få relevant information
              om vad som händer dem. Det var precis det som de inte fick, de
              som dag för dag inte hade en aning om vad som skulle hända i morgon.
              Vad var det som gjorde att de blev omhändertagna? Vad händer hemma?
              Vi kommer nu att sätta på pränt att allt detta ska göras.
            </seg>
            <seg n="b92c96e9">
              När det gäller de barn som har en problematik där det finns både
              psykiska och sociala problem är det ytterst viktigt att det finns
              en kvalitet och ett gott samarbete med den sociala ungdomsvården
              och med barn- och ungdomspsykiatrin. En nödvändig förutsättning
              för ett sådant samarbete är att tillgängligheten till barn- och
              ungdomspsykiatrin förbättras. Regeringen avser därför att förstärka
              vårdgarantin inom barn- och ungdomspsykiatrin. Vi måste veta vad
              som händer på BUP, barn- och ungdomspsykiatrin. Vi måste veta
              om det är långa köer. Vi måste veta resultat av barn- och ungdomspsykiatrins
              insatser. Vi är många som undrar vad som egentligen händer, och
              därför ser vi verkligen fram emot att den här utredningen ska
              komma till.
            </seg>
            <seg n="541b6431">
              Fru talman! Vi ska inte glömma att det är de barn som är barn
              i dag som ska bli föräldrar i morgon. Om vi inte klarar av att
              ge dem det de behöver kan vi lugnt räkna med att de i sin tur
              inte heller kommer att veta hur de ska ta hand om sina barn.
            </seg>
            <seg n="862be255">
              Med det här vill jag yrka bifall till propositionen.
            </seg>
          </u>
          <note type="speaker" n="8cfbaf4e">
            Anf. 58 MARIA LUNDQVIST-BRÖMSTER (fp):
          </note>
          <u who="maria_lundqvist-bromster_873351" xml:id="i-70170ecb836f8ed3-0" n="788f134f" next="i-e9b190447637eead-0"/>
          <note n="25ca79c4">
            Fru talman! Jag börjar med att yrka bifall till utskottets förslag
            och avslag på reservationerna.
          </note>
          <u who="maria_lundqvist-bromster_873351" xml:id="i-e9b190447637eead-0" n="788f134f" prev="i-70170ecb836f8ed3-0">
            <seg n="699a975f">
              I dag ska vi debattera ett betänkande om utvecklingen av den
              sociala barn- och ungdomsvården. Det är ett synnerligen viktigt
              betänkande med fokus på våra barn och ungdomar.
            </seg>
            <seg n="bdafbd1f">
              I den senaste rapporten från Bris kan vi läsa att den mest märkbara
              trenden i kontakter som Bris har haft under 2000-talet är den
              massiva ökningen av problem som hänger samman med psykisk ohälsa.
              Det innefattar självdestruktiva beteenden, självmordstankar, ätstörningar,
              depressioner, fobier och panikångest. Men Bris tar även upp barn
              i utsatthet, barn som utsätts för övergrepp av olika slag. Under
              2006 handlade 26 procent av Bris barnkontakter om just detta,
              och mörkertalet känner vi inte till.
            </seg>
            <seg n="92b0e491">
              Det som många barn och ungdomar klagar över är att de inte har
              någon vuxenrelation. Det är många gånger svårt att hitta vuxna
              som kan hjälpa dem. Det är långa väntetider till barn- och ungdomspsykiatrin.
              Man måste dessutom ha föräldrarnas tillstånd för att söka kontakt.
              Elevhälsan är underbemannad och har brist på tider att erbjuda.
              Att vända sig till socialtjänsten är ett stort steg. Dessutom
              dras föräldrarna in.
            </seg>
            <seg n="2b042266">
              Man kan då fråga sig vart barn som inte kan prata med sin mamma
              och pappa ska vända sig. Och vad gör barn som lever i utsatthet?
            </seg>
            <seg n="2cabbc59">
              Vilken bild har vi i dag av socialtjänstens insatser och av andra
              aktörer? Det som vi får höra och det som ofta bekräftas är att
              samverkan mellan myndigheter är bristfällig, vilket gör att många
              barn och ungdomar faller mellan stolarna. Elevhälsan inom många
              kommuner är kraftigt nedrustad trots det alltmer ökande ohälsotalet
              bland våra barn och ungdomar.
            </seg>
            <seg n="24ca46dd">
              Alkoholkonsumtionen har gått ned bland ungdomar, men bland de
              ungdomar som dricker har konsumtionen ökat. 22 procent av flickorna
              och pojkarna i årskurs 9 dricker minst någon gång i månaden. Antalet
              sjukhusvårdade på grund av akut alkoholförgiftning har ökat under
              de senaste åren. Med droger följer det alltmer ökande ungdomsvåldet.
            </seg>
            <seg n="21b2ced3">
              Föräldraskapet sviktar och kommer många gånger i konflikt med
              föräldrarnas egna behov av förverkligande. Stressen är överlag
              mycket hög bland barn och ungdomar i Sverige.
            </seg>
            <seg n="d3976b8b">
              Socialsekreterare vittnar om att de inte hinner med utredningar.
              Arbetet är stressigt, och kommunerna sparar inom individ- och
              familjeomsorgen. Kritikerna uttrycker att anmälningar inte leder
              till tillräckligt snabba och kraftfulla ingripanden.
            </seg>
            <seg n="cef0a585">
              Enligt en undersökning som gjordes på våren 2006 av fackförbundet
              SSR anser en majoritet av socialarbetarna att socialtjänsten inte
              alls eller bara delvis lever upp till socialtjänstlagens intentioner.
            </seg>
            <seg n="54f874e9">
              Barnperspektivet och barnkompetensen måste få större fokus inom
              socialtjänstens område. I socialtjänstlagen och i FN:s barnkonvention,
              som många har talat om här och som Sverige har ratificerat, slås
              det fast att barnets inställning så långt som möjligt ska klarläggas.
              Barn har ofta svårt att göra sin röst hörd. Därför är det angeläget
              att de som ska utreda utsatta barns behov också kan tala med barnen.
              Många beslut som får en avgörande inverkan på ett barns liv fattas
              alltså över huvudet på dem, trots att barnperspektivet har förstärkts
              i socialtjänstlagen. Det är inte ovanligt att bedömningarna ser
              mycket olika ut.
            </seg>
            <seg n="efc18a03">
              Vid flera studier av barn som placerats i familjehem har barnen
              varit kritiska mot att de inte har fått tala enskilt med den socialsekreterare
              som har ansvarat för utredningen. I en studie Cederborg &amp; Carlsson
              från 2001 intervjuades 20 barn mellan 5 och 19 år. De flesta mindes
              inte att de hade fått berätta om sina åsikter över huvud taget
              under utredningstiden. 17 av barnen ansåg att de aldrig hade haft
              möjlighet att påverka valet av familjehem, och 13 av dem hade
              aldrig talat i enrum med socialsekreteraren under placeringstiden.
              Barn är individer med skilda behov. Det är även angeläget att
              alla barn i praktiken och inte bara i teorin har samma rättigheter
              oavsett var i landet som de bor.
            </seg>
            <seg n="5a33e5af">
              Enligt socialtjänstlagen ska en utredning inledas om det finns
              skäl att misstänka att ett barn far illa. Enligt samma lag ska
              barnets vårdnadshavare informeras om detta i lagtexten står det
              skyndsamt. Det går i dag inte att hålla vårdnadshavaren utanför,
              inte ens i ett inledningsskede. Socialtjänstlagen är inte skriven
              för barn som riskerar att mördas, misshandlas, giftas bort, könsstympas
              eller bli sexuellt utnyttjade av sina anhöriga.
            </seg>
            <seg n="b1dfa9ea">
              Socialtjänsten ska ha ett tydligt brottsofferperspektiv i arbetet
              med utsatta barn. Barnet ska ges tid att bygga upp ett förtroende.
              Att berätta om övergrepp är inte enkelt, speciellt inte om det
              är pappa, mamma eller någon annan närstående som är skyldig.
            </seg>
            <seg n="fbaf650c">
              Vi kan konstatera att den sociala barn- och ungdomsvården har
              genomgått stora förändringar under årens lopp. Sedan 2000 har
              kommunernas kostnader för individ- och familjeomsorg ökat med
              17 ½ procent fram till 2005. Riksrevisionsverket och Riksdagens
              revisorer har pekat på att den sociala barn- och ungdomsvården
              inte har utvecklats utifrån de mål och regler som finns i socialtjänstlagen.
            </seg>
            <seg n="2addd0a5">
              Det är därför glädjande att vi i detta betänkande har fokuserat
              på förslag som syftar till att stärka barns och ungdomars ställning,
              skapa förutsättningar för en sammanhållen och trygg vård i enlighet
              med kunskap och beprövad erfarenhet.
            </seg>
            <seg n="0d59c300">
              Med dessa förslag ska socialnämnden bland annat i samband med
              ansökan om tvångsvård informera om vilken information som har
              lämnats till barnet och vilken inställning barnet har.
            </seg>
            <seg n="048c4286">
              Vid en placering i ett familjehem ska inte bara en vårdplan utan
              också en genomförandeplan upprättas. Det är synnerligen angeläget
              för att barnet och vårdnadshavaren ska känna sig införstådda med
              vad som kommer att hända och vilka mål som ska uppnås.
            </seg>
            <seg n="d7a783c4">
              När det gäller familjehem vet vi att det inte är så lätt att
              rekrytera till det uppdraget. Uppdraget är otydligt och behöver
              tydliggöras. Regeringens initiativ att tillsätta en utredning
              för att komma till rätta med dessa otydligheter känns mycket positivt.
              Det handlar om frågor kring arbetslöshetsförsäkring och socialförsäkring.
            </seg>
            <seg n="99a5bb9c">
              Vi får inte glömma det förebyggande arbetet. I betänkandet fokuseras
              på föräldrastödet och familjecentralerna. Familjecentralernas
              koncept skapar goda förutsättningar för samverkan och goda möjligheter
              för att tidigt upptäcka barn som far illa eller föräldrar som
              behöver stöd i sin föräldraroll. Ett omfattande arbete pågår även
              för att förebygga psykisk ohälsa bland våra barn och ungdomar
              men även för att satsa på dem som har drabbats av ohälsa.
            </seg>
            <seg n="2189e5b9">
              Fru talman! Avslutningsvis vill jag göra några påpekanden när
              det gäller barns möjligheter att ha en egen kontakt med socialtjänsten
              utan vårdnadshavarens kännedom. Utskottet tar inte ställning utan
              vill beakta pågående utredning. För mig och Folkpartiet känns
              det positivt att man i betänkandet Beslutanderätt vid gemensam
              vårdnad föreslagit denna möjlighet. När denna möjlighet inte finns
              för socialtjänsten kan det innebära att socialnämnden inte får
              ett tillräckligt underlag för att kunna ta ställning till om man
              behöver vidta åtgärder. Rättssäkerheten för barnet kan i ett sådant
              fall vara helt satt ur spel då följden kan bli att en nödvändig
              insats för barnet aldrig kommer i fråga. Det viktiga för socialnämnden
              är att ett samtal ska vara förenligt med barnets bästa. Vi kommer
              alla här ihåg lille Bobby och flickan i Vetlanda.
            </seg>
            <seg n="1d81e81a">
              Vi har en barnkonvention som tydligt deklarerar att man ska tillförsäkra
              det barn som är i stånd att bilda egna åsikter rätten att fritt
              uttrycka sina åsikter i alla frågor som rör barnet. Barnets åsikter
              ska tillmätas betydelse i förhållande till dess ålder och mognad.
            </seg>
            <seg n="d26ebd3b">
              Som sagt har mycket hänt sedan socialtjänstlagen tillkom, vilket
              i högsta grad ställer krav på den lagstiftning som finns inom
              detta område. Regeringens initiativ att utreda behovet av en samlad
              lagstiftning är ett steg i rätt riktning.
            </seg>
          </u>
          <note type="speaker" n="d6fa4d42">
            Anf. 59 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-19efdd96918962c1-0" n="96fa272c" next="i-4250fa04975d612e-0">
            <seg n="f88a238e">
              Fru talman! Jag träffade Jennie. Hon är 19 år och har haft ett
              ganska trassligt liv. Det var problem hemma, och Jennie fick ta
              ett stort ansvar för sina mindre syskon redan när hon var tio
              elva år. Hon kom till ett jourhem som först inte fungerade bra.
              Efter flera placeringar och några rymningar blev det ett LVU-hem
              när Jennie var 14 år.
            </seg>
            <seg n="83e7f01e">
              Jag frågade Jennie om hon trodde att man hade kunnat förhindra
              ett omhändertagande. Hon svarade: Jag tror att det hade gått att
              göra något tidigare. Jag hade velat vara i en familj, en bra familj.
              Men jag hamnade i ett jourhem som inte var bra. Jag sade till
              socialtjänsten att jag inte kunde bo där, men ingen lyssnade.
            </seg>
            <seg n="a69082d4">
              Nej, ingen frågade vad Jennie själv ville.
            </seg>
            <seg n="db1e9196">
              Den här berättelsen har jag hört från många barn som har blivit
              LVU:are.
            </seg>
            <seg n="119ebc6e">
              I dag bor Jennie i en egen lägenhet. Hon pluggar in gymnasiekompetens.
              Jennies lilla dotter på två och ett halvt år blev vändpunkten
              för henne till ett annat liv. Det går bra för Jennie. Det gör
              det tyvärr inte för alla ungdomar som omhändertas enligt LVU.
              För många följs en otrygg uppväxt av ett vuxenliv som alltför
              ofta innehåller missbruk och brottslighet.
            </seg>
            <seg n="a1d3ca76">
              Det är för Jennies skull, och för alla andra barn och ungdomar
              som far illa, som propositionen om den sociala barn- och ungdomsvården
              har lämnats till riksdagen. Det är för att stärka deras rätt att
              få information om vad som ska hända och för deras rätt att få
              göra sin vilja känd och dokumenterad så att den blir en del av
              beslutsunderlaget. Den här propositionen, som nu har lett fram
              till ett betänkande, ska stärka barns rättigheter och möjligheter
              till en trygg och bra uppväxt också när man har varit i en väldigt
              utsatt situation.
            </seg>
            <seg n="972e462b">
              Låt mig ändå först säga att de allra flesta barn i Sverige har
              det bra och lever och växer upp under trygga och goda förhållanden
              tillsammans med sina föräldrar. Föräldrarna är de viktigaste personerna
              i varje barns liv. Så gott som alla föräldrar älskar sina barn
              och vill dem väl. Och det är också föräldrarna som i första hand
              har ansvaret för barnets uppfostran och utveckling, vilket också
              framhålls i FN:s barnkonvention.
            </seg>
            <seg n="bce72524">
              Samhällets roll är att stödja och komplettera föräldrarna i deras
              föräldraskap. Barnavårdscentraler, mödravårdscentraler, förskolor
              och skolor bidrar till att ge föräldrarna ett generellt stöd genom
              den verksamhet de bedriver. Familjecentraler har inte minst betytt
              mycket. Det var roligt att höra också oppositionens välvilliga
              uttalande om familjecentraler i dag.
            </seg>
            <seg n="cd342261">
              Det förebyggande arbetet är eftersatt, och regeringen avser att
              stärka föräldrars möjlighet till stöd i deras viktiga uppgift.
              Det förebyggande arbetet måste därför inriktas på föräldrarna
              mer än på förskola och skola. Det finns otroligt mycket mer att
              göra för att ge föräldrarna stöd i deras viktiga uppgift eftersom
              de är de som är mest betydelsefulla för deras barn. Därför säger
              vi från regeringens sida att det ska finnas ett föräldrastöd under
              barnets hela uppväxt, inte bara under de första åren. Till detta
              avser regeringen att återkomma.
            </seg>
            <seg n="c359924b">
              För en del familjer behöver samhället och staten ta ett större
              ansvar genom insatser från den sociala barn- och ungdomsvården.
              Behoven kan variera, och ibland handlar det om kortare perioder,
              ibland under barnets hela uppväxttid. Även i ett utvecklat välfärdsland
              som Sverige vet vi att det är alltför ofta som barn inte ses eller
              inte hörs inom socialtjänsten, inom psykiatrin, inom missbrukarvården
              och i vårdnadstvister.
            </seg>
            <seg n="bb47996b">
              Fru talman! Nu tar vi viktiga steg för att förstärka barnets
              rätt. I lagen om vård av unga, LVU, och i socialtjänstlagen skriver
              vi in rätten för barn att få relevant information. Observera att
              rätten för barn att få upplysningar i saker som kan ha betydelse
              för barnet i dag inte finns föreskriven i vare sig SOL eller LVU.
              Vi skriver också in i LVU att socialnämndens ansökan om vård enligt
              LVU ska innehålla dokumentation om vilket slags information som
              har lämnats till den unge och den unges inställning. Det är alltså
              både en rätt till information och en skyldighet för socialtjänsten
              att efterfråga vad den unge själv vill och att dokumentera detta.
            </seg>
            <seg n="90265a00">
              Vidare föreslår vi att en genomförandeplan upprättas för barn
              och unga som vårdas i ett hem för vård eller boende, HVB, eller
              i ett familjehem. Detta görs i allmänhet, men alltför ofta görs
              det inte. Nu slår vi fast att det ska göras i varje fall. Det
              ska inte bara vara fråga om en placering utan den ska vara genomtänkt,
              och det ska formuleras i text vad som avses med vården.
            </seg>
            <seg n="5a1b40a5">
              Fru talman! Vi föreslår också att samhället ska kunna uppträda
              med större bestämdhet till skydd för barn och unga som måste flyttas
              från sin familj.
            </seg>
            <seg n="4d1d7dcb">
              Barn ska inte få placeras i ett jourhem om inte förhållandena
              i hemmet är utredda av en socialnämnd. Tiden för en jourhemsplacering
              ska inte överstiga två månader. Det är för att skapa större trygghet
              för barnet, det vill säga att veta tidsgränsen och att något sedan
              ska hända som blir av mer permanent karaktär. Att gå länge och
              inte veta vad som händer härnäst är verkligen motsatsen till trygghetsskapande.
              Därför måste den tiden begränsas. Länsstyrelsen ska också utan
              föregående föreläggande få förbjuda fortsatt verksamhet vid ett
              HVB om det föreligger fara för barnets liv, hälsa eller personliga
              säkerhet. Vi förbereder också just nu på Socialdepartementet att
              tillsätta en utredning som ska pröva en samlad lagstiftning för
              den sociala barn- och ungdomsvården. Det ska helt enkelt vara
              en barnskyddslag, bland annat för att samhällets stöd och skydd
              till barn i utsatta situationer ska bli riktigt tydligt. Om behov
              finns i vissa situationer vill vi också utreda om man från socialtjänstens
              sida ska kunna erbjuda barn och ungdomar stöd utan godkännande
              från föräldrar och utan att man för den skull ska behöva tillgripa
              tvångsmedel.
            </seg>
            <seg n="96778786">
              Vi hör många berättelser från socialtjänsten om komplikationen
              när till exempel en förälder är missbrukare och kanske vill dölja
              sitt missbruk eller har en psykisk sjukdom som gör att föräldern
              inte ser barnets bästa. Man ska då inte behöva låta det gå så
              långt att man måste tillgripa ett LVU utan kunna gå in i ett tidigare
              skede därför att barnets behov är så tydliga. Vi vill titta på
              om det är framkomligt med en lagstiftning på området.
            </seg>
            <seg n="24dc0759">
              För att förstärka vårdkedjan, särskilt när det gäller behov av
              stöd och hjälp för barn och ungdomar efter det att de har blivit
              18 år, gör vi ett tillägg i socialtjänstlagen. Alla vi som är
              föräldrar till större barn vet att vuxenstöd minsann behövs också
              efter det att man har blivit myndig.
            </seg>
            <seg n="eb124877">
              Vi har tidigare berättat om att vi vill skapa öppna kvalitetsjämförelser
              inom äldreomsorgen. Nu tar vi också de första men viktiga stegen
              för en socialtjänst som i högre utsträckning kan baseras på kunskap
              och beprövad erfarenhet. Socialtjänsten rymmer många eldsjälar.
              Men ofta har de inte fått de verktyg och den kompetensutveckling
              de behöver för sitt viktiga arbete.
            </seg>
            <seg n="a8b7b3fa">
              Socialstyrelsen får därför i uppdrag att samla in mer data som
              gäller den sociala barn- och ungdomsvården. Statistiken och informationen
              om socialtjänstens insatser går i dag inte att följa över tid,
              och utvecklingen kan alltså inte följas. Jag vet som ansvarig
              minister för socialtjänsten inte hur många anmälningar som görs
              per år i det här landet om barn som far illa. Jag vet inte hur
              många av de anmälningarna som leder till en utredning. Jag vet
              inte hur många av utredningarna som leder till en insats för barnet.
              Jag måste säga att jag har blivit väldigt förvånad över att denna
              statistik inte har inhämtats tidigare på nationell basis. Det
              är verkligen undermåligt att vi så totalt saknar nationell kunskap
              på området.
            </seg>
            <seg n="bd147cbd">
              Socialstyrelsen ska också upprätta och driva ett offentligt register
              över hem för vård eller boende. Kommunerna blir skyldiga att anmäla
              verksamheter till länsstyrelserna. Vidare ska Socialstyrelsen
              tillsammans med forskare, sociala barn- och ungdomsvården och
              företrädare för brukarorganisationer utarbeta system för att upprätta
              nationella kvalitetsregister för den sociala barn- och ungdomsvården.
              Då kan vi börja mäta och jämföra på samma sätt i alla kommuner
              och skapa ett system som driver kvalitetsutveckling inifrån verksamheten.
            </seg>
            <seg n="a3ced8fe">
              Kerstin Wigzell har fått i uppdrag att analysera och lämna förslag
              på hur en i högre grad kunskapsbaserad socialtjänst ska utvecklas.
              Det här är ett viktigt arbete.
            </seg>
            <seg n="bbdff69e">
              Kunskap om sociala insatsers resultat, alltså vad som ger god
              kvalitet och avsedd effekt, är en förutsättning för en väl fungerande
              socialtjänst men också en förutsättning för möjligheten att bedöma
              om mål och regler i lagstiftningen efterlevs.
            </seg>
            <seg n="ec8884d9">
              För klienten eller brukaren är det viktigt att känna till detta
              inför planeringen av insatser. Yrkesverksamma behöver den här
              kunskapen för att kunna bedriva och utveckla arbetet. För huvudmän
              och verksamhetsansvariga är det nödvändigt för uppföljningen av
              verksamheten och när man ska besluta om förändringar och resurstilldelning.
            </seg>
            <seg n="30b3aaa9">
              Fru talman! Propositionen rymmer ytterligare förslag. En del
              har nämnts av tidigare talare. Sammantaget är det många åtgärder
              som vidtas för att stärka barn som far illa och deras möjligheter
              till en trygg och harmonisk uppväxt.
            </seg>
            <seg n="9329fada">
              Ett barn har rätt att i en svår situation tas på allvar som en
              egen person. Barn ska få relevant information som berör deras
              eget liv och deras egen framtid. De ska lyssnas på. Deras vilja
              ska dokumenteras, och den ska vara en del av beslutsunderlaget.
              För mig är det här en mycket viktig fråga.
            </seg>
            <seg n="e6d419cf">
              Men mer finns att göra. Detta är steg ett. Regeringen avser att
              återkomma för att stärka rätten för barn som far illa.
            </seg>
            <seg n="9bb2c2f7">
              Min förhoppning är att riksdagen i dag ska anta det betänkande
              som ligger på bordet och som bygger på den proposition som är
              lämnad till riksdagen.
            </seg>
          </u>
          <note n="e9e7bd5a">
            Överläggningen var härmed avslutad.
          </note>
          <note n="9645466a">
            6 § Bordläggning
          </note>
          <note n="486ff135">
            Anmäldes och bordlades
          </note>
          <note n="04fa6647">
            7 § Anmälan om interpellationer
          </note>
          <note n="15853fe7">
            Anmäldes att följande interpellationer framställts
          </note>
          <note n="1d303e6a">
            den 30 november
          </note>
          <note n="f2e23dd0">
            Marie Nordén
          </note>
          <note n="97e1d493">
            Eva-Lena Jansson
          </note>
          <u who="maria_larsson_b5d03e" xml:id="i-4250fa04975d612e-0" n="96fa272c" prev="i-19efdd96918962c1-0">
            <seg n="16d62c7f">
              Luciano Astudillo
            </seg>
          </u>
          <note n="9ee5d2aa">
            Bosse Ringholm
          </note>
          <note n="7adaad2b">
            Marie Engström
          </note>
          <note n="0c7923a1">
            Interpellationerna redovisas i bilaga som fogats till riksdagens
            snabbprotokoll tisdagen den 4 december.
          </note>
          <note n="df88dced">
            8 § Kammaren åtskildes kl. 15.11.
          </note>
          <note n="14164de2">
            Förhandlingarna leddes
          </note>
          <note n="906a2ba4">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
