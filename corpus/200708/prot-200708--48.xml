<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--48</head>
          <docDate when="2007-12-20">2007-12-20</docDate>
        </div>
      </front>
      <body>
        <div>
          <note n="56f19b82">
            ﻿
          </note>
          <note n="37849572">
            Riksdagens protokoll
          </note>
          <note n="290fd2d4">
            2007/08:48
          </note>
          <note type="date" n="b4d88c63">
            Torsdagen den 20 december
          </note>
          <note n="d18b31b4">
            Kl. 10:00 - 13:54
          </note>
          <note n="0188ebfd">
            1 § Justering av protokoll
          </note>
          <note n="25538ce0">
            Justerades protokollet för den 14 december.
          </note>
          <note n="7abd64d8">
            2 § Avsägelser
          </note>
          <note n="82ec82e2">
            Förste vice talmannen meddelade att Lage Rahm (mp) avsagt sig
            uppdragen som suppleant i utrikesutskottet och försvarsutskottet
            samt att Rune Wikström (m) avsagt sig uppdraget som suppleant
            i miljö- och jordbruksutskottet.
          </note>
          <note n="e9549160">
            Kammaren biföll dessa avsägelser.
          </note>
          <note n="7e77e84b">
            3 § Anmälan om kompletteringsval till utskott
          </note>
          <note n="8018a16a">
            Förste vice talmannen meddelade
          </note>
          <note n="fee65a5e">
            att Moderata samlingspartiets riksdagsgrupp på grund av uppkomna
            vakanser anmält Rune Wikström som ledamot i miljö- och jordbruksutskottet
            och Staffan Appelros som suppleant i miljö- och jordbruksutskottet
            samt
          </note>
          <note n="eddec1e3">
            att Miljöpartiet de grönas riksdagsgrupp på grund av uppkomna
            vakanser anmält Max Andersson som suppleant i utrikesutskottet
            och Maria Wetterstrand som suppleant i försvarsutskottet.
          </note>
          <note n="f6a0c4cd">
            Förste vice talmannen förklarade valda till
          </note>
          <note n="a865cbef">
            ledamot i miljö- och jordbruksutskottet
          </note>
          <note n="d603aa6b">
            suppleant i utrikesutskottet
          </note>
          <note n="682182b3">
            suppleant i försvarsutskottet
          </note>
          <note n="f40b459e">
            suppleant i miljö- och jordbruksutskottet
          </note>
          <note n="b406a96c">
            4 § Meddelande om partiledardebatt
          </note>
          <note n="7f528e8b">
            Förste vice talmannen meddelade att onsdagen den 16 januari 2008
            kl. 09.00 skulle partiledardebatt äga rum.
          </note>
          <note n="c7cc6917">
            Meddelandet hade delats ut till kammarens ledamöter.
          </note>
          <note n="187e5dbd">
            5 § Hänvisning av ärenden till utskott
          </note>
          <note n="11109577">
            Föredrogs och hänvisades
          </note>
          <note n="1447c1ee">
            6 § Samhällsekonomi och finansförvaltning
          </note>
          <note n="09cebbc6">
            Föredrogs
          </note>
          <note type="speaker" n="ed993b38">
            Anf. 1 ANN-CHARLOTTE HAMMAR JOHNSSON (m):
          </note>
          <u who="peter_johnsson_75487f" xml:id="i-49251d225ef5484d-0" n="78b1ff45">
            <seg n="4c952019">
              Herr talman! I detta betänkande behandlas verksamheten inom utgiftsområdet
              Samhällsekonomi och finansförvaltning. Två mål beskriver verksamhetens
              innehåll. Det första är att den statliga verksamheten sköts korrekt,
              effektivt och rationellt. Det andra målet är att skapa stabila
              förutsättningar för det finansiella systemet genom analys, tillsyn
              och reglering av de finansiella institutionernas agerande på marknaden,
              ett gott konsumentskydd och genom att förvaltningen av statens
              skulder sköts.
            </seg>
            <seg n="83b21964">
              Området Effektiv statsförvaltning handlar om granskning, ekonomisk
              styrning och utveckling av den statliga verksamheten samt statliga
              arbetsgivarfrågor, statistik, prognoser och fastighetsförvaltning.
              Området Finansiella system och tillsyn omfattar tillsyn och reglering
              av de finansiella marknaderna, statsskuldsförvaltning och statligt
              finansierings- och garantilåntagande. Här finns myndigheter som
              Finansinspektionen, Riksgäldskontoret, Bokföringsnämnden och PPM.
              Hit hör också finansiell redovisning, internationellt finansiellt
              arbete och tillsyn av spelmarknaden genom Lotteriinspektionen.
            </seg>
          </u>
          <note n="ddacb7ad">
            Herr talman! I betänkandet finns fyra reservationer från Socialdemokraterna
            och Vänsterpartiet samt tre särskilda yttranden från Socialdemokraterna,
            Vänsterpartiet och Miljöpartiet.
          </note>
          <note type="speaker" n="7e5f610d">
            Anf. 2 SONIA KARLSSON (s):
          </note>
          <u who="sonia_karlsson_80d40a" xml:id="i-d7c40e881c7144f3-0" n="84ce11df">
            <seg n="839d7c0f">
              Herr talman! Riksdagens majoritet har genom rambeslut valt en
              annan inriktning än den vi förespråkar. Vårt förslag på utgiftsområdet
              överstiger denna ram med 10 miljoner kronor och kan således inte
              tas upp till formell behandling: Därför vill vi inte delta i beslutet
              om anslagsfördelningen inom utgiftsområde 2 utan hänvisar till
              den röstförklaring som vi ger i det särskilda yttrande som återfinns
              i betänkandet.
            </seg>
            <seg n="cadd01ca">
              Utgiftsområde 2 rör, som vi precis har hört, Samhällsekonomi
              och finansförvaltning. Under detta område behandlas en rad viktiga
              frågor som på många sätt skapar förutsättningar för en god samhällsekonomi
              med en väl fungerande finansmarknad men också för de institutioner
              som direkt är med och skapar förutsättningarna för riksdagens
              budgetarbete. Det finns därför många frågor värda att lyfta fram,
              men jag tänkte i dag koncentrera mig på två områden, och jag vill
              ställa två frågor till den borgerliga majoriteten.
            </seg>
            <seg n="a15b1c81">
              Det första området rör den amerikanska bolånekrisens effekter
              på ekonomin. Bolånekrisen har redan haft effekter i USA effekter
              som sedan har spridits över världen. Europeiska centralbanken
              agerade så sent som den här veckan för att mildra konsekvenserna
              av krisen.
            </seg>
            <seg n="09148ea2">
              Nu måste regeringen ta sitt ansvar och informera om hur det ser
              ut för svensk del. Sverige är ett litet land som är beroende av
              omvärlden. Därför är det viktigt att kunna agera om så behövs.
              Vi i oppositionen är beredda att bistå regeringen om behov skulle
              uppstå, men då krävs det att vi får nödvändig information. Vi
              har vid flera tillfällen bett regeringen att fortlöpande hålla
              oss informerade om utvecklingen, men hittills har vi inte fått
              någon information.
            </seg>
            <seg n="c8faad56">
              Utskottsmajoriteten skriver att om vi skulle hamna i en situation
              av omfattande finansiell instabilitet är vikten av nationell sammanhållning
              stor, och man förutsätter att regeringen i ett sådant läge skulle
              ta initiativ till information och samråd med riksdagen.
            </seg>
            <seg n="99abe79e">
              Men då är det ju så dags! Vi vet ju hur det var förra gången
              Sverige hamnade i en stor ekonomisk kris, hösten 1992. Då väntade
              regeringen Bildt med att be om hjälp tills krisen redan slagit
              till på allvar.
            </seg>
            <seg n="e5134db6">
              Vi socialdemokrater är beredda att ta vårt ansvar vid en krissituation,
              men för att det ska vara möjligt måste regeringen framöver kontinuerligt
              informera oppositionspartierna om förhållandena i den finansiella
              sektorn.
            </seg>
            <seg n="f25f2110">
              Det borde dessutom vara av intresse för utskottsmajoriteten.
              Stefan Attefall, skulle inte ett samlat finansutskott kunna ställa
              krav på fortlöpande information från regeringen?
            </seg>
            <seg n="7445d9b3">
              Det andra området handlar om finansmarknaden här hemma i Sverige.
              Under hösten har en stor investmentbank fått hård kritik av Finansinspektionen
              för allvarliga brister i styrningen och kontrollen av företagets
              verksamhet. Det har fått direkta konsekvenser för det enskilda
              företaget och indirekt lite för regeringen också, men effekterna
              för den svenska finansmarknaden i stort har inte uppmärksammats
              tillräckligt. Finns det fler svenska banker vars styrning och
              kontroll visar lika stora brister? Vi socialdemokrater vill att
              Finansinspektionen ska få ytterligare resurser för att granska
              finansmarknaden. Vi har i vårt budgetförslag 10 miljoner mer än
              regeringen. Jag undrar varför ni försitter chansen att stödja
              vårt förslag.
            </seg>
          </u>
          <note n="9999e873">
            Herr talman! Jag yrkar härmed bifall till reservationerna 1 och
            3.
          </note>
          <note type="speaker" n="4d8f0860">
            Anf. 3 ULLA ANDERSSON (v):
          </note>
          <u who="ulla_andersson_97add8" xml:id="i-a50eb47daa31dfdd-0" n="962d1cfd">
            <seg n="f78e6ca4">
              Herr talman! Vänsterpartiets budgetförslag på det här området
              har också fallit, även om vi har en lägre ram än majoriteten.
              Vi vill lägga ned Konjunkturinstitutet och i stället satsa på
              Statistiska centralbyrån och Finansinspektionen.
            </seg>
            <seg n="71f2ba05">
              Under valrörelsen var de borgerliga partiledarna upprörda. De
              var arga över en del myndigheters politiska ställningstaganden,
              och efter valet skulle de ändra på detta. Då lade de ned den myndighet
              som forskade ute på arbetsplatser för att studera arbetsmiljöns
              påverkan på plats. Den ansågs som mycket opinionsbildande. Men
              Konjunkturinstitutet är kvar, trots att det så tydligt har tagit
              ställning för en politiskt kontroversiell ekonomisk teori. Som
              Anders Borg sade i Svenska Dagbladet i höstas: Det är positivt
              att de har synpunkter på ekonomisk och finansiell politik.
            </seg>
            <seg n="7b1e3047">
              Teorin om jämviktsarbetslöshet är ett sätt att försöka slå fast
              att det inte går att ha full sysselsättning. Den har varit oerhört
              populär hos dem som förlorade makt och pengar på västvärldens
              goda sysselsättning under efterkrigstiden, då de som köpte arbete
              blev tvungna att betala riktiga löner. Ur deras perspektiv var
              det arbetskraftsbrist, och det får vi höra i debatten också i
              dag. Teorin om jämviktsarbetslöshet handlar om att alltid betona
              risken för att arbetslösheten ska bli för låg och inflationen
              börjar galoppera i väg.
            </seg>
            <seg n="7ea788cc">
              Jämviktsarbetslöshet framställs som självklar av Konjunkturinstitutet.
              Det är sant att det är en utbredd teori, men det är en kontroversiell
              teori.
            </seg>
            <seg n="de0b38c8">
              Joseph Stiglitz, som bland annat varit chefsekonom för Världsbanken,
              skrev till exempel så här i en artikel i The Guardian för ett
              år sedan:
            </seg>
            <seg n="dc6b7c65">
              Även om de flesta centralbanker är inflationshökar, är det ställningstagandet
              en fråga om religion, inte om ekonomisk vetenskap. Det finns helt
              enkelt få eller inga empiriska bevis för att inflation, vid de
              låga eller begränsade nivåer som har förelegat de senaste årtiondena,
              har några betydelsefulla skadliga effekter på produktionen, sysselsättningen,
              tillväxten eller inkomstfördelningen.
            </seg>
            <seg n="bb21f5c1">
              Man kan tycka som Stiglitz tycker, och man kan tycka som Konjunkturinstitutet.
              Men ingetdera är vetenskapligt fastlagt. Det är politiska åsikter.
              Skillnaden mellan Stiglitz och Konjunkturinstitutet är att det
              bara är den ena som försöker förneka sin opinionsbildande verksamhet.
            </seg>
            <seg n="580a7a5d">
              Med Stiglitz synsätt är det rimligt att prata om regeringens
              och Riksbankens ansvar för konjunkturutvecklingen. Det är medvetna
              beslut som har lett till att Sverige i dag har en mycket högre
              arbetslöshet än vad vi hade på den tiden då de keynesianska resonemangen
              var vägledande för politiken. Konjunkturinstitutet hade kunnat
              lägga ansvaret där, men det gör man inte.
            </seg>
            <seg n="190bec90">
              Konjunkturinstitutet låtsas som att de politiska besluten på
              något sätt är automatiska, som att det inte finns några alternativ
              till dem, som att det inte finns någon ansvarsfråga att diskutera,
              utan Riksbanken måste ingripa, och fackföreningsrörelsens ansvar
              är att inte kräva högre löner än vad Konjunkturinstitutet ordinerar.
            </seg>
            <seg n="d2706579">
              Konjunkturinstitutet bedömer hur hög jämviktsarbetslösheten är.
              Nu säger de att den är på 6,2 procent i den närmaste framtiden.
              Är det en strikt vetenskaplig process utan politiska bedömningar?
              Låt oss i så fall få se de uträkningarna!
            </seg>
            <seg n="02ad69cc">
              Det är en sliten jämförelse att kalla nationalekonomerna för
              profeter. Men vad ska man annars säga? Konjunkturinstitutet träder
              precis som det gamla prästerskapet fram och säger: Vi har skådat
              empirin och kommit fram till att regeringen har rätt också den
              här månaden. Fråga oss helst inte: Hur?
            </seg>
            <seg n="d916418c">
              Det är skrattretande att kalla det något annat än opinionsbildning.
            </seg>
            <seg n="07190bde">
              När Konjunkturinstitutet säger att den ökade arbetslösheten i
              början av 90-talet tvingade de dåvarande regeringarna att skära
              ned är det en politisk åsikt, framställd som en nödvändighet.
              Det finns gott om exempel på regeringar som har gjort annorlunda
              med goda resultat.
            </seg>
            <seg n="f5e80b33">
              När Konjunkturinstitutet driver linjen att det i allt väsentligt
              var nödvändigt att Riksbanken höll styrräntan på en hög nivå och
              därmed förvärrade arbetslösheten är det förstås politisk opinionsbildning.
              De kunde i stället ha beskrivit olika tänkbara utfall av olika
              valmöjligheter.
            </seg>
            <seg n="4e12d59c">
              Till skillnad från Anders Borg anser vi inte att myndigheter
              ska bedriva opinionsbildning. Jag tycker inte, som Anders Borg,
              att det är positivt att myndigheter går ut och har synpunkter
              på ekonomisk och finansiell politik. De är myndigheter.
            </seg>
            <seg n="7ad1d20c">
              Nej, vi vill inte se ett konjunkturinstitut som opinionsbildar,
              vare sig de är för eller emot politiska beslut eller för eller
              emot fackföreningsrörelsen. Det är inte deras uppgift.
            </seg>
            <seg n="53d06279">
              Vi behöver bra statistik över hur ekonomin utvecklas. Det kan
              Statistiska centralbyrån göra. Vi behöver politiska beslut om
              hur vi ska tolka den statistiken och vilka åtgärder som är lämpliga.
              Det kan riksdag och regering göra.
            </seg>
            <seg n="3ef63457">
              Vad vi inte behöver är ett konjunkturinstitut som tar som sin
              uppgift att opinionsbilda kring sina religiösa ställningstaganden,
              för att använda Stiglitz ordentligt tillspetsade ord. När jag
              säger att vi inte behöver det menar jag vi som i allmänheten och
              den demokratiska processen.
            </seg>
            <seg n="7c81f69f">
              Jag yrkar bifall till reservation nr 4. Den handlar om bnp som
              välfärdsmått. Det är kanske inte något vi går och tänker på så
              här i jultider precis. Men det vi gör nu i jultider påverkar bnp:n
              väldigt mycket. Jag tror också att vi kan vara väldigt överens
              om att bnp som välfärdsmått är otillräckligt, framför allt med
              tanke på den debatt som nu har varit under en väldigt lång tid
              kring klimatförändringar. Låt mig ge ett par exempel, herr talman!
            </seg>
            <seg n="9a89aef5">
              Om en naturkatastrof i form av en storm ödelägger stora delar
              av ett lands skogsbestånd stiger bnp på kort sikt, eftersom avverkningen
              av skogen då ger ökade penningflöden. Ingen hänsyn tas till förlusten
              av skog eller till förlusten av biologisk mångfald eller till
              skogen som socialt värde för rekreation.
            </seg>
            <seg n="d84c736f">
              Ett annat exempel gäller Mexiko där markanvändning och bekämpningsmedel
              har slagit ut insektsfaunan så att man får pollinera växterna
              för hand i stället för genom insekter. Det märks inte heller i
              bnp.
            </seg>
            <seg n="a6189177">
              Jag tror nog att vi kan vara ganska överens om att vi kan ha
              olika synsätt i partierna när det gäller vad vi vill använda som
              mått och vad som skulle behöva vägas in. Men skulle inte det kunna
              vara en bra politisk diskussion att föra? Vad är det vi vill använda
              vår ekonomi till?
            </seg>
            <seg n="6bc8d974">
              Nu har ju till och med Kristdemokraterna kommit fram till att
              miljön är väldigt illa ute och att man kan höja bensinskatten.
              Även Moderaterna har kommit fram till sådana ställningstaganden.
              Ja, man har till och med kommit fram till att man behöver satsa
              på välfärden. Då har vi ju en grund att diskutera utifrån.
            </seg>
            <seg n="2761f005">
              Vi i Vänsterpartiet vill därför tillsätta en parlamentarisk beredning
              som studerar de här frågorna, tar fram olika underlag och lämnar
              förslag på välfärdsmått för att beskriva en hållbar utveckling.
            </seg>
          </u>
          <note type="speaker" n="d9d9da20">
            Anf. 4 CHRISTOPHER ÖDMANN (mp):
          </note>
          <u who="unknown" xml:id="i-96d2941eaee23ef5-0" n="1e49fccb">
            <seg n="2135066c">
              Herr talman! Ledamöter! Jag vill först hänvisa till Miljöpartiets
              särskilda yttrande i ärendet som handlar om det som står i den
              här tidningsartikeln, som jag har med mig. Det handlar om jämställdhet
              eller snarare brist på jämställdhet. Just den här artikeln i Dagens
              Nyheter i dag handlar om skillnader när det gäller män och kvinnor
              och deras löner i fråga om höga statliga chefsbefattningar.
            </seg>
            <seg n="57e546f1">
              Brist på jämställdhet mellan könen kan vi i dag fortfarande se
              överallt i samhället. Vi kan se diskriminering av kvinnor när
              det gäller till exempel tillsättning av chefer, löner och anställningsformer.
            </seg>
            <seg n="fd9a3dc4">
              Löneskillnaderna har visserligen minskat något sedan år 2000,
              men fortfarande har män högre löner än kvinnor, även när man rensar
              bort olika variabler som att män till exempel har andra yrken
              och att män innehar just chefsbefattningar, som normalt ger högre
              lön. Att det fortfarande är skillnader när det gäller lön är självklart
              helt oacceptabelt i ett modernt samhälle som vårt.
            </seg>
            <seg n="1507856e">
              En kvinnlig chef i ett medelstort företag sade till mig i går:
              Det händer faktiskt rätt ofta att även vi kvinnor värderar män
              högre än kvinnor trots likvärdig kompetens.
            </seg>
            <seg n="8a452447">
              Det är en fråga om normer i samhället och om attityder. De är
              svåra att ändra på, men det är viktigt att man jobbar med dem.
            </seg>
            <seg n="8ade9401">
              Demoskop har gjort en attitydundersökning på uppdrag av investmentbolaget
              Investor. Den handlar om chefer. I stort sett ansåg nio av tio
              kvinnor att deras kompetens inte togs till vara på arbetsplatsen.
              Sju av tio kvinnor ansåg dessutom att de inte märkt några förbättringar
              de senaste åren, trots den många gånger livliga debatt som förekommit
              i medierna, på storbolagens stämmor och i politiska församlingar.
            </seg>
            <seg n="fbd8c86b">
              Samtidigt kan man se, i samma undersökning, att männen å sin
              sida tycker att det är svårt att få tid till sina barn och att
              ta tillräckligt ansvar för hemmet om man samtidigt ska säga ja
              till chefsbefattningar. Över 80 procent tyckte så. Ungefär 80
              procent av männen tyckte också att det var svårt för deras partner
              att göra karriär samtidigt som de själva gjorde det.
            </seg>
            <seg n="700840ec">
              Både män och kvinnor ansåg att förändrade arbetstider hade störst
              betydelse för att åstadkomma en förändring. En åtgärd där män
              och kvinnor skilde sig åt gällde möjligheten till delat ledarskap.
              54 procent av kvinnorna förespråkade det och 32 procent av männen.
            </seg>
            <seg n="80f8e4dd">
              Det handlar nog också på många företag och organisationer om
              att se på vilket sätt man arbetar på för att kunna locka fler
              kvinnor till chefsposter.
            </seg>
            <seg n="26ee859a">
              Demoskopundersökningen visade också att både män och kvinnor
              både skulle vilja kunna satsa på karriär och skulle vilja tillbringa
              mer tid med sina barn. Att också männen anser det menar man i
              undersökningen är en klar attitydförändring. Det bör noteras och
              ses som en vilja från männens sida till mer jämställdhet.
            </seg>
            <seg n="f5d9c06e">
              Den här attitydförändringen bland männen borde också ses som
              en utmaning för de politiska partierna, en utmaning som vi som
              politiker borde fundera på. Det handlar om på vilket sätt vi kan
              skapa förutsättningar för att möta detta och underlätta i arbetslivet,
              så att dagens kvinnor och män som vill kunna kombinera karriär
              med mer tid för barnen ska kunna göra det.
            </seg>
            <seg n="0c324f21">
              Varannan man anser att mäns vilja att göra karriär har minskat
              de senaste åren. Det förklaras med chefsjobb som har blivit mer
              krävande samtidigt som fler män vill ha balans i livet, enligt
              de slutsatser som gjordes i undersökningen.
            </seg>
            <seg n="385aaa86">
              Vi kan konstatera att lönegapet mellan kvinnor och män fortfarande
              är stort, åtminstone 8 procent. Mot den bakgrunden anser vi i
              Miljöpartiet att vi under den innevarande mandatperioden borde
              kunna ta steg för att avskaffa den könsrelaterade lönediskrimineringen
              på den svenska arbetsmarknaden.
            </seg>
            <seg n="5147287f">
              Men om vi föresätter oss att åstadkomma detta krävs det också
              att arbetsmarknadens parter tar sitt fulla ansvar.
            </seg>
            <seg n="6b34b608">
              I Miljöpartiet de gröna är vi uppenbarligen, till skillnad från
              regeringen, beredda att verka för att statskassan ska bidra med
              sin del för att skapa jämställda löner.
            </seg>
            <seg n="df464418">
              I vårpropositionen deklarerade regeringen målet om att jämställda
              löner ska ha genomförts i den statliga sektorn till 2010. Vi kan
              konstatera att det ännu så länge inte finns medel aviserade till
              detta mål. Vi i Miljöpartiet har föreslagit att vi ska göra detta
              genom att avsätta 170 miljoner kronor 2008, 340 miljoner 2009
              och 500 miljoner 2010 till en särskild pott för jämställda löner
              i statens verksamheter.
            </seg>
            <seg n="63921247">
              Herr talman! Någon gång måste vi börja, och vi tycker att det
              nu är hög tid att sätta i gång.
            </seg>
          </u>
          <note type="speaker" n="03215d5d">
            Anf. 5 STEFAN ATTEFALL (kd):
          </note>
          <u who="stefan_attefall_5bf196" xml:id="i-e01bd15e5af9b5aa-0" n="5b6cff89">
            <seg n="08725d47">
              Herr talman! En riksdagsdebatt med rubriken Utgiftsområde 2 Samhällsekonomi
              och finansförvaltning låter kanske inte så spännande. Men bakom
              rubriken ryms viktiga samhällsfunktioner som hela vår ekonomi
              är beroende av. Här finns myndigheter som Finansinspektionen,
              Riksrevisionen, Ekonomistyrningsverket, Konjunkturinstitutet och
              styrningen av statlig förvaltning.
            </seg>
            <seg n="c61b7bb8">
              Jag skulle vilja börja med att sätta in det här i ett lite större
              sammanhang. Numera är det väl ingen i denna kammare som egentligen
              ifrågasätter marknadsekonomin. Sedan Berlinmuren föll har den
              gamla motsättningen mellan planhushållning och marknadsekonomi
              rasat ihop. Men förståelsen för hur marknadsekonomin fungerar
              och vilka förutsättningar som krävs för att den ska fungera på
              ett bra sätt kanske inte alltid är så välutvecklad i kammaren.
            </seg>
            <seg n="d5288b09">
              För att kunna genomföra fria transaktioner, sälja och köpa, med
              utbud och efterfrågan i ekonomin behövs tydliga regler om ägande
              och om att överföra ägande från någon till en annan. Utan grundläggande
              fri- och rättigheter och utan privat ägande är förutsättningarna
              för marknadsekonomi, för innovationer och entreprenörskap alldeles
              för osäkra för att kunna äga rum på ett effektivt sätt.
            </seg>
            <seg n="120add20">
              Modern ekonomisk forskning visar också tydligt att en väl fungerande
              marknadsekonomi förutsätter institutioner. Då menas formella institutioner
              som exempelvis lagstiftning och rättsväsende liksom informella
              som värderingar, exempelvis hederlighet, i affärsuppgörelser.
            </seg>
            <seg n="d91b83a0">
              Företrädare för modern institutionell ekonomisk teori hävdar
              just betydelsen av sådana institutioner som lagar, förordningar,
              normer och sociala konventioner för en sund marknadsekonomi. Både
              1993 års Nobelpristagare i ekonomi Douglass C. North och Nobelpristagaren
              från 1991 Ronald Coase är kända företrädare för denna forskning.
              De påpekar att institutionerna, som är detsamma som spelreglerna
              i samhället, är oerhört viktiga.
            </seg>
            <seg n="1fd0b326">
              En ekonomi som vilar på väl fungerande institutioner utmärks
              av låg osäkerhet. Hög osäkerhet däremot skapar merarbete, tar
              tid och kostar pengar för att kompensera och reducera just den
              här osäkerheten.
            </seg>
            <seg n="85656e24">
              Låt mig ta ett konkret exempel. Hemma kan jag beställa två ton
              singelgrus till min garageuppfart. Lastbilen kommer på dagen när
              jag är på jobbet och lämpar av ganska exakt två ton grus på min
              garageuppfart. Jag får en räkning, och jag betalar kalaset, snabbt,
              smidigt och enkelt.
            </seg>
            <seg n="2c61cea8">
              Men om grusföretaget och jag själv inte litade på varandra skulle
              jag behöva ta ledigt från jobbet för att vakta när lastbilen kommer.
              Jag skulle behöva kontrollväga gruset och tvingas betala kalaset
              kontant. Plötsligt blir vår affärsuppgörelse krånglig och dyrbar.
              Vi får höga transaktionskostnader för att göra en enkel affär.
              Sådant hämmar tillväxten. Det är det här som ofta är problemet
              i många ekonomier som inte har just goda institutioner.
            </seg>
            <seg n="2152bf72">
              Alla ekonomiska transaktioner är med historiken Karl Polanyis
              ord inbäddade i sociala relationer och institutionella förutsättningar.
              Marknadsekonomi behöver ordning och reda, spelregler, inte bara
              för att minimera transaktionskostnader utan för att över huvud
              taget uppstå och kunna fungera. Den ordningen har inte alstrats
              spontant, utan den har att göra med vårt kulturarv, vad som har
              skett under många år, betoningar som vi själva har gjort av vad
              som är rätt och fel, vad som är god karaktär, hederlighet, duglighet
              och arbetsetik.
            </seg>
            <seg n="a88a1b92">
              Därför är utgiftsområde 2, Samhällsekonomi och finansförvaltning
              ett viktigt område i statsbudgeten. Här ryms, som sagt var, centrala
              myndigheter som har till uppgift att övervaka etiken på finansmarknaden,
              spelreglerna i ekonomin, att statsfinanserna är långsiktigt hållbara
              och att det också finns statistik för medborgarnas och beslutsfattarnas
              ställningstaganden.
            </seg>
            <seg n="e88ece71">
              Herr talman! Värdegrundens betydelse ska inte heller underskattas
              för att skapa en effektiv och rättskaffens statsförvaltning. Ett
              nytt delmål har införts som lyder: De statsanställda ska ha kunskap
              om och förståelse för grundläggande värden i statsförvaltningen
              och rollen som statstjänsteman. Det är när statsförvaltningen
              grunnar allt djupare på de värden den ska förmedla och stå för
              som demokratin fördjupas och rättssamhället stärks. Det var något
              som Demokratiutredningen som blev klar i början på 2000-talet
              också påtalade. Det har, som sagt var, inte hänt så jättemycket
              sedan dess. Men här jobbar nu den nya regeringen på att förverkliga
              de tankarna.
            </seg>
            <seg n="086d3c24">
              Herr talman! När vi kommer till oppositionens motioner och reservationer
              noterar jag med intresse att både Socialdemokraterna och Vänsterpartiet
              vill öka anslagen till Finansinspektionen. Det låter ambitiöst
              och behjärtansvärt. Men sanningen är den att Finansinspektionen
              under senare år har fått allt högre anslag, både av den tidigare
              regeringen och den nuvarande regeringen. Så sker också nu inför
              nästa budgetår.
            </seg>
            <seg n="195d15e2">
              Finansinspektionen säger själv att de knappast kan växa mycket
              snabbare än vad de gör. En ansvarsfull regering ökar anslagen
              till Finansinspektionen successivt utifrån en seriös behovsanalys
              och en takt som leder till ett effektivt resursutnyttjande av
              skattebetalarnas pengar.
            </seg>
            <seg n="9075452f">
              Vänsterpartiet vill dessutom lägga ned Konjunkturinstitutet.
              Att lägga ned KI är ungefär som att slänga bort termometern för
              att man inte gillar den temperatur som visas. Konjunkturinstitutets
              uppdrag är just att mäta temperaturen på ekonomin. Det vill Vänsterpartiet
              inte vara med om. Prognosen ska göras utifrån vetenskap och beprövad
              erfarenhet och ska tjäna som beslutsunderlag för den ekonomiska
              politiken. Att inte studera konjunkturförlopp borde väl liknas
              vid att stoppa huvudet i sanden. Frågan är hur Vänsterpartiet
              vill att ett riktigt och rätt konjunkturinstitut ska arbeta.
            </seg>
            <seg n="6cb39691">
              Det är uppenbart att Vänsterpartiet ogillar Konjunkturinstitutet
              på grund av deras slutsatser, just för att de försöker bygga sina
              metoder på vetenskap och beprövad erfarenhet. Finanspolitiska
              rådet ska avskaffas för att de ska klä regeringens högerpolitik
              i ett falskt vetenskapligt skimmer. Vetenskap är tydligen fel
              då den kommer fram till andra slutsatser än Vänsterpartiets Ulla
              Andersson.
            </seg>
          </u>
          <note n="3a165afd">
            Herr talman! Jag vill yrka bifall till förslaget i finansutskottets
            betänkande nr 2.
          </note>
          <note type="speaker" n="5876196e">
            Anf. 6 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-1" n="962d1cfd">
            <seg n="23e7f817">
              Herr talman! Det är lite intressant att höra att det tydligen
              finns en skillnad i regeringen. Anders Borg tycker att det är
              jättebra att Konjunkturinstitutet har politiska åsikter och kommenterar
              politiska och ekonomiska finansiella beslut. Han erkänner att
              det är så, medan Stefan Attefall i kammaren säger att de inte
              alls är ute och diskuterar politik. Det är ungefär som att vetenskap
              är något av naturen givet. Det finns faktiskt olika synsätt som
              slår igenom i den så kallade vetenskapen, eller hur? Det är alltid
              bra med forskning. Det har vi absolut ingenting emot. Men när
              det gäller resultat är det politiska bedömningar. Konjunkturinstitutet
              kliver ut och gör sådana bedömningar.
            </seg>
            <seg n="c8ed0d67">
              Joseph Stiglitz är inte precis någon vänstermänniska i mina ögon,
              jag tror inte i Stefan Attefalls ögon heller. Han gör samma bedömning
              som vi att det här inte är vetenskap, utan det är politiska åsikter.
              Jag tycker att det skulle kunna klä finansutskottets ordförande
              att erkänna det.
            </seg>
            <seg n="7692d8a9">
              Det är hela tiden i det här vi lever i samhället i dag. Det är
              det som klär den här debatten. Allting är ungefär som av naturen
              givet. De ekonomiska teorierna och de ekonomiska modellerna bara
              är så för att så måste man göra.
            </seg>
            <seg n="93e0b05e">
              De är inte applicerbara direkt på hur människor fungerar. Att
              människor gör olika ställningstaganden individuellt eller kollektivt
              är inte heller med i sådana här modeller. Inte heller konsekvenserna
              av de ekonomiska teorierna kommer fram på ritbordet. Det är det
              som vi diskuterar.
            </seg>
            <seg n="9dd58429">
              Så, Stefan Attefall, gör du en annan bedömning än Anders Borg
              och Joseph Stiglitz, eller? Lyssnade du inte när jag sade att
              SBC kunde utföra arbetsuppgifterna att mäta temperaturen i stället?
            </seg>
          </u>
          <note type="speaker" n="e50a4c2f">
            Anf. 7 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-e01bd15e5af9b5aa-1" n="5b6cff89">
            <seg n="85e21911">
              Herr talman! Jag vill säga två saker. För det första: Det finns
              självklart ingen exakt vetenskaplig sanning när det gäller nationalekonomi.
              Det kan vi vara överens om. För det andra: Jag har personligen
              inte alltid tyckt om alla slutsatser som Konjunkturinstitutet
              genom historien har levererat, men jag kräver av Konjunkturinstitutet
              att de efter bästa förmåga och med hög kompetens ska söka efter
              bästa möjliga vetenskapliga metoder för att göra prognoser och
              bedöma ekonomins utveckling. Det kravet ska vi ställa på dem.
              Det ska de söka efter. Man ska inte sluta söka efter sanningen
              bara för att man inte kan finna den perfekta sanningen i alla
              lägen.
            </seg>
            <seg n="da26b6db">
              Jag har ett stort förtroende för att Konjunkturinstitutets ledning
              och personal utifrån vetenskapliga metoder försöker fånga vad
              som går att fånga i form av prognoser och förståelse för hur ekonomin
              fungerar. Jag tycker att de lyckas ganska bra med detta. Perfekt
              blir det aldrig. Men jag skulle aldrig gå så långt som Ulla Andersson
              gör och säga att jag ogillar hela deras arbete bara för att jag
              inte gillar slutsatserna.
            </seg>
            <seg n="4d7f4416">
              Det är det som är skillnaden. Ulla Andersson tycker att vetenskap
              är lika med att tycka som hon, inte vad som är vetenskapligt beprövad
              erfarenhet. Det är, som jag sade i mitt anförande, som att slänga
              bort termometern för att man inte gillar den temperatur den visar.
            </seg>
          </u>
          <note type="speaker" n="b8b7c303">
            Anf. 8 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-2" n="962d1cfd">
            <seg n="81417b1e">
              Herr talman! Jag tror att vi alla är trötta inför julen, men
              jag måste säga att jag blev ännu tröttare efter Stefan Attefalls
              inlägg.
            </seg>
            <seg n="95f77f63">
              Jag tyckte att jag var väldigt tydlig. Jag sade att jag ogillar
              slutsatser som tar politisk ställning. Det är det detta handlar
              om inte alls att man inte ska forska eller att vi inte ska lägga
              resurser på vetenskap och forskning. Diskussionen handlar inte
              om det, och jag tycker att det skulle klä dig att erkänna detta.
            </seg>
            <seg n="cbbdfae9">
              Ekonomiska teorimodeller är också ideologiska och politiska ställningstaganden.
              Det är därför vi har sju partier här i kammaren i dag. Skulle
              vi då kunna säga att det är en viss modell som är exakt den rätta,
              och den ska myndigheterna följa? Det är inte riktigt rimligt,
              eller hur? Du skulle inte tycka det om det inte riktigt föll dig
              på läppen. Kanske, jag vet inte.
            </seg>
            <seg n="d0f3c4c4">
              Vi ska ha en myndighet som kan lägga fram och visa på hur deras
              forskning bedrivs så att andra kan gå in och bearbeta den och
              titta på den. Men de politiska kommentarerna och slutsatserna
              är det vi som ska göra, inte Konjunkturinstitutet eller hur? De
              ska också kunna visa olika valmöjligheter. De skulle även kunna
              visa olika teoretiska modellers bedömningar, men det gör de inte.
              De sätter på skygglappar. Det finns andra sätt att se på ekonomin
              som också i så fall kunde komma fram.
            </seg>
            <seg n="8f539f4c">
              Jag tycker att Statistiska centralbyrån kan ta över Konjunkturinstitutets
              arbetsuppgifter och göra undersökningar hos hushållen, företagen,
              föra statistik och så vidare. Sedan kan du och jag stå här i kammaren
              och debattera och diskutera hur vi ska tolka dessa undersökningar.
              Det är vår uppgift inte Konjunkturinstitutets.
            </seg>
          </u>
          <note type="speaker" n="0ad748cc">
            Anf. 9 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-e01bd15e5af9b5aa-2" n="5b6cff89">
            <seg n="9184095a">
              Herr talman! Att vi står här i kammaren och debatterar märker
              alla som lyssnar på debatten. Den kommer inte att sluta så länge
              Ulla Andersson är aktiv.
            </seg>
            <seg n="e65fd594">
              Den nya regeringen har tillsatt en förvaltningskommitté som bland
              annat har lagt fram ett delbetänkande om just opinionsbildande
              verksamhet i statliga myndigheter. Arbetet med att analysera Förvaltningskommitténs
              delbetänkande pågår, och här kan Ulla Andersson delta med synpunkter
              på just det som är opinionsbildande verksamhet. Jag tolkar det
              dock som att Ulla Andersson inte har någon seriös ambition att
              göra en heltäckande analys, utan hon väljer något område där någon
              myndighet har uttryckt ett förhållningssätt som inte passar just
              Vänsterpartiets politiska program.
            </seg>
            <seg n="93af3472">
              Konjunkturinstitutet har inte, som jag har uppfattat det, försökt
              uttrycka politiska åsikter, utan de har försökt tolka den vetenskap
              som de står på. Då gäller det också att tolka huvudstråken i vetenskapen.
              Det finns alltid enskilda undersökningar och teorier som kan lyftas
              fram i olika sammanhang. Men det gäller att försöka fånga det
              huvudsakliga, och det tror jag att Konjunkturinstitutet gör på
              ett gott sätt. Sedan kommer deras slutsatser och rapporter att
              utsättas för offentlig debatt. Ulla Andersson deltar i den med
              all rätt och ska göra det också.
            </seg>
            <seg n="2cba283e">
              Men som sagt var: Delta gärna i diskussionen om Förvaltningskommitténs
              delbetänkande om myndigheters opinionsbildande verksamhet. Delta
              i regeringens ambition att städa upp i det som kanske har blivit
              för mycket av opinionsbildande verksamhet, men skjut inte bara
              på det Vänsterpartiet ogillar, utan försök föra diskussionen på
              ett principiellt plan!
            </seg>
            <seg n="1975155c">
              Om Ulla Andersson känner sig lite trött önskar jag henne en god
              julledighet!
            </seg>
          </u>
          <note type="speaker" n="377a4f66">
            Anf. 10 SONIA KARLSSON (s) replik:
          </note>
          <u who="sonia_karlsson_80d40a" xml:id="i-d7c40e881c7144f3-1" n="84ce11df">
            <seg n="e916597e">
              Herr talman! Jag ställde två frågor till Stefan Attefall: en
              om att oppositionen fortlöpande skulle få information om förhållandena
              i den finansiella sektorn, och en om ytterligare pengar till Finansinspektionen.
              Den fick jag ett svar på.
            </seg>
            <seg n="7c90e39c">
              Jag vill hänvisa till den offentliga hearing som vi hade i finansutskottet
              angående den finansiella oron. Lars Nyberg från Riksbanken konstaterade
              där att det finns tillfällen där man kan tala om ett tillsynsglapp.
              Marknaden har vuxit och utvecklats så snabbt att tillsynen inte
              har hunnit med. Han menar att det är så i många länder och även
              i Sverige i viss utsträckning. Han ansåg alltså att Finansinspektionen
              och Ingrid Bonde skulle behöva ytterligare kapacitet beroende
              på läget på marknaden.
            </seg>
            <seg n="1dd05d89">
              Ingrid Bonde konstaterade i och för sig att hon hade fått pengar
              både av den tidigare och av den nuvarande regeringen, men hon
              sade också att det finns osäkerheter. Vi har banker som är aktiva
              i Baltikum, och vi vet att det är ett besvärligt läge där som
              behöver bevakas väldigt nogsamt.
            </seg>
            <seg n="90f8f3fc">
              Finansinspektionen har alltså fått mer pengar, men de har också
              fått många fler uppgifter. De två frågor jag ställde, om den finansiella
              oron och om hur Finansinspektionen ska kunna ha tillräcklig tillsyn,
              hänger alltså ihop.
            </seg>
          </u>
          <note type="speaker" n="9d8c9bd0">
            Anf. 11 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-e01bd15e5af9b5aa-3" n="5b6cff89">
            <seg n="f05b308f">
              Herr talman! Riksbanken och Finansinspektion har en oerhört väsentlig
              roll att spela för just tillsynen av finansmarknaden och stabiliteten
              i våra ekonomiska och finansiella system. Det vore kanske tjänstefel
              av en förvaltningschef att inte vilja ha mer pengar, men vi har
              som sagt var gett mer pengar. Den förra regeringen har gett mer
              pengar. Jag tror också att det kommer att krävas mer pengar i
              framtiden, eftersom finansmarknaden växer. Tillsynsområdet växer.
              Men det gäller att göra det i en vettig takt som gör att vi kan
              utnyttja resurserna på ett vettigt sätt.
            </seg>
            <seg n="6cb4cdc1">
              Jag tror också att man måste titta på inte bara resurstillförseln
              till myndigheter utan också på hur vi ska arbeta. Sonia Karlsson
              nämnde exempelvis att svenska banker är involverade i många andra
              länder. Samarbetet på Europanivå blir allt viktigare. Detta kräver
              åtgärder på flera områden för att stärka tillsynen av det finansiella
              systemet. Jag tror att vi är överens om att vi behöver satsa på
              att förstärka även myndighetsresurserna.
            </seg>
            <seg n="47f85b13">
              Men på en direkt fråga erkänner också Ingrid Bonde att hon har
              fullt sjå med att få effektivitet i de nya pengar hon fått. Det
              handlar ju om att rekrytera folk och skola in människor i uppgifterna,
              vilket också tar sin tid.
            </seg>
            <seg n="3d20ddf9">
              När det gäller information till oppositionen om den finansiella
              oron som vi märker i omvärlden har vi alltså fått rapporter både
              från Finansinspektionen och från Riksbanken. Vi har haft både
              interna och externa utfrågningar i utskottet. Det finns alltså
              ett gott underlag för hela utskottet att bedöma utvecklingen.
              Skulle behov uppstå av en fördjupad diskussion om problem som
              dyker upp på den svenska marknaden kommer självklart detta att
              ske direkt med oppositionens företrädare, men vi har ett gott
              beslutsunderlag och en bra kunskapsbild. Där kan vi se att det
              än så länge är ganska tryggt i den svenska hamnen.
            </seg>
          </u>
          <note type="speaker" n="40e3d428">
            Anf. 12 SONIA KARLSSON (s) replik:
          </note>
          <u who="sonia_karlsson_80d40a" xml:id="i-d7c40e881c7144f3-2" n="84ce11df">
            <seg n="3dbfaf0c">
              Herr talman! Jag vill återgå till vad jag sade i mitt inledningsanförande:
              Vi har ju faktiskt varit med om en stor ekonomisk kris tidigare.
              Den gången var den borgerliga regeringen väldigt senfärdig, och
              inte förrän räntan i princip var 500 procent var man villig att
              fråga oppositionen om hjälp.
            </seg>
            <seg n="6de71fde">
              Vi vill inte vara med om detta en gång till och tycker därför
              att oppositionen borde få insyn, särskilt när vi nu ser att det
              är så oroligt på finansmarknaden. Riksbankens stabilitetsrapport
              kommer två gånger om året, men vi ser att det händer saker varje
              dag och varje vecka.
            </seg>
            <seg n="51a8bc6a">
              I går var det ABG Sundal som varnade för att SEB och Swedbank
              nu får skriva av mer, och det är mycket relaterat till att de
              har affärer i Baltikum.
            </seg>
            <seg n="bfe6ce99">
              För SEB var det ytterligare 900 miljoner i nedskrivningar. Det
              är där som Ingrid Bonde också hänvisade till att vi har två stora
              utsatta banker. Det ligger nära att vi kan få problem med det.
            </seg>
            <seg n="915e0aa3">
              I dagens Dagens Industri framgår det att det är fråga om ytterligare
              nedskrivningar på 5,7 miljarder dollar för Morgan Stanley. Det
              här visar att detta inte alls är över. Vi ser fortfarande inte
              riktigt hur verkligheten ser ut. Vi menar därför att det finns
              stora skäl att oppositionen får information. Hela utskottet och
              oppositionens ledning kan få olika information via till exempel
              finansministern. Det är klart att det finns viss information som
              måste hållas sekret, och där måste det vara en mindre grupp.
            </seg>
            <seg n="4bea6a0b">
              Men det borde ges mer information på två nivåer. I det här ligger
              att det finns ett stort behov för Finansinspektionen av ytterligare
              resurser.
            </seg>
          </u>
          <note type="speaker" n="1bc7d0f0">
            Anf. 13 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-e01bd15e5af9b5aa-4" n="5b6cff89">
            <seg n="7bfb301c">
              Herr talman! Det är riktigt att det finns en hel del oro ute
              på de finansiella haven. Vad som skiljer situationen i dag från
              den situation som ändå rådde på 1990-talet är att vi har en annan
              valutaregim, helt andra ekonomiska fundamenta med låg inflation,
              bättre konjunktur i omvärlden, höga vinster i banksektorn och
              att det finns marginaler att ta förluster i andra länder. Det
              är en helt annan situation som gör att den svenska situationen
              i statsfinanserna är urstark. Allt detta talar också för att vi
              har en mycket bättre situation även om det skulle bli ännu mer
              oroligt ute i omvärlden.
            </seg>
            <seg n="3210995e">
              Det är under kontroll i Sverige. Vi har en god överblick över
              läget. Vi har nyligen fått utförliga rapporter. Om det finns fakta
              på bordet som kräver ytterligare samråd är jag helt övertygad
              om att också sådana initiativ kommer att tas från finansministerns
              sida.
            </seg>
          </u>
          <note type="speaker" n="04ad3d93">
            Anf. 14 LARS ELINDERSON (m):
          </note>
          <u who="lars_elinderson_65ad1d" xml:id="i-9e129ac5d690e67c-0" n="8be989cb">
            <seg n="89331fdb">
              Herr talman! Jag kommer att koncentrera mitt inlägg i debatten
              på två områden i betänkandet. Den första punkten gäller mål för
              politikområdet Effektiv statsförvaltning och den andra punkten
              politikområdet Finansiella system och tillsyn. Det är ett område
              som redan har berörts något i debatten.
            </seg>
            <seg n="9211816c">
              Enligt budgetlagen ska riksdagen besluta om mål för politikområden
              medan regeringen beslutar om mål för verksamhetsområden och verksamhetsgrenar.
              Målen för politikområdena ska vara långsiktiga. Finansutskottet
              har vid olika tillfällen påtalat att de mål för politikområdena
              som anges i budgetpropositionen är mycket allmänt hållna och därför
              inte direkt uppföljningsbara. Finansutskottet har dessutom vid
              flera tillfällen kritiserat bristen på resultatindikatorer för
              politikområdet Effektiv statsförvaltning.
            </seg>
            <seg n="eadf4f42">
              I årets budgetproposition konstaterar regeringen på samma sätt
              att det saknas bra mått och mätmetoder för att följa upp och beskriva
              den offentliga förvaltningens samlade förmåga och utveckling.
              Man föreslår därför en förändring i politikområdets mål i syfte
              att göra det mer uppföljningsbart. De nya målen för politikområdet
              som man föreslår är att stärka statsförvaltningens förmåga att
              lösa sina uppgifter rättssäkert och effektivt.
            </seg>
            <seg n="c8f8a747">
              Utskottet anser att regeringens ambition att ändra målformuleringen
              är lovvärd och att tillägget att lösa sina uppgifter rättssäkert
              gör att målet också blir mer konkret jämfört med tidigare. Samtidigt
              konstaterar utskottet att rättssäkerhet är ett krav enligt lag.
              Utskottet anser att det är bra att regeringen i samband med föreslagen
              ändring i målet för politikområdet betonar vikten av en fungerande
              resultatredovisning och tillstyrker därför förslagen. Men utskottet
              anser samtidigt att det finns skäl att utveckla målet ytterligare
              i linje med att förtydliga riktningen i regeringens ambitioner.
            </seg>
            <seg n="c001ca0d">
              Herr talman! Det är enligt utskottet lämpligt att regeringen
              återkommer till riksdagen även i frågan om ytterligare utveckling
              av målet för politikområdet Effektiv statsförvaltning i anslutning
              till den fortsatta behandlingen av Styrutredningens förslag, som
              enligt uppgift ska ske nästa år.
            </seg>
            <seg n="3565f135">
              Riksrevisionens granskning av regeringens styrning av informationssäkerhetsarbetet
              i den statliga förvaltningen har föranlett en redogörelse från
              Riksrevisionens styrelse. Redogörelsen är hänvisad till försvarsutskottet,
              som avser att behandla ärendet under våren. En av slutsatserna
              i rapporten är att regeringen tydligare än tidigare bör fokusera
              på informationssäkerhetsfrågorna och att särskilt Försvarsdepartementet
              och Finansdepartementet närmare bör samordna sitt arbete i dessa
              frågor.
            </seg>
            <seg n="e47771a6">
              Regeringen redovisar i budgetpropositionen ingen samlad bild
              i arbetet med informationssäkerheten utan lämnar olika delredovisningar
              under utgiftsområdena 2, 6 och 22. Finansutskottet anser att regeringen
              bör lämna en samlad och fördjupad redogörelse för informationssäkerhetsarbetet
              i staten till riksdagen. Det ska vara en redogörelse som spänner
              över samtliga berörda utgiftsområden.
            </seg>
            <seg n="271d3543">
              Herr talman! Regeringen skriver i budgetpropositionen att andelen
              kvinnor på chefspositioner i staten successivt ökat och att kvoten
              2006 uppgick till 34 procent. Man aviserar också insatser för
              fler kvinnor i ledande befattningar. Nytillsättningar av kvinnliga
              myndighetschefer under 2006 var lägre procentuellt sett än föregående
              år. Det går självklart inte att dra några långtgående slutsatser
              av ett enda års tillsättningar. Finansutskottet påpekar ändå vikten
              av att det sker en utvecklingen mot en jämnare könsfördelning
              bland statens chefer. Under våren kommer också finansutskottet
              att ha en utfrågning om statens arbetsgivarpolitik och jämställdhet.
            </seg>
            <seg n="fa9a1e08">
              I granskningen av den statliga garantimodellen 2004 konstaterar
              Riksrevisionen att det saknas en överblick över statens samlade
              risktagande. Regeringen fick rekommendationer att agera för att
              garantimyndigheterna skulle ha enhetliga riskredovisningsprinciper.
              Regeringen gav därefter samtliga myndigheter inom området uppdraget
              att samordna sin granskning. I Riksrevisionens egen uppföljning
              av sin granskning 2007 framgår att det uppdrag regeringen gav
              innebär att Riksgäldskontoret, Exportkreditnämnden och Sida ska
              göra en riskbaserad redovisning som sammanställs i årsredovisningen
              för staten. Från och med 2006 års redovisning ska även Bostadskreditnämnden
              göra detsamma. Man konstaterar att Insättningsgarantinämnden som
              står för hälften av statens kreditengagemang ännu inte har fått
              ett sådant uppdrag. Insättningsgarantinämnden kommer att avvecklas
              som en separat myndighet den 1 januari 2008, och verksamheten
              kommer att inordnas som ett beslutsorgan inom Riksgäldskontoret.
              Utskottet förutsätter att regeringen framöver i årsredovisningen
              för staten kommer att redovisa kostnader och risker också i det
              kreditengagemang som avser Insättningsgarantinämndens verksamhet.
            </seg>
            <seg n="c8e8ef5c">
              Herr talman! Vid en internutfrågning i utskottet under hösten
              framhöll Finansinspektionens generaldirektör att myndigheten vill
              se en ändrad lagstiftning i syfte att förordna en sakkunnig i
              företag under Finansinspektionens tillsyn. Dessutom vill man se
              ändrade regler för förordnande av revisorer. I takt med att behovet
              av mer preciserade och anpassade uppdragsformer tillsätts anser
              Finansinspektionen att det vid sidan av möjligheten att förordna
              en revisor också bör finnas möjlighet att förordna en sakkunnig
              med annat uppdrag än det traditionella medrevisorsuppdraget. Enligt
              uppgift från Regeringskansliet bereds frågan för närvarande. Utskottet
              anser att det vore önskvärt att regeringen återkommer till riksdagen
              under 2008 med sin bedömning på detta område.
            </seg>
          </u>
          <note n="bfd4ccdd">
            Till betänkandet har fogats ett antal motioner från den allmänna
            motionsperioden. Samtliga motioner avstyrks med hänsyn till att
            utredning eller beredning av de frågor som behandlas pågår i Regeringskansliet.
          </note>
          <note n="880165a1">
            Herr talman! Jag yrkar bifall till förslaget i utskottets betänkande
            och avslag på samtliga reservationer.
          </note>
          <note type="speaker" n="80333026">
            Anf. 15 CHRISTOPHER ÖDMANN (mp) replik:
          </note>
          <u who="unknown" xml:id="i-96d2941eaee23ef5-1" n="1e49fccb">
            <seg n="8e68ea74">
              Herr talman! Vi kan konstatera att det går långsamt med jämställdhetsarbetet
              inom de statliga verksamheterna. I Miljöpartiet kan vi inte riktigt
              förstå det. Det är inte så många dagar kvar till 2008, och 2010
              är inte heller så väldigt långt borta. Vi undrar hur man har funderat
              på att kunna åstadkomma jämställda löner till 2010, om man inte
              tillför resurser, steg eller någon typ av strategi för att åstadkomma
              detta. Nu börjar det bli väldigt bråttom.
            </seg>
          </u>
          <note type="speaker" n="e2dd5b9f">
            Anf. 16 LARS ELINDERSON (m) replik:
          </note>
          <u who="lars_elinderson_65ad1d" xml:id="i-9e129ac5d690e67c-1" n="8be989cb">
            <seg n="455657d3">
              Herr talman! Regeringens strategi när det gäller tillsättning
              av chefstjänster inom den offentliga förvaltningen är att få till
              stånd en ökad öppenhet. Det har väl inte undgått någon att inte
              minst när det gäller generaldirektörstjänster på motsvarande nivå
              har man fått en ny syn på hur tillsättningen av sådana tjänster
              ska ske. Jag är övertygad om att det kommer att innebära en fokusering
              på frågor som jämställdheten.
            </seg>
            <seg n="f576b515">
              Jag delar den uppfattning som har framförts i frågeställningen
              indirekt, att regeringen bör precisera en långsiktig strategi
              för att öka jämställdheten. Jag tror också att regeringen kommer
              att göra det under innevarande år.
            </seg>
            <seg n="68cca548">
              Att det inte har skett en snabb förändring under det första regeringsåret
              är ingenting som man kan ta till intäkt för att regeringen inte
              prioriterar den här frågan. Jag tycker att det finns tillräckligt
              mycket i regeringens agerande hittills, inte minst när det gäller
              den öppna debatten kring chefstillsättningar, som talar för att
              regeringen kommer att prioritera det här området.
            </seg>
          </u>
          <note type="speaker" n="5010465c">
            Anf. 17 CHRISTOPHER ÖDMANN (mp) replik:
          </note>
          <u who="unknown" xml:id="i-96d2941eaee23ef5-2" n="1e49fccb">
            <seg n="2d5e94eb">
              Herr talman! Det betyder att vi kommer att få se mer konkreta
              förslag på hur man ska kunna uppnå jämställda löner till 2010.
              Kommer vi att kunna se det om vi står här om ett år, strax före
              2009, att vi har kommit en bit på väg? Eller tror Lars Elinderson
              att man då har möjlighet att visa resultat? Det är ett år till
              2009, och då är det inte långt kvar till 2010. När får vi se de
              konkreta förslagen för att åstadkomma jämställda löner?
            </seg>
          </u>
          <note type="speaker" n="b8ac4c90">
            Anf. 18 LARS ELINDERSON (m) replik:
          </note>
          <u who="lars_elinderson_65ad1d" xml:id="i-9e129ac5d690e67c-2" n="8be989cb">
            <seg n="1110d694">
              Herr talman! Jag är övertygad om att den stora insatsen för jämställdheten
              inom den offentliga sektorn är att skapa en jämställd arbetsmarknad
              inom den offentliga sektorn, att andelen kvinnor i högre befattningar
              blir större, vilket också innebär att andelen kvinnor med högre
              löner kommer att bli större.
            </seg>
            <seg n="aed2a087">
              Samtidigt är jag övertygad om att en avreglering av monopolen
              inom den offentliga sektorn, som låser in kvinnorna inom sektorer
              med låga löner, och en avreglering som innebär ökad konkurrensutsättning
              och ökade incitament för en mer jämställd arbetsmarknad, kommer
              att öka jämställdheten såväl befattningsmässigt som lönemässigt.
            </seg>
          </u>
          <note type="speaker" n="a566a6b1">
            Anf. 19 ROGER TIEFENSEE (c):
          </note>
          <u who="roger_tiefensee_509485" xml:id="i-9b5e0aae738fc665-0" n="34539727">
            <seg n="a3e47f62">
              Herr talman! Ledamöter! Åhörare! Inom utgiftsområdet Samhällsekonomi
              och finansförvaltning finns det två politikområden. Inom politikområdet
              Effektiv statsförvaltning föreslår regeringen ett nytt mål, och
              målet är att stärka statsförvaltningens förmåga att lösa sina
              uppgifter rättssäkert och effektivt och till nytta för medborgare,
              näringsliv och beslutsfattare.
            </seg>
            <seg n="5f19cf00">
              Den nya formuleringen av målet gör det lättare att redovisa åtgärder
              och resultat i förhållande till målet. Jag tycker att det är bra
              man ska ha den typen av mål som är lätta att följa upp och pröva
              om de håller, inte fluffiga mål.
            </seg>
            <seg n="23ac6d41">
              Det råder en total enighet i utskottet om det nya målet, och
              det är bra.
            </seg>
            <seg n="3e08be71">
              Inom det andra politikområdet, Finansiella system och tillsyn,
              borde det också råda stor enighet. Finansiella system är viktiga
              för ett samhälle. Det är viktigt att det hos människor finns ett
              förtroende för det finansiella systemet.
            </seg>
            <seg n="d6d441f4">
              Herr talman! Mot bakgrund av att förtroendet för finansiella
              system är så viktigt för ett samhälle är det ett politikområde
              som man inte ska försöka plocka billiga poäng på då det ska finnas
              en bred politisk enighet. Det är ändå just det jag tycker att
              Socialdemokraterna försöker göra när man i sin reservation vill
              att regeringen kontinuerligt ska informera oppositionspartierna
              om förhållandena i den finansiella sektorn. Socialdemokraterna
              begär det här mot bakgrund av att man, som man säger, vill kunna
              ta ansvar i en krissituation. Det är ju bra det är viktigt att
              en opposition är beredd att ta ansvar. Men i grund och botten
              blir agerandet oansvarigt.
            </seg>
            <seg n="550233d2">
              Socialdemokraterna har den löpande information som borde behövas.
              Vi har hört i diskussioner tidigare att myndigheter som Konjunkturinstitutet,
              Finansinspektionen och Riksbanken löpande publicerar information.
              Regeringen har löpande informerat riksdagen i EU-nämnden och finansutskottet
              om de diskussioner omkring finansiell stabilitet som förts i till
              exempel Ekofin och i samband med Internationella valutafondens
              årsmöte.
            </seg>
            <seg n="7c5e9647">
              Herr talman! Jag menar att informationen finns tillgänglig. Om
              regeringen då skulle kalla till sig oppositionen för information
              om den finansiella sektorn skulle det vara en signal om att det
              är oro. Det skulle vara en signal som skapar oro. Om havet är
              lugnt eller lite krusigt och regeringen skulle kalla till en sådan
              information skulle marknaden reagera: Vad vet regeringen som inte
              vi vet? Vad är det för storm man förebådar som inte vi känner
              till? Däri ligger det oansvariga, att ropa vargen kommer. Det
              borde Socialdemokraterna som ett tidigare statsbärande parti förstå.
            </seg>
          </u>
          <note n="0f1d32be">
            Därför, herr talman, yrkar jag bifall till förslaget i utskottets
            betänkande och avslag på samtliga reservationer.
          </note>
          <note type="speaker" n="c3d45806">
            Anf. 20 JOHAN PEHRSON (fp):
          </note>
          <u who="johan_pehrson_19e9c3" xml:id="i-239362eb19134cba-0" n="0bea94a8">
            <seg n="d8843f3d">
              Herr talman! Det här utgiftsområdet tillhör de verksamheter som
              vi brukar kalla kollektiva varor, sådant som regler för styrning
              av våra statliga myndigheter, vår finansiella infrastruktur samt
              kontroll och utvärdering. Att sätta mål för och styra och utvärdera
              myndighetsverksamhet är viktigt. Här ligger en stor del av vad
              som är en offentlig infrastruktur för att det offentliga, och
              det privata, ska kunna fungera bra. Det är myndigheter som många
              människor vet väldigt lite om men som är väldigt viktiga och spelar
              en stor roll för att vi ska kunna ha stabilitet och kunna bygga
              och utveckla vårt välfärdssamhälle.
            </seg>
            <seg n="3b420ebd">
              Räknar vi bort avdelningen intjänade statliga tjänstepensioner
              i betänkandet är kostnaderna relativt små, med tanke på vilken
              nytta de har skapat. Vi vet också att intresset internationellt
              sett är väldigt stort för dessa svenska myndigheter som bärare
              av en effektiv statsförvaltning, finansiell styrning och tillsyn,
              inte minst genom vår egen, riksdagens, riksrevision.
            </seg>
            <seg n="7f863be0">
              Vilka myndigheter det handlar om kan belysas av det som Arne
              Kjörnsberg, tidigare socialdemokrat i utskottet, sade när han
              inledde den här debatten för två år sedan. Han sade så här:
            </seg>
            <seg n="0d3503c4">
              Det handlar, för att nämna några exempel, om anslag till Konjunkturinstitutet,
              som ska hjälpa regering och riksdag att förutse vad som händer
              i ekonomin i Sverige och i världen. Det är Ekonomistyrningsverket,
              som också hjälper riksdag och regering och ett antal finansiella
              aktörer med prognoser: Hur går det med de beslut som riksdagen
              har fattat? Går det ihop? Får vi in mer inkomster? Stiger utgifterna?
              Det är sådant som Ekonomistyrningsverket sysslar med.
            </seg>
            <seg n="acc1161b">
              Ett tredje exempel är Finansinspektionen. Den myndigheten har
              att övervaka att aktörer på det finansiella området, banker och
              motsvarande, följer regelverk och hanterar sina kunder korrekt
              och sådana frågor. Mitt sista exempel, det finns många fler, är
              Riksgäldskontoret. Det är de som har att förvalta den statsskuld
              som vi har, vilket de, såvitt jag förstår, gör på ett utomordentligt
              bra sätt.
            </seg>
            <seg n="eeb76c33">
              Det kan vara lämpligt att påminna oppositionen, inte minst Vänsterpartiet,
              om vilken viktig roll de här myndigheterna spelar.
            </seg>
            <seg n="5faef0a6">
              Utskottet godkänner med detta betänkande nya mål vad gäller Effektiv
              statsförvaltning, som har kommenterats. Vi skickar dock från utskottet
              med att vi måste fortsätta att utveckla målen på ett bra sätt.
              Vi kanske framför allt är något tveksamma till att regeringen
              sätter upp ett förvisso gott mål men ändå ett inriktningsmål.
              Vi menar att målet i framtiden trots allt mer bör riktas in mot
              att vara ett tillstånd, ett tillstånd av en acceptabel effektivitet
              för statsförvaltningen.
            </seg>
            <seg n="bea88542">
              Detta är svårt vill jag säga, för vem vill inte ha fungerande
              och målinriktad myndighetsverksamhet? Men hur ska målet formuleras
              och utfallet mätas? För att ta ett exempel från utgiftsområdet:
              Alla här vill att SCB ska förse samhället med bra och rättvisande
              statistik. Men exakt hur ska den mätas? Och när det gäller Finansinspektionen
              är det inte antalet raider mot finansiella aktörer som räknas
              utan förmågan att på lång sikt upprätthålla ett effektivt finansiellt
              system.
            </seg>
            <seg n="ced0172e">
              Regeringen hänvisar nu till det arbete som pågår inom OECD för
              att bättre kunna mäta styrningen. Vi kommer att följa detta mycket
              noga från utskottet.
            </seg>
            <seg n="27345fc7">
              Vi lyfter också fram Riksrevisionens roll i betänkandet. De spelar
              en stor roll i granskningen av statsförvaltningen. Det är vår
              myndighet, och jag vill lyfta fram deras roll. Den utvärdering
              som har gjorts av deras granskningar, som redovisades i mars,
              visar att det finns en del mer att önska. Vi tror inte att granskningen
              har varit för omfattande utan snarare för liten. Vi har alla ett
              ansvar att se till att vi tar till oss Riksrevisionens arbete
              på ett bra sätt.
            </seg>
            <seg n="a7bc7481">
              Herr talman! Slutligen ska jag gå in lite på den kritik som finns
              från oppositionen eftersom här ändå råder ganska bred samsyn.
              Det är speciellt att höra på Vänsterpartiet som menar att Konjunkturinstitutet
              präglas av kontroversiella ekonomiska teorier. Jag tycker inte
              att det är så.
            </seg>
            <seg n="c8e853d6">
              Diskussionerna om jämviktsarbetslöshet visar att Vänsterpartiet
              har missuppfattat och tror att Konjunkturinstitutet menar att
              en arbetslöshet på en viss nivå skulle vara önskvärd. Teorin bygger
              på att det finns en nivå där arbetslösheten kan bli både hög och
              låg beroende på om inflationen anses vara stabil. Den påverkas
              av arbetsmarknadernas parter, av avtalen på arbetsmarknaden och
              av vilket arbetskraftsutbud som finns beroende på regeringens
              politik en mängd olika saker. Nivån kan vara både hög och låg.
              Det handlar om vilken ekonomisk politik regeringen för men också
              om vilket ansvar parterna tar. Det har varit upp till debatt tidigare
              i kammaren. Den kritiken blir svår att förstå.
            </seg>
            <seg n="42eaa62a">
              Det finns en oro för att det nya finanspolitiska rådet ska utgöra
              någon annan sorts agenda för regeringen. Det tycker jag är konstigt.
              Med tanke på att vi hör att man är så orolig för den finansiella
              utvecklingen och att man noga måste följa vad som händer är det
              viktigt att vi får in fler aktörer som systematiskt kan leverera
              underlag som vi i riksdagen kan använda, bland annat för att se
              om det är riktiga och korrekta beslut vi fattar på både kort och
              lång sikt. Där blir också kritiken svår att förstå.
            </seg>
            <seg n="ab937337">
              Till sist handlar det om läget i den finansiella sektorn. Jag
              träffade Bankföreningen i veckan och diskuterade hur de ser på
              det institutionella ramverk som finns och vilka åtgärder de vidtar
              för sina medlemsföretag som det i mångt och mycket handlar om
              när vi talar om krisen.
            </seg>
            <seg n="1e0ddb6c">
              Jag håller med Sonia Karlsson om att det är stormigt och oroande.
              Ta exemplet Northern Rock, som ni har hört talas om och som gör
              reklam på fotbollslaget Newcastles tröjor om de inte har tagit
              bort det. De var i Sverige i somras, i juni, för de funderade
              på att etablera sig här. De har kontor i Köpenhamn. Ingen såg
              några moln på himlen. De var här i början av juni och skulle investera
              i Sverige och satsa på nya inlåningskonton och så vidare. Efter
              knappt två månader var katastrofen ett faktum, och människor stod
              i långa köer i London och ville ta ut sina pengar. Visst händer
              det mycket, och ingen här visste vad som var på gång!
            </seg>
            <seg n="da003416">
              I detta läge får man konstatera att vi har mycket underlag som
              vi får från Riksbanken, Finansinspektionen och Konjunkturinstitutet.
              Alla dessa går igenom finansiell stabilitet.
            </seg>
            <seg n="ff7cb56a">
              Jag vill varna för den återkommande kritiken från Socialdemokraterna
              att vi hela tiden borde ha samtal. Den dagen Sonia Karlsson, Pär
              Nuder eller någon annan socialdemokrat inkallas till ett kvällsmöte
              på Finansdepartementet är det en signal till marknaden som är
              mycket omfattande. Det är inte läge för detta. Här gäller det
              att vara mycket försiktig. Sverige har enligt vår bedömning mycket
              goda förutsättningar att klara denna turbulens, och den bedömningen
              delas av alla andra aktörer som ger oss underlag.
            </seg>
            <seg n="d1ec479a">
              Herr talman! Jag gläds åt den breda samsyn som med något undantag
              finns när det gäller detta viktiga men ganska glömda samhällsområde
              som spelar en stor roll för vår framtida välfärd. Jag yrkar bifall
              till utskottets förslag.
            </seg>
          </u>
          <note type="speaker" n="17a94b0d">
            Anf. 21 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-3" n="962d1cfd">
            <seg n="6dd0b2fa">
              Herr talman! Anders Borg och ordföranden i Finanspolitiska rådet,
              Lars Calmfors, uttryckte en stor oro för de löneökningar som Kommunals
              kvinnor har fått i den senaste avtalsrörelsen. Det säger ganska
              mycket om vilket samhällsklimat och vilken samhällsdebatt vi har
              i dag. De kunde i stället ha glatt sig åt att en del av de orättvisa
              löneskillnaderna nu åtgärdas och att det är en massiv fackföreningsrörelse
              som tillsammans har försökt att åtgärda problemen. Men så såg
              de inte på det hela.
            </seg>
            <seg n="efd6bab2">
              De kunde också ha uttryckt en oro för att det inte investeras
              i vårt land i dag i den utsträckning som behövs så att efterfrågan
              på arbete kan öka och så att man i nästa lågkonjunktur kan börja
              bygga upp för att komma upp på vågorna igen, så att säga.
            </seg>
            <seg n="8538c8f3">
              Teorin om jämviktsarbetslöshet är att det finns en naturlig nivå
              som arbetslösheten hela tiden strävar mot och som man inte kan
              göra något åt. Med ett sådant synsätt sätts arbetsmarknadens funktionssätt
              i fokus. Politikens uppgift blir då att försöka ta bort de hinder
              som finns som stör ordningen på arbetsmarknaden. Från högerhåll
              brukar det låta som att kollektivavtal, konfliktåtgärder, trygga
              anställningar och så vidare är problem, för då blir rörligheten
              på arbetsmarknaden så låg. Det är detta som blir själva problemet,
              och det har teorin om jämviktsarbetslösheten skapat.
            </seg>
            <seg n="52ecd485">
              Willy Bergström säger i det senaste numret av TCO-tidningen att
              med det system vi har i dag, med den fristående Riksbanken med
              inflationsbekämpning som främsta mål, har vi inte löst den höga
              arbetslösheten. Problemet kvarstår; här har man inte lyckats.
              Jag tycker att det är ganska tydligt hur jämviktsarbetslösheten
              och inflationsbekämpningen så tydligt är i fokus.
            </seg>
          </u>
          <note type="speaker" n="54fcfb61">
            Anf. 22 JOHAN PEHRSON (fp) replik:
          </note>
          <u who="johan_pehrson_19e9c3" xml:id="i-239362eb19134cba-1" n="0bea94a8">
            <seg n="19aca024">
              Herr talman! Vi har helt olika syn på detta, Ulla Andersson.
              Vi som står bakom att vi ska ha låg inflation i samhället, långsiktig
              hållbar tillväxt och reala löneökningar kan bara peka på hur det
              har sett ut tidigare i Sverige. Det finns all lärdom att dra av
              hur det har fungerat tidigare.
            </seg>
            <seg n="4fefd951">
              Jag kan bara konstatera att de institutioner vi har talat om
              bidrar med viktig och värdefull information för att vi från politiskt
              håll hela tiden ska kunna parera det vi ansvarar för när det gäller
              till exempel finanspolitik och se till att vi skapar så full sysselsättning
              som bara är möjligt och en långsiktig stark tillväxt så att vi
              får nya och fler jobb i Sverige och därmed kan öka välfärden.
              Det finns ingen annan genväg.
            </seg>
            <seg n="55b29262">
              Man kan tro att det att skulle vara en enkel väg att bara blåsa
              på med kraftfulla löneökningar, men vi vet att det då kan komma
              surt efter. Det har historien ganska tydligt visat. Här har vi
              olika syn.
            </seg>
          </u>
          <note type="speaker" n="bbc10c71">
            Anf. 23 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-4" n="962d1cfd">
            <seg n="1ff861aa">
              Herr talman! Finansutskottet bjöd för en tid sedan in Handelsbanken
              som uttryckte att det inte finns någon vetenskaplig forskning
              som visar att hög inflation är skadligt. Det visade den längsta
              och största studie som har gjorts på inflationsområdet. Länder
              med mellanhög inflation på 45 procent hade haft den högsta tillväxten.
              Länderna som hade högre inflation var näst bäst, och de med låg
              inflation på 12 procent hade haft sämst tillväxt.
            </seg>
            <seg n="99ac6fe9">
              Jag blir så trött på diskussionen om att man skulle vara inflationsförespråkare
              bara för att man vill ha ett ekonomiskt mål där full sysselsättning
              är den främsta uppgiften för den ekonomiska och finansiella politiken.
              Det är skillnaden mellan dig och mig, Johan Pehrson. Du förespråkar
              inflationsbekämpning, oavsett konsekvenser som hög arbetslöshet,
              människors ohälsa och att människor blir ställda utanför i samhället
              och inte får sina resurser tagna till vara. Det får ingen uppmärksamhet
              i en sådan här teoretisk modell. Det ger oerhörda konsekvenser
              för den enskilda individen och för samhället i stort. Det är problemet.
            </seg>
            <seg n="34b26045">
              Vi kan diskutera lönernas andel. Jag kan informera Johan Pehrson
              om att lönernas andel i förhållande till vinst och produktionskostnader
              är så låga som de var alldeles efter andra världskriget. Tycker
              du att det rimligt? Jag tycker inte det. Det är ett jättestort
              problem att vinsterna, optionsprogrammen och bonusprogrammen bara
              växer och växer. Hela tiden diskuterar vi fackföreningsrörelsens
              ansvar för lönebildningen, men de andra frågorna diskuteras inte
              över huvud taget. Det är också en del av denna teoribildning.
            </seg>
          </u>
          <note type="speaker" n="e9d0292a">
            Anf. 24 JOHAN PEHRSON (fp) replik:
          </note>
          <u who="johan_pehrson_19e9c3" xml:id="i-239362eb19134cba-2" n="0bea94a8">
            <seg n="c8b06819">
              Herr talman! Det blir lite mycket att bemöta. Jag kan bara konstatera
              att den omfördelning som sker mellan dem som inte har så mycket
              och dem som har mycket alltid är som störst i en ekonomi med hög
              inflation. Vi jag tycker att Ulla Andersson bör höra dit som slåss
              för den lilla människan och den med små ekonomiska medel, kanske
              bara att par kronor på banken, har all anledning att stå bakom
              att pengarna ska ha ett ganska stabilt värde och att 100 kronor
              inte ska vara betydligt mindre om två, tre eller fyra år än i
              dag.
            </seg>
            <seg n="8a992335">
              Vi har naturligtvis ett ansvar att se till att det blir full
              sysselsättning. Det är den här regeringens dedikation att säga
              att människor kommer i jobb. Vi har fortfarande hygglig konjunktur.
              Nu gäller det att se till att människor kommer i arbete. Det är
              det viktigaste vi kan göra för att ekonomin på lång sikt ska fungera
              bättre och för att skapa förutsättningar för det. Om det sker
              till priset att lönerna och värdet på våra pengar urholkas är
              vinsten väldigt liten.
            </seg>
          </u>
          <note type="speaker" n="fa54c138">
            Anf. 25 SONIA KARLSSON (s) replik:
          </note>
          <u who="sonia_karlsson_80d40a" xml:id="i-d7c40e881c7144f3-3" n="84ce11df">
            <seg n="124d4514">
              Herr talman! Det är just för att motverka det du säger och för
              att avdramatisera som vi anser att oppositionen ska ha kontinuerlig
              information om hur det ser ut i den finansiella sektorn helst
              på dagtid, vill jag tillägga.
            </seg>
            <seg n="88613eba">
              Det vore väl bättre om Pär Nuder kunde få garantier av Anders
              Borg för att regeringen inte har någon exklusiv information om
              den finansiella sektorn? Det skulle också undanröja spekulationer
              om att regeringen vet något som den inte vill berätta.
            </seg>
            <seg n="9c1132d9">
              Till skillnad från Johan Pehrson tycker jag att det är att avdramatisera
              om oppositionen får ytterligare information som man inte hittar
              i Riksbankens stabilitetsrapport som kommer två gånger om året.
              Det händer ju mycket i mellantiden.
            </seg>
            <seg n="663fd0c4">
              Jag hänvisade till det vi hörde i dag om Morgan Stanley som man
              måste skriva ned och det vi hörde i går om SE-Banken och de 900
              miljonerna på grund av situationen i de baltiska länderna.
            </seg>
            <seg n="b0c00cef">
              Det är för att få det avdramatiserat.
            </seg>
          </u>
          <note type="speaker" n="c06cc6cc">
            Anf. 26 JOHAN PEHRSON (fp) replik:
          </note>
          <u who="johan_pehrson_19e9c3" xml:id="i-239362eb19134cba-3" n="0bea94a8">
            <seg n="d8f42262">
              Herr talman! Jag förstår att det sker med bästa vilja. Men det
              känns också som att man längtar tillbaka till den tid man faktiskt
              själv regerade.
            </seg>
            <seg n="a7e5608b">
              Regeringar har alltid en speciell förutsättning att få information.
              Informationen är inte av den karaktären nu. Det är väldigt konstigt
              att man från Socialdemokraterna spekulerar i att det skulle finnas
              något som man inte nämner eller en tendens som man inte vågar
              säga i det som Riksbanken när det gäller den finansiella stabiliteten
              Finansinspektionen och KI lägger fast.
            </seg>
            <seg n="738673ba">
              Vi står inför ett årsskifte. Jag har jobbat på bank. Man sprang
              runt med postväxlar och sedelbuntar och stoppade in i bankfacken
              åt kunderna. Det kändes ibland lite lustigt. Det var förmögenhetsskatt
              på den tiden; den avskaffar vi nu. Det ledde alltid till en likviditetsbrist.
              Om den blir värre i det finansiella systemet är det så också nu
              när det är turbulent på de finansiella marknaderna, som vi har
              redovisat.
            </seg>
            <seg n="edd2604d">
              Det finns ett minoritetsskydd. Sonia Karlsson, Pär Nuder och
              alla andra i oppositionen kan ju hur mycket som helst påkalla
              att vi ska ha extra hearingar och möten med de myndigheter som
              har ansvar för att kontrollera och garantera den finansiella stabiliteten.
              Regeringen tar sitt ansvar. Dit hör att följa utvecklingen mycket
              noga.
            </seg>
            <seg n="ff4079f9">
              Jag försöker att ta ett ansvar genom att själv ge mig ut och
              prata med olika institutioner och höra hur det låter. Vad säger
              de? Hur låter det? Finns det information som man kan använda?
            </seg>
            <seg n="47e2ab38">
              Det kan jag rekommendera. Gör ett besök på Bankföreningen så
              blir det information vid sidan om det som ni kan läsa i offentliga
              publikationer. Då får ni en känsla av hur det ser ut.
            </seg>
            <seg n="bfe7b244">
              Hoten på de internationella finanshaven är stora. För svensk
              del är det just nu ett ovanligt gott läge, inte minst beroende
              på att vi har en så stark statsbudget.
            </seg>
          </u>
          <note type="speaker" n="a6efed6e">
            Anf. 27 SONIA KARLSSON (s) replik:
          </note>
          <u who="sonia_karlsson_80d40a" xml:id="i-d7c40e881c7144f3-4" n="84ce11df">
            <seg n="ae999821">
              Herr talman! Jag vill först säga att jag har det största förtroende
              för Riksbankens stabilitetsrapport. Det hörde Johan Pehrson, men
              vill man missförstå gör man tydligen det.
            </seg>
            <seg n="a7919860">
              Det är en rapport som kommer ut två gånger per år. Tillvaron
              står ju inte stilla. Det händer saker. Det är det jag försöker
              säga när jag hänvisar till det som hände i går och som man hänvisar
              till i Dagens Industri och det som man hänvisar till i dag om
              Morgan Stanley.
            </seg>
            <seg n="93285f99">
              Jag är den förste att säga att vi även tack vare de socialdemokratiska
              regeringsåren har en stabil ekonomi och ordning i Sverige. Jag
              sade också i mitt inledningsanförande att Sverige är ett litet
              land och att vi påverkas väldigt mycket av det som händer omkring
              oss.
            </seg>
            <seg n="cd5428cb">
              Vilket ställer till mest dramatik om minoriteten hela tiden ska
              begära att få information? Jag tycker att det är ganska naturligt
              om regeringen ger informationen om den finansiella sektorn till
              Pär Nuder exempelvis. Har inte regeringen någon exklusiv information
              om läget talar man om att det är så.
            </seg>
            <seg n="58637524">
              När det gäller att vi skulle vilja vara i regeringsställning
              vill jag säga att jag ser fram emot 2010 och ger mig till tåls
              till dess.
            </seg>
          </u>
          <note type="speaker" n="174bd9f0">
            Anf. 28 JOHAN PEHRSON (fp) replik:
          </note>
          <u who="johan_pehrson_19e9c3" xml:id="i-239362eb19134cba-4" n="0bea94a8">
            <seg n="5a915771">
              Herr talman! Sonia Karlsson lyfte nu fram hur det såg ut senast
              vi hade ett allvarligt ekonomiskt läge i Sverige, 1992. Den borgerliga
              regeringen som fick förtroendet 1991 tog över en ekonomi som i
              praktiken var i fritt fall. Det var en spekulationsekonomi. Det
              var en bubbla. Apropå inflation var det orgie i konstigheter som
              ledde fram till den ekonomiska krisen.
            </seg>
            <seg n="681221d5">
              Nu har vi ett helt annat läge. Jag vill understryka att Socialdemokraterna
              har bidragit mycket starkt genom en budgetpolitik som delvis kom
              fram genom en budgetlag och institutionella processer som är vettiga
              och sunda. Visst har Socialdemokraterna del i att det i dag ser
              ganska bra ut för Sverige när det nu åter stormar internationellt.
            </seg>
            <seg n="2792abbc">
              Vi kan prata om det här hur länge som helst. Det blir ändå konstigt.
              Så länge det inte finns något som är värt att nämna för oppositionen
              utöver det som redovisats är det upp till oppositionen att själv
              komplettera den information som man tycker är otillräcklig.
            </seg>
            <seg n="7aeb5b5b">
              Jag tycker att utskottet har ett stort ansvar. Om Sonia Karlsson
              menar att man inte är nöjd med rapporterna och med den regelbundenhet
              som rapporterna kommer från Riksbanken välkomnar jag ett initiativ
              om man känner att något har hänt. Då kanske man också måste peka
              på något. Sonia Karlsson är välkommen att göra det. Jag tror inte
              att det kommer att hicka till på den finansiella marknaden om
              Sonia Karlsson begär att Riksbanken ska komma en gång extra till
              utskottet under året.
            </seg>
          </u>
          <note n="aeddd540">
            Överläggningen var härmed avslutad.
          </note>
          <note n="5b00296c">
            7 § Allmänna bidrag till kommuner
          </note>
          <note n="09cebbc6">
            Föredrogs
          </note>
          <note type="speaker" n="27b089be">
            Anf. 29 LARS ELINDERSON (m):
          </note>
          <u who="lars_elinderson_65ad1d" xml:id="i-9e129ac5d690e67c-3" n="8be989cb">
            <seg n="331d721e">
              Herr talman! Per Åsling som skulle ha hållit inledningsanförandet
              har meddelat att han ligger till sängs. Vi hoppas att han tillfrisknar
              inför julen.
            </seg>
            <seg n="c99259cc">
              Utgiftsområde 25 omfattar statens bidrag till kommuner och landsting
              samt bidrag och avgifter i systemet för kommunalekonomisk utjämning.
              Även bidrag för utjämning av LSS-kostnader respektive finansiering
              av två ideella föreningar på det kommunalekonomiska området lämnas
              från utgiftsområdet.
            </seg>
            <seg n="f5ace83a">
              Anslagen under utgiftsområde 25 uppgår 2008 till ca 65 miljarder
              kronor.
            </seg>
          </u>
          <note n="96cf965c">
            Riksrevisionens styrelses redovisning angående regeringens uppföljning
            av kommunernas ekonomi behandlas också i betänkandet.
          </note>
          <note n="0c6d80ef">
            Utskottet behandlar dessutom nio motioner som väckts under den
            allmänna motionstiden 2007 med anknytning till kommunala frågor.
            Samtliga motioner som behandlas i betänkandet avstyrks. Herr talman!
            I betänkandet finns tre reservationer och tre särskilda yttranden.
          </note>
          <note type="speaker" n="75026592">
            Anf. 30 TOMMY TERNEMAR (s):
          </note>
          <u who="tommy_ternemar_56862f" xml:id="i-426ad93222587110-0" n="bb76f907" next="i-69eb749a9377225a-0">
            <seg n="a934729c">
              Herr talman! För välfärdens skull och för kommunernas skull skulle
              jag önska att jag kunde inleda mitt anförande med att yrka bifall
              till Socialdemokraternas förslag till ramar för utgiftsområde
              25. Men eftersom riksdagen redan den 21 november har ställt sig
              bakom den borgerliga regeringens förslag till inriktning av budgetpolitiken
              har vårt förslag fallit. Budgeten har fått en helt annan inriktning
              än vad vi socialdemokrater önskade.
            </seg>
          </u>
          <note n="2b6daedb">
            Herr talman! Jag yrkar ändå bifall till motivreservationen under
            punkterna 3 och 4 i betänkandet.
          </note>
          <u who="tommy_ternemar_56862f" xml:id="i-69eb749a9377225a-0" n="bb76f907" prev="i-426ad93222587110-0">
            <seg n="8f81e29d">
              För oss socialdemokrater är det viktigt att kommunerna får långsiktiga
              spelregler och att vi har en bra ekonomi, inte minst därför att
              det är i just kommunerna som välfärdstjänster ges till våra kommuninvånare.
            </seg>
            <seg n="0d0e95fa">
              Under den socialdemokratiska regeringens tid visade kommuner
              och landsting på ett plusresultat på ca 16 miljarder kronor under
              2005. Resultatet för 2007 visar fortfarande på en bra ekonomi
              även om resultatet är något sämre än tidigare.
            </seg>
            <seg n="3fef5717">
              Men den borgerliga regeringen säger nu själv att prognoser visar
              att det samlade resultatet för kommunsektorn kommer att minska
              åren 2009 och 2010 med 4 miljarder kronor. Då har man inte räknat
              med vad försämringar i a-kassa, försämringar av sjukpenning och
              försämringar av a-kassa för deltidsanställda innebär. Räknar man
              också med dessa försämringar kommer kommunernas ekonomi att ytterligare
              försämras med 1,8 miljarder kronor.
            </seg>
            <seg n="f6cf7c19">
              Dessutom vill man nu också införa ett vårdnadsbidrag. Även här
              har SKL, Sveriges Kommuner och Landsting, räknat med 3 miljarder
              kronor i ökade kostnader för kommunerna.
            </seg>
            <seg n="6a8a5d83">
              Vad gör då den borgerliga regeringen och majoriteten när man
              ser att kommunernas ekonomi enligt egen prognos kommer att försämras?
              Man föreslår i princip inga höjningar av de generella statsbidragen
              eller direkta riktade insatser till kommunerna.
            </seg>
            <seg n="dc9605be">
              Det som föreslås är att den försämrade ekonomin ska mötas med
              effektivisering. Då vet vi att det i regel innebär indragningar
              eller försämringar i den kommunala verksamheten.
            </seg>
            <seg n="0226cda0">
              Vi socialdemokrater föreslår 9 miljarder kronor mer till kommunerna
              20082010 just därför att vi ska klara de framtida utmaningar som
              kommunsektorn står inför.
            </seg>
            <seg n="ac59c5ef">
              I stället för att inte göra något vill vi satsa bland annat på
              förbättringar av kompetensen för äldreomsorgens personal. Vi vill
              också satsa på barnen genom att barn i årskurserna 49 får hjälp
              med läxläsning. Vi vill också satsa på aktiviteter och läxläsning
              för barnen på fritids.
            </seg>
            <seg n="7a73d1cf">
              Vi vill även göra en satsning på vuxenutbildningen, på komvux.
              Just vuxenutbildning är mycket angelägen nu när vi ser arbetskraftsbrist
              inom flera yrken.
            </seg>
            <seg n="74515883">
              Klimatfrågan diskuteras nu nästan dagligen. Därför vill vi socialdemokrater
              ge ett stöd till kommunerna för klimatinvesteringar och stöd vid
              naturkatastrofer som kommunerna har svårt att klara själva.
            </seg>
            <seg n="87deed2e">
              Nyföretagandet är också en viktig del. Därför vill vi också ge
              ett ökat stöd för ett aktivt nyföretagande.
            </seg>
            <seg n="aed00aa8">
              De satsningar som jag nu har redogjort för innebär en förstärkning
              på drygt 4 miljarder kronor till och med 2010 för kommunerna.
            </seg>
            <seg n="167959e7">
              Utöver vad jag nu har redogjort för vill vi socialdemokrater
              införa en solidaritetsbonus till de kommuner som under de senaste
              åren har tagit en stor del av ansvaret i flyktingpolitiken.
            </seg>
            <seg n="41dccbdb">
              Med vårt förslag får de kommuner som har tagit emot mest flyktingar
              under de senaste fem åren i förhållande till sin befolkningsstorlek
              20 procents högre schablonersättning vid flyktingmottagning än
              andra kommuner. Det skulle faktiskt innebära flera miljoner i
              förstärkning för vissa kommuner som tar detta stora ansvar.
            </seg>
            <seg n="631fcd3d">
              Herr talman! Det socialdemokratiska budgetalternativet ger ett
              betydligt gynnsammare utfall till kommunsektorn än den borgerliga
              regeringens budget.
            </seg>
            <seg n="d1fc7ccd">
              Vi socialdemokrater motsätter oss bestämt den borgerliga regeringens
              politik som innebär att man skapar utrymme för sänkta skatter,
              som innebär att man tar bort förmögenhetsskatten och som innebär
              att man genomför förändringar av fastighetsskatten genom att villkoren
              kraftigt försämras just för sjuka, arbetslösa och förtidspensionerade.
            </seg>
            <seg n="e8d0b42b">
              Regeringens politik är inte bara orättvis mot enskilda personer
              som behöver samhällets stöd. Den förda politiken är också oansvarig
              mot kommunsektorn och leder till en försämrad ekonomi för kommunerna.
            </seg>
          </u>
          <note type="speaker" n="cd9eea81">
            Anf. 31 ULLA ANDERSSON (v):
          </note>
          <u who="ulla_andersson_97add8" xml:id="i-a50eb47daa31dfdd-5" n="962d1cfd">
            <seg n="9fb02772">
              Herr talman! I valrörelserna talar samtliga partier om vikten
              av en väl fungerande vård, skola och omsorg. Vi talar om kollektivtrafikens
              betydelse för miljön. Vi talar om att köerna inom sjukvården ska
              kortas, likaså väntan på äldreboende. Vi tycker att förskolegrupperna
              ska minska, likaså storleken på klasserna. Vi tycker att det behövs
              mer resurser. Just den kommunala verksamheten och landstingsverksamheten
              har en avgörande betydelse i välfärdssamhället och i människors
              vardag. Till och med kvinnors löner och arbetsmiljö brukar komma
              upp i valrörelserna.
            </seg>
            <seg n="0b65fb71">
              Men nu är det inte valrörelse. Vad gör partierna då? Låt mig
              påstå att det är väldigt långt mellan valretorik och praktik.
            </seg>
            <seg n="665d9a8b">
              Den borgerliga regeringen talar väldigt mycket om välfärd och
              håller presskonferenser om PR-mässigt namngivna chica satsningar
              och dundrar av dem som små nyårsfyrverkerier. Men samtidigt fryser
              man kommunernas statsbidrag. Man håller inne ungefär 3 miljarder
              kronor 2009 och 6 miljarder kronor 2010. För att göra en jämförelse
              är regeringens stolta satsning på skolan 550 miljoner kronor 2010.
              Men frysningen av statsbidragen till kommunerna som har ansvaret
              för skolan utgör ungefär 4 miljarder kronor. Frysningen av statsbidragen
              innebär alltså en åtta gånger större indragning än den satsning
              som man säger sig göra.
            </seg>
            <seg n="fca89567">
              För skolområdet, utbildningsområdet, motsvarar denna frysning
              av statsbidraget knappt 2 miljarder kronor. Ordning och reda i
              skolan, brukar Jan Björklund säga. Maria Larsson talar om äldreomsorgen
              och Göran Hägglund om psykiatrin. Det blir tomma ord. Tomma tunnor
              skramlar mest, sjunger Ola Magnell. Det passar väldigt bra.
            </seg>
            <seg n="d9f8a7ef">
              Borgarna anser att när det är goda tider, som det är nu, behöver
              kommunerna inte några statsbidragstillskott och drar in dem. Och
              när det är dåliga tider då har man inte råd.
            </seg>
            <seg n="41f6a227">
              Finansministern sade i intervju för en tid sedan: Vi kan inte
              anställa nu för då kan vi behöva säga upp dessa människor när
              ekonomin vänder.
            </seg>
            <seg n="b07926be">
              Det blir ett moment 22 i borgerlig välfärdspolitik. Det är aldrig
              rätt, enligt den borgerliga majoriteten, att stärka kvaliteten
              genom att anställa fler i vården, skolan och äldreomsorgen, förutom
              just i valrörelsen.
            </seg>
            <seg n="f8415d77">
              Vänsterpartiet har tagit fram en rapport, Statsbudgeten och kommunerna
              . Jag ska ta några exempel på vad frysningen av statsbidragen
              innebär för några enskilda kommuner.
            </seg>
            <seg n="b72835a6">
              I Eskilstuna bor knappt 93 000 personer. Där innebär frysningen
              47 miljoner kronor mindre i statsbidrag 2010, vilket är lika med
              108 tjänster.
            </seg>
            <seg n="19fefa38">
              I Piteå bor det 41 000 personer. Där innebär frysningen 20 miljoner
              kronor och 47 tjänster.
            </seg>
            <seg n="04803d96">
              I Ockelbo, hemma hos mig, bor det knappt 6 000 personer. Där
              innebär frysningen 3 miljoner och 7 anställda.
            </seg>
            <seg n="b651bb1b">
              I Jönköping, hos Stefan Attefall, innebär det 62 miljoner kronor
              mindre i statsbidrag. Så kan man fortsätta.
            </seg>
            <seg n="011c308f">
              För landstingen gäller följande: För Helsingforss landsting innebär
              det 291 miljoner kronor mindre, vilket är lika med 670 jobb.
            </seg>
            <seg n="9195d2eb">
              I Dalarna bor det 275 000 personer. Där får man 41 miljoner mindre,
              vilket är lika med 95 tjänster.
            </seg>
            <seg n="62d75b7a">
              Detta säger en del om vad som väntar kommunerna framöver. Redan
              nu vet vi att var femte kommun har signalerat att man inte kommer
              att få ekonomin att gå ihop i år. Man ser stora problem, och än
              värre är det för landstingen.
            </seg>
            <seg n="c4fc0248">
              Jag har besökt många som har hemtjänst. Jag ska ta ett par exempel.
            </seg>
            <seg n="b4a60596">
              Helga, 92 år, är så nöjd med att få hemtjänst. Flickorna, som
              hon säger, gör ett så bra jobb. Men det är så himla stressigt
              jämt. De springer in och ut. Helga skulle önska att de hade lite
              mer tid att sitta ned så att hon skulle ha lite mer kontakt med
              dem.
            </seg>
            <seg n="a47d3a1a">
              Farbror Hans, som gillar att äta gott, skulle vilja bestämma
              mer över den tid som är beviljad.
            </seg>
            <seg n="7ebce886">
              Men inget av detta kan dessa människor med den borgerliga regeringens
              politik hoppas på. Det är ju viktigare att sänka skatter än att
              satsa på kommunernas välfärd. Ja, visst har kanske de råd som
              har väldigt goda inkomster, inkomster över 46 000 kronor, att
              köpa sådana där så kallade hushållsnära tjänster. Ja, jag menar
              självklart överklassnära tjänster.
            </seg>
            <seg n="7d116cce">
              Men är det då bara Vänsterpartiet som tycker att vi behöver fler
              anställda inom välfärden, i folknära jobb? Nej, så är det inte.
              I så fall skulle inte frågan vara central i varje valrörelse eller
              i de olika undersökningar som görs där man frågar människor vad
              de tycker är viktigt. Satsa på vård, skola och omsorg! Det brukar
              man svara.
            </seg>
            <seg n="02e73806">
              Enligt en nyligen gjord undersökning kan man konstatera att personalen
              inom äldreomsorgen är så stressad att de inte hinner sätta sig
              in i vilka behov brukaren har eller vad brukaren vill. Detta säger
              en hel del om vad som måste till.
            </seg>
            <seg n="0c4e9c40">
              Jag ska ta ytterligare några exempel eftersom den borgerliga
              regeringen verkar ha lite svårt att räkna. För att nå upp till
              15 eller 12 barn per grupp i förskolan behöver 8 000 fler anställas.
              För att nå upp till 25 barn per grupp på fritidshemmen behövs
              det 10 000 fler anställda.
            </seg>
            <seg n="2c49bad4">
              När min dotter gick på fritids var det 19 barn per grupp på två
              anställda. I dag är det 38 barn per grupp.
            </seg>
            <seg n="3ddb8f09">
              För att nå upp till de klasstorlekar som fanns före de stora
              nedskärningarnas tid, före den så kallade budgetsaneringen, behövs
              det 5 000 fler lärare. Det visar en del på de behov som faktiskt
              finns. Men den borgerliga regeringen fryser i stället möjligheterna
              till välfärdsförbättringar. Som jag sagt har redan i dag var femte
              kommun problem. 80 kommuner har fått ökade kostnader för försörjningsstöd
              det som vardagligt brukar kallas för socialbidrag.
            </seg>
            <seg n="f7639108">
              Det här är ett mycket medvetet beslut, för statsbidragen är i
              dag utformade så att de räknas upp med automatik om inte regeringen
              beslutar om någonting annat. Det går till och med att i budgetpropositionen,
              precis som Tommy Ternemar sade, utläsa att man gör det här mycket
              medvetet. Ambitionshöjningar får ske genom effektiviseringar.
              I den budget som lagts fram står det till och med: kommer sektorn
              dock gå med betydande underskott 2010.
            </seg>
            <seg n="7b78cde6">
              Det är alltså regeringens ambition att kommunsektorns inkomster
              av skatter och statsbidrag ska minska som andel av bnp samtidigt
              som det finansiella sparandet ska sjunka.
            </seg>
            <seg n="4f8f930b">
              Några kanske undrar om vi verkligen har råd med höjda statsbidrag.
              Ja, jag kan tala om att i år är 135 miljarder över i statsbudgeten.
              År 2010 planerar regeringen själv att ha 110 miljarder över. Man
              har sänkt skatter med ungefär 70 miljarder. Nog finns det pengar
              allt, däremot inte politisk vilja!
            </seg>
            <seg n="612533a5">
              Vi i Vänsterpartiet har däremot föreslagit en kraftig satsning
              på anställda inom välfärden i så kallade folknära jobb. I stället
              för den avskaffade förmögenhetsskatten, som Johan Pehrson här
              nyss lovsjungit, skulle vi kunna få 40 000 välfärdsarbetare. I
              stället för halva den skattesänkning som Moderaterna genomfört
              skulle vi kunna få 150 000 fler välfärdsarbetare. Vi skulle också
              komma bra långt om den nuvarande majoriteten i denna kammare kunde
              ställa sig bakom Vänsterpartiets förslag om en höjning av kvinnors
              löner i kommuner och landsting detta i form av en ny statsbidragsmodell.
              Det här är väldigt intressant och en sorts morot. Morötter brukar
              den borgerliga regeringen vara väldigt intresserad av när det
              handlar om miljöpolitik. Men så är det tydligen inte när vi ska
              förbättra kvinnors situation.
            </seg>
            <seg n="01217d1c">
              Precis som diskuterats tidigare i denna kammare behöver kommuner
              och landsting långsiktighet när det gäller deras förutsättningar.
              Jag måste säga att jag är lite besviken framför allt på Miljöpartiet
              som inte vill se en uppräkning av statsbidragen. Det är mycket
              förvånande eftersom Miljöpartiet i valrörelsen utlovade 40 000
              fler välfärdsarbetare. Men med Miljöpartiets förslag blir det
              inga sådana satsningar. I stället blir det nedskärningar. Socialdemokraternas
              förslag är bra mycket bättre än den borgerliga regeringens, men
              även Socialdemokraterna godkänner frysningen av statsbidragen.
            </seg>
            <seg n="cac22fc1">
              Låt mig ange tre anledningar till att anställa fler inom välfärden:
            </seg>
            <seg n="7718db88">
              Jag tror att Socialdemokraterna i sitt nästa budgetförslag inte
              har med frysningen av statsbidragen. Men jag tror absolut inte
              att den borgerliga majoriteten tar bort den.
            </seg>
            <seg n="bdc380f8">
              Till sist vill jag ta upp frågan om de gömda flyktingbarnens
              rätt till skolgång. Regeringen tar nu bort de anslag som kommunerna
              har haft och som gjorde det möjligt att möta de grundläggande
              kraven. Det gör ont att se att regeringen gör en sådan skillnad
              på barn och barn. Jag trodde att också en kristdemokrat skulle
              känna så.
            </seg>
            <seg n="e09981e1">
              Jag har en förhoppning om ett nyårslöfte där valretorik och praktik
              i framtiden kommer närmare varandra i den ekonomiska politiken.
            </seg>
          </u>
          <note n="b8619fda">
            Jag yrkar bifall till reservationerna 1 och 2.
          </note>
          <note type="speaker" n="d3513074">
            Anf. 32 MIKAELA VALTERSSON (mp):
          </note>
          <u who="mikaela_valtersson_072e3b" xml:id="i-23e40084dda7cf53-0" n="f917df0c">
            <seg n="cb10ba42">
              Herr talman! Jag tänker ta upp några av de saker som gör att
              vi har en annan syn på ramen för det här utgiftsområdet.
            </seg>
            <seg n="b2eeba23">
              Regeringens nya fastighetsskatt gör att personer som har fastigheter
              med mycket höga taxeringsvärden får betydligt lägre skatt, medan
              personer som har fastigheter med låga taxeringsvärden får ungefär
              samma skatt som de i dag har. Många får dessutom högre skatt med
              de här förändringarna. Den fördelningseffekten av regeringens
              föreslagna fastighetsskatt är mycket dålig, som vi ser detta.
            </seg>
            <seg n="b8b01480">
              Miljöpartiet har länge velat ha ändringar i fastighetsskatten.
              Det har ju varit problem med att snabbt stigande taxeringsvärden
              gjort att hushållens planering av den egna ekonomin har försvårats.
              I samband med valet föreslog vi en permanent sänkt fastighetsskatt
              till 0,8 procent av taxeringsvärdet i avvaktan på en större reform
              när det gäller boendebeskattningen.
            </seg>
            <seg n="6d68ec25">
              Vi är nu kritiska till regeringens hantering av fastighetsskatten
              och till införandet av ett tak för fastighetsskatten. En så stor
              och viktig fråga som den om ändringar i hela fastighetsbeskattningen
              måste skötas på ett bättre sätt och beredas i rimlig ordning.
              Det snabbt hopsnickrade förslag till ny fastighetsskatt som regeringspartierna
              gick till val på hade i vanlig ordning ordentligt behövt genomlysas
              innan det presenterades här i kammaren som ett skarpt förslag.
              De problem som regeringen sedan har haft med fastighetsskatten
              visar med all tydlighet att förslaget inte är ordentligt berett.
            </seg>
            <seg n="b71022e4">
              Regeringen borde i stället dra tillbaka förslaget och satsa på
              en parlamentarisk utredning som ser över hela fastighetsbeskattningen
              för att sedan återkomma med ett bättre grundat förslag.
            </seg>
            <seg n="8421aee7">
              Det är inte nog att regeringens skattesänkningar är felriktade
              fördelningspolitiskt och i stor utsträckning gynnar dem med högre
              inkomster. De stora skattesänkningar som regeringen genomfört
              kommer dessutom inte alla till del. En stor grupp som inte har
              fått del av skattesänkningarna är pensionärerna. En annan grupp
              är de långtidssjuka och de långtidsarbetslösa.
            </seg>
            <seg n="428af09b">
              Av fördelningspolitiska skäl föreslår därför Miljöpartiet ett
              höjt grundavdrag för alla. Det höjda grundavdraget innebär att
              alla som inte har en inkomst av just lönearbete får skatten sänkt
              med 70 kronor per månad.
            </seg>
            <seg n="e9706097">
              Herr talman! I går morse var jag på väg till riksdagen i ungefär
              två timmar. Alla resenärer blev under mer än en timme stående
              ute i kylan på grund av stopp i pendeltågstrafiken. Denna typ
              av händelse skapar en rättmätig irritation hos resenärerna. Det
              finns ett starkt tryck på att satsa på kollektivtrafiken och då
              inte bara i den här staden. För att kollektivtrafiken ska vara
              ett attraktivt alternativ till bilen måste det vara bekvämt och
              tryggt. Man måste också kunna lita på att tågen kommer.
            </seg>
            <seg n="cc3e6812">
              Det är kanske inte så att regeringen direkt kan lastas för alla
              förseningar i Helsingforsstrafiken. Men att inte visa någon vilja
              att förbättra och utveckla kollektivtrafiken är något som markant
              ökar irritationen hos resenärerna.
            </seg>
            <seg n="69ec1a9f">
              Det måste bli billigare med kollektivtrafik i förhållande till
              biltrafik. Regeringen höjer dieselskatten, och det tycker vi är
              bra. Men då måste man också se till att ta hand om kollektivtrafiken.
              Utan en kompensation till kollektivtrafiken kommer höjningen att
              leda till att biljettpriserna i stället blir dyrare.
            </seg>
            <seg n="e39ea38c">
              Vad är det för logik att säga att man ska vidta åtgärder för
              att minska klimatpåverkan och minska biltrafiken klimatpåverkande
              utsläpp när man samtidigt gör kollektivtrafiken dyrare?
            </seg>
            <seg n="04548370">
              Miljöpartiet föreslår höjd koldioxidskatt med 30 öre per kilo
              koldioxid. Regeringen föreslår i budgetpropositionen en energiskattehöjning
              också för diesel med 20 öre per liter. Båda dessa förändringar
              medför ökade kostnader för kollektivtrafiken. Vi anser att kollektivtrafiken
              bör kompenseras för det.
            </seg>
            <seg n="cb810001">
              För att klara klimatomställningen är det viktigt att det inte
              blir dyrare att åka kollektivt. Tyvärr saknar regeringen totalt
              en strategi för ett ökat kollektivtrafikåkande. Det är inte genom
              att inte kompensera för den här typen av skattehöjning, det är
              inte genom att låta alla pengar från trängselavgiften gå till
              vägar och det är inte genom att låta bli att tillskjuta nödvändiga
              medel för spårutbyggnad som man ökar kollektivtrafikresandet.
            </seg>
            <seg n="ee703862">
              Vi vill i stället kompensera kollektivtrafiken med 125 miljoner
              för höjd koldioxidskatt i vårt förslag och för regeringens energiskattehöjning.
              När regeringen höjer koldioxidskatten urholkas dessutom dess styreffekt
              delvis av att man samtidigt höjer avdragen för resor mellan hemmet
              och arbetet med 50 öre per liter för bilpendlare. Det är mer än
              vad man får betala i höjd skatt.
            </seg>
            <seg n="dabcc218">
              Däremot får inte kollektivtrafiken någon kompensation. På det
              sättet ökar incitamentet att pendla med bil, som verkligen inte
              är något som direkt gynnar klimatet.
            </seg>
            <seg n="fd7962af">
              Herr talman! Samhällsutvecklingen och den snabba strukturomvandlingen
              av arbetsmarknaden ställer krav, inte minst på dem med lägst utbildning.
              Utan ett livslångt lärande och möjligheten att även i vuxen ålder
              läsa in kunskap man missat tidigare blir det mycket svårt för
              dem som inte riktigt uppfyller arbetsmarknadens kompetenskrav
              att komma tillbaka i sysselsättning.
            </seg>
            <seg n="b95b6eff">
              Vi satsar därför från Miljöpartiets sida 600 miljoner kronor
              på kommunal vuxenutbildning. Regeringen förändrar det fördelningssystem
              enligt vilket kommunerna tidigare fördelade det statliga stödet
              till vuxenutbildning. Tidigare har stödet fördelats proportionerligt
              i förhållande till utbildningsnivån i kommunerna, med andra ord
              så att de kommuner där man har lägst utbildningsnivå har fått
              det största stödet. Regeringen ändrar fördelningssystemet så att
              alla kommuner får samma summa i stöd per invånare oavsett utbildningsnivå.
              Vi anser att det är viktigt att merparten av stödet finns där
              behoven är störst, alltså där utbildningsnivån är lägst. Vi anser
              därför att det gamla resurstilldelningssystemet bör återställas.
            </seg>
            <seg n="01a82a25">
              Regeringen lyfter i vårbudgetens finansplan fram vuxenutbildningens
              vikt. Att göra det samtidigt som man så kraftigt har dragit ned
              på resurserna till kommunal vuxenutbildning är inte en trovärdig
              politik.
            </seg>
            <seg n="8a18d027">
              Slutligen: Regeringen ska se över hela systemet för den kommunala
              skatteutjämningen. Att då redan nästa år göra förändringar är
              inte bra. Man bör först låta en utredning se över helheten innan
              man ändrar i en så grundläggande och fundamentalt viktig del för
              kommunerna.
            </seg>
          </u>
          <note n="c9fd7deb">
            Jag yrkar bifall till reservation 1.
          </note>
          <note type="speaker" n="fae848af">
            Anf. 33 ANNA LILLIEHÖÖK (m):
          </note>
          <u who="anna_lilliehook_8c77b5" xml:id="i-49ab066c40e81d10-0" n="2851c310">
            <seg n="8520826f">
              Herr talman! Regeringen har i årets budget gjort rejäla satsningar
              riktade till verksamheter inom kommuner och landsting. 5 miljarder
              går till allmän förstärkning. Sedan finns det på många andra håll
              i budgeten förstärkningar som ska förbättra verksamheter, exempelvis
              läsa-skriva-räkna-satsning för att höja kvaliteten i skolan, den
              nya tandvårdsförsäkringen, satsning på psykiatri. Man ska ta fram
              utredningar om kompetensen inom äldrevården och titta på jämställdheten
              i välfärdstjänsterna.
            </seg>
            <seg n="c8720e67">
              Det går bra för kommunerna, och kommunernas resultat överträffar
              tidigare prognoser med råge. Alliansens jobbpolitik och den starka
              konjunkturen ger kommuninkomsterna en rejäl skjuts. När flera
              arbetar får kommunerna in mer skatter. I vårt land får den lokala
              och regionala nivån sina inkomster helt via skatt på arbete. Det
              samlade resultatet från kommunerna uppgår till 13 miljarder kronor,
              med god marginal över målet balans mellan kostnader och intäkter,
              trots att verksamheten har ökat.
            </seg>
            <seg n="2e2d07fd">
              Befolkningsutvecklingen under några år framöver innebär att behoven
              kommer att vara på ungefär nuvarande nivå, för vi har inga större
              förändringar i antalet personer i olika åldersgrupper. Men det
              betyder inte alls att kommunerna inte behöver förändra sina verksamheter.
              På till exempel skolområdet är det så att antalet elever i gymnasieåldern
              ökar medan grundskoleeleverna blir färre. Det innebär att det
              krävs ordentliga omställningar. Den starka arbetsmarknaden kan
              också betyda att det blir problem att rekrytera personal.
            </seg>
            <seg n="09f7c2ca">
              På lite längre sikt utgör emellertid befolkningsutvecklingen
              vår kanske största politiska utmaning, faktiskt att jämföra med
              klimatfråga och globalisering. Efter 2011 växer nämligen antalet
              äldre dramatiskt. Då kommer de äldre att behöva vård och omsorg
              i större utsträckning, även om vi blir friskare långt upp i åren.
              Ett ökat behov av kommunala tjänster ska ombesörjas av samma antal
              personer i yrkesverksam ålder som i dag.
            </seg>
            <seg n="f62ddfb7">
              För att möta de här framtida utmaningarna inom framför allt vård
              och omsorg måste kommunernas verksamhet inom dessa områden ständigt
              förbättras och effektiviseras. Det är en krävande uppgift, och
              vi måste vända på varje sten. Vi får emellertid inte förtröttas
              i ansträngningarna att förbättra och effektivisera. Även små effektiviseringsförbättringar
              betyder mycket på sikt.
            </seg>
            <seg n="200090ba">
              Regeringen går in för att kraftigt stärka och förbättra uppföljningen
              av kommunernas verksamheter. Ett antal åtgärder har vidtagits
              för att stärka kunskapen och stärka kommunsektorns anpassning,
              effektivisering och förbättring av verksamheterna. Det finns stora
              skillnader i kostnaderna för likartad verksamhet mellan kommunerna.
            </seg>
            <seg n="87e088bb">
              Redan förra året startades ett projekt för jämförelse mellan
              kommunerna så att olika verksamheter får möjlighet att lära av
              varandra. Regeringen gör en IT-satsning för bättre information
              som ska kunna ge enhetlig och jämförbar information. Olika genomlysningar
              pekar på stora svårigheter att följa den kommunala ekonomin. Detta
              uppmärksammas bland annat i en rapport från Riksrevisionen.
            </seg>
            <seg n="f6517592">
              Regeringen har tillsatt en utredning om statistik och uppföljning
              av kommunerna och initierat förbättrad uppföljning i den årliga
              rapport som regeringen lämnar till riksdagen om kommunernas verksamhet.
              Så även vi får möjlighet att delta i en fortsatt diskussion om
              förbättring av de kommunala verksamheterna.
            </seg>
            <seg n="336b615a">
              Regeringen tillsätter också en parlamentarisk utredning om systemet
              för utjämning mellan kommuner och landsting. Statskontoret har
              fått ett uppdrag att följa utjämningssystemet. Detta är ett system
              som är utomordentligt svårt att överblicka och är mycket omfattande.
              Det ska kompensera för opåverkbara och grundläggande skillnader
              i kostnader.
            </seg>
            <seg n="0acca229">
              Systemet ska nu ses över, och man ska se till att ekonomisk tillväxt
              stimuleras och att man får incitament i utjämningssystemet för
              att öka skattekraften och förbättra ekonomin i den egna kommunen.
              Samtidigt måste kommunernas självbestämmande värnas, och bidragen
              ska vara generella så att kommunerna kan göra prioriteringar lokalt.
            </seg>
            <seg n="0d95666b">
              På sikt måste systemet vara hållbart, men det måste bli mer genomskinligt
              så att man kan förutse behov av förändringar och förstå de eventuella
              förändringar som behöver göras. Det är väldigt viktigt att vi
              kan reformera systemet så att det uppfyller de här utgångspunkterna
              och att kommunerna kan stå rustade för att möta de långsiktiga
              utmaningarna.
            </seg>
            <seg n="44c0cc0a">
              På inkomstsidan ser vi också en del förändringar. Kommunernas
              skattebaser kommer att ändras i och med den kommunala fastighetsavgiften
              efter nästa år. Kommunerna pekar på en annan sida av problemet
              när det gäller balansen mellan inkomster och kostnader, och det
              är till exempel människors sätt att bo. Människor kanske inte
              längre bor på ett ställe utan på flera ställen och kräver service
              på ett ställe och betalar skatt på ett annat. Jag tror att det
              är viktigt att vi får en process som gör att det här kan justeras,
              så att vi får en vettig och klok finansiering av de viktiga välfärdstjänsterna.
            </seg>
            <seg n="de38510c">
              Det finns ingen enkel lösning, men vi kan åtminstone se till
              att vi har ett kunskapsläge som gör att vi kan göra kloka och
              bra anpassningar till utvecklingen, så att vi faktiskt kan stå
              för att vi är redo att möta de utmaningar vi ser inom vård och
              omsorg.
            </seg>
            <seg n="f7735b79">
              Också finansutskottet har bidragit till kunskapsinsamling genom
              att påbörja en studie av finansieringsprincipen. Vid dessa genomgångar
              har det klart framgått hur svåröverblickbara och svårförståeliga
              statens bidrag till kommuner är. Statsbidragen återfinns inom
              många delar av budgeten och har lagts till och ändrats under årens
              lopp.
            </seg>
            <seg n="a4cf1ede">
              Den växande mångfalden inom kommunernas verksamheter med många
              aktörer är en viktig faktor för förändring och förbättring av
              välfärdstjänsterna. Valfrihet och kundval kommer att tydliggöra
              krav på verksamheterna. Dagens patientnätverk, pensionärsnätverk,
              elevnätverk, föräldranätverk, mer utbyte av information, kvalitetsfrågor
              är säkert bara början till en större delaktighet och självbestämmande
              inom skola, vård och omsorg. Utredningsuppdraget för att förbättra
              statistiken som rör verksamheterna kommer att fylla ett tydligt
              behov av bättre information och jämförelsemöjligheter. Regeringens
              IT-satsning har som mål att göra informationen mer tillgänglig
              och bidra till sådan delaktighet.
            </seg>
            <seg n="2e833a8b">
              Mångfalden av producenter inom vård, skola och omsorg betyder
              också stora fördelar för arbetsmarknaden inom många yrkesområden,
              bland annat de som domineras av kvinnor. Det blir möjligt att
              byta arbetsplats och starta eget. Det ökar möjligheterna att påverka
              arbetsvillkor och lön. Ett exempel som jag vill ta upp är den
              gången då sjuksköterskorna i Skåne började söka arbete i Danmark.
              Det var startskottet för en förändring av sjuksköterskornas lönestruktur
              från att mer eller mindre ha stått stilla realt under 30 års tid;
              man hade samma lön när man började på jobbet som den dagen man
              gick i pension. I dag ser deras lönebild helt annorlunda ut.
            </seg>
            <seg n="4e663db9">
              För att säkerställa välfärdstjänsterna inom vård, skola och omsorg
              krävs att vi handhar vår ekonomi med största omsorg och skapar
              en ekonomisk miljö där välfärdstjänsterna kan utvecklas.
            </seg>
            <seg n="a5e61b7a">
              Alliansen kommer att fortsätta jobbsatsningen som tryggar en
              god samhällsekonomi och som gör att vi får råd med och har resurser
              för välfärdstjänsterna som vi alla är så beroende av, för, herr
              talman, det är bara så man kan möta utmaningarna som vi ser inom
              de här verksamheterna.
            </seg>
          </u>
          <note n="a282540c">
            Med detta, herr talman, ber jag att få yrka bifall till förslaget
            till beslut i finansutskottets betänkande nr 3.
          </note>
          <note type="speaker" n="072f482e">
            Anf. 34 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-6" n="962d1cfd">
            <seg n="77fa1218">
              Herr talman! I Sverige finns det en lag som den här riksdagen
              har fastställt om att kommunerna ska ha god ekonomisk hushållning.
              Samtidigt väljer regeringen att lägga fram en budgetproposition
              där man fastslår att kommunsektorn kommer att gå med finansiella
              underskott år 2010 på grund av regeringens politik.
            </seg>
            <seg n="727ad2c1">
              Regeringen skriver också att konsumtionsökningen inom det offentliga
              har varit drygt 2 procent de senaste åren, medan ni föreslår att
              den ska bli 0,5 procent och 0,7 procent framöver.
            </seg>
            <seg n="c0865f01">
              Till detta kan vi minnas alla de debatter som har varit i den
              här kammaren med anledning av de förändringar som regeringen har
              gjort kring plusjobb, vuxenutbildning, kvinnors löner och så vidare
              och de sänkta ersättningsnivåerna i a-kassa och sjukförsäkring.
              Där har svaren alltid varit från de borgerliga ministrarna: Ja,
              men kommunsektorn har ju så stora överskott, så det här ska de
              fixa ändå.
            </seg>
            <seg n="ec21a330">
              Nu lägger ni fram en budgetproposition där ni säger att de här
              överskotten ska bort. Jag har väldigt svårt att få det här att
              gå ihop. Egentligen kanske jag inte har det, för ni är ju mycket
              tydliga med att ni vill att den offentliga välfärdens andel ska
              minska. Ni vill inte se några kvalitetsförbättringar. Det är ingenting
              som ni eftersträvar, för då skulle inte den här budgeten ha lagts
              fram.
            </seg>
            <seg n="1888362b">
              Anna Lilliehöök säger här att det inte blir några större demografiska
              förändringar under den här tiden. Jag kan då påminna Anna Lilliehöök
              om att landstingen kommer att få höga biotekniska kostnader framöver.
              De signalerar om stora problem. Det gjorde man också när vi besökte
              Sveriges Kommuner och Landsting från finansutskottet. Man skulle
              få problem mycket tidigt, och man kan inte jobba med de kvalitetsförbättringar
              som vi alla diskuterar när det är valrörelse eller, som vi också
              brukar diskutera, kvinnors löner. Det är en miljon som jobbar
              inom den offentliga sektorn, och nu fråntar ni kommuner och landsting,
              som verkligen vill åstadkomma en sådan förbättring, möjligheten
              att höja kvinnors löner.
            </seg>
            <seg n="fe22cf9b">
              Anna Lilliehöök, vilka kvalitetsförbättringar ska ni åstadkomma?
            </seg>
          </u>
          <note type="speaker" n="81691891">
            Anf. 35 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-49ab066c40e81d10-1" n="2851c310">
            <seg n="8260ae12">
              Herr talman! När det gäller kvalitetsförbättringar är det absolut
              viktigaste att vi har en valfrihet, att var och en ges möjlighet
              att fundera över vilka aspekter man tycker är viktiga. Det är
              inte så enkelt som att det är något allmänt index som kan berätta
              om alla kvalitetsaspekter som var och en av oss tycker är viktiga.
            </seg>
            <seg n="b12f6819">
              Jag vill ändå peka på att inom äldreomsorgen finns det helt klart
              kvalitetsbrister. Det har nu satts till en utredning för att ordentligt
              se över kompetensen inom äldreomsorgen och se till att man har
              utbildad personal. Det är nämligen en väldig skillnad mellan förskolor
              och äldreverksamhet. I förskolorna har 95 procent av personalen
              utbildning för sitt arbete, medan förhållandet på äldreboenden
              är det motsatta. Där är det bara en mycket liten andel som har
              utbildning. Jag tar detta som ett exempel.
            </seg>
            <seg n="534bf19e">
              Jag vill också tala om tillgängligheten i vården. Det har varit
              ett stort problem att man har fått vänta länge på behandling.
              Nu ser vi till att det finns tillgänglig information om var man
              snarast kan få sin behandling när man har fått sin diagnos. Jag
              tror att för den enskilde personen är det en av de viktigaste
              kvalitetssäkringarna.
            </seg>
            <seg n="4f52ffd4">
              Vi har också sett på jämställdheten i leveransen av välfärdstjänsterna.
              Till exempel inom sjukvården har det visat sig att vissa diagnoser
              som rör kvinnor har fått mindre uppmärksamhet och att man inte
              har gjort fullt lika stora ansträngningar för att diagnostisera
              och hitta den rätta metoden, för att ta ett annat exempel.
            </seg>
          </u>
          <note type="speaker" n="356c51b0">
            Anf. 36 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-7" n="962d1cfd">
            <seg n="12b5870e">
              Herr talman! Jag som alltid har levt i tron att vårdköerna handlade
              om att det var för få anställda på sjukhusen, att man inte hann
              med i den utsträckning som man skulle önska.
            </seg>
            <seg n="bf15a02a">
              Jag trodde också att de pengar som den förra regeringen anslog
              till äldreomsorgen för just kompetensutveckling var något som
              var ganska självklart och att det behövs kompetens inom äldreomsorgen
              men också fler anställda. Men ni drar bort pengarna för kompetensutveckling
              och ni fryser statsbidragen till kommunerna. Ni gör allt vad ni
              kan för att motverka kvalitetsförbättringarna. Och, som jag sade,
              landstingen har väldigt stora kostnadsökningar framför sig.
            </seg>
            <seg n="a220a2ed">
              Jag skulle vilja ta upp en annan aspekt. Anna Lilliehöök pratar
              om att det kan bli problem med att rekrytera och att det är högkonjunktur
              just nu. Jag skulle vilja påminna Anna Lilliehöök om att i Norrsundet
              läggs ett stort pappersbruk ned. Det är 325 arbetstillfällen som
              försvinner i en ort med tusen personer. Vi ser samma sak med många
              uppsägningar i Klippan, Hallstavik, Seskarö och så vidare. Till
              detta kommer regeringens politik med nedläggning av försäkringskassekontor
              och skattekontor. Man tar bort arbetsmarknadsåtgärder och vuxenutbildning
              och fryser statsbidragen till kommunerna.
            </seg>
            <seg n="d9259eae">
              Hur ska de kommuner som är berörda kunna fixa det här när regeringen
              inte på något sätt ser de problem som finns, inte vill delta i
              processen utan bara pratar om att det är högkonjunktur och att
              det blir rekryteringsproblem. Snacka om att blunda för verkligheten,
              Anna Lilliehöök!
            </seg>
            <seg n="eac53418">
              Jag är mycket besviken på den här regeringen. Vi har försökt
              få ansvarig minister att besöka Gävle kommun för att sätta sig
              in i den situation som råder i Norrsundet. Ministern har inte
              ens svarat på inbjudan. Det är en väldig besvikelse.
            </seg>
            <seg n="9b21d2cd">
              Kan du nu förklara för mig hur allt detta ska leda till kvalitetsförbättringar?
              Information löser definitivt inte problemen. Jag trodde att det
              fanns en sorts enighet om att pengar kan vara en god lösning om
              man vill anställa fler i välfärden. Det är väl ändå löner som
              kostar, eller?
            </seg>
          </u>
          <note type="speaker" n="d7504ed9">
            Anf. 37 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-49ab066c40e81d10-2" n="2851c310">
            <seg n="55d8cc49">
              Fru talman! Jag vill börja med att kommentera den situation som
              kommuner kan befinna sig i när en stor arbetsplats läggs ned.
              Den här regeringen har bedrivit en politik för fler i arbete som
              antagligen har betytt uppåt 100 000 nya jobb. Det är bara så utvecklingen
              kan gå framåt på vår arbetsmarknad.
            </seg>
            <seg n="42bf89dd">
              Dessutom satsar man aktivt på fler typer av jobbförmedlingar
              för att människor ska kunna hitta arbeten. Det är inte komvux
              jag antar att det var det du refererade till när du nämnde att
              statsbidraget minskar som har haft till uppgift att se till att
              man får en bättre utbildning för sitt framtida arbete. Det är
              tvärtom så att det finns ett skäl till att bidraget till komvux
              minskas. Komvux infördes en gång i tiden för att äldre personer
              som inte har gått färdigt gymnasieskolan ska kunna få en vidareutbildning
              och ta sin gymnasieexamen. Nu har det varit så att kanske 40 procent
              av dem som läser där redan har gymnasieexamen. Det är alltså skälet
              till att man gör det här.
            </seg>
            <seg n="7962671a">
              Det är andra typer av utbildningar som behövs, och framför allt
              får man se till att människor matchas med jobb som de passar för.
              De som har arbetat i en sådan fabrik är yrkesutbildade arbetare
              som jag är helt övertygad om behövs på många platser inom industrin
              i Sverige. I dag är det faktiskt så att det inom många områden
              fattas arbetskraft.
            </seg>
          </u>
          <note type="speaker" n="0816fa37">
            Anf. 38 TOMMY TERNEMAR (s) replik:
          </note>
          <u who="tommy_ternemar_56862f" xml:id="i-b20b4165566533db-0" n="bb76f907">
            <seg n="a05cb086">
              Fru talman! Anna Lilliehöök sade i sitt anförande att ni satsar
              på kommunerna. Det var ungefär det som sades, sedan handlade det
              om allt annat egentligen.
            </seg>
            <seg n="b973ff15">
              Jag har ett pressmeddelande i min hand från ordföranden för SKL,
              Sveriges Kommuner och Landsting, Anders Knape. Det är inte vilken
              person som helst. Dessutom är han partikamrat till Anna Lilliehöök.
              Han säger i det här pressmeddelandet: Den positiva utvecklingen
              på arbetsmarknaden kommer troligtvis att avta.
            </seg>
            <seg n="fd2636b5">
              De ekonomiska förutsättningarna att klara vård, skola och omsorg
              kan komma att försämras framöver, säger Anders Knape. Han har
              uppfattningen att de inte får tillräckligt mycket stöd och hjälp,
              eftersom han säger på följande sätt: Medan offentliga överskott
              samlas i staten, kommer kommun- och landstingintäkterna inte att
              räcka till för att klara framtidens efterfrågan på välfärdstjänster.
            </seg>
          </u>
          <note n="c4a087e3">
            Jag skulle vilja höra vad Anna Lilliehöök svarar sin partikamrat
            Anders Knape.
          </note>
          <note type="speaker" n="2a014597">
            Anf. 39 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-49ab066c40e81d10-3" n="2851c310">
            <seg n="b175ca04">
              Fru talman! Det jag vill svara min partikamrat och också säga
              här är att vi just får titta på den förändringen och se hur vi
              kan förbättra utjämningssystemet. Vi får se till att vi kan förstå
              mekanismerna bättre och stärka kommunerna så att de klarar utmaningen
              efter 2011. Det är därför man har gett det här utredningsuppdraget
              i dag.
            </seg>
            <seg n="11ff57dd">
              Vad man lägger till i direktiven är att det ska vara ett system
              som gör att incitamentet för tillväxt blir starkare än det är
              i dag och att man faktiskt också ska titta på hur välfärdens tjänster
              ska finansieras. Det är för att göra det på ett klokt och övertänkt
              sätt, där man faktiskt kan förstå mekanismerna och se problemen
              i vitögat, som den här utredningen ska tillsättas.
            </seg>
          </u>
          <note type="speaker" n="e1f78b20">
            Anf. 40 TOMMY TERNEMAR (s) replik:
          </note>
          <u who="tommy_ternemar_56862f" xml:id="i-b20b4165566533db-1" n="bb76f907">
            <seg n="246f9a62">
              Fru talman! Det är vällovligt att tillsätta en utredning, men
              din partikamrat Anders Knape pratar faktiskt om försämringar redan
              20092010. Han bedömer också att landstingets ekonomi troligtvis
              kommer att försämras fortare än kommunernas. Då kan väl inte Anna
              Lilliehöök vara nöjd med att säga: Vi har tillsatt en utredning.
              Det är ändå så att om inte kommunerna får långsiktiga spelregler
              har de oerhört svårt att klara välfärdstjänsterna.
            </seg>
            <seg n="efca8ac9">
              Anders Knape säger också i ett annat pressmeddelande att kommunerna
              nu får ta större ansvar för infrastrukturen. När han uttalar det,
              kan det ha någon bäring på att vi har blivit lovade en infrastrukturproposition
              som också har väldigt stor betydelse för kommunerna redan i vår?
              Ryktet säger att den ska skjutas fram ytterligare. Är det också
              hans oro som man känner här?
            </seg>
          </u>
          <note type="speaker" n="7e348bf9">
            Anf. 41 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-49ab066c40e81d10-4" n="2851c310">
            <seg n="ce76d5ea">
              Fru talman! Jag har svårt att uttala mig om vad Anders Knape
              exakt syftar på. Men det har i dagarna lagts fram ett omfattande
              förslag från Carl Cederschiöld, bland annat om infrastrukturen
              här i Helsingfors. Om denna överenskommelse och förhandling går
              i lås, och dina partikamrater stöttar den, ska alltså kommunen
              och regionen här lokalt vara med och tillskjuta medel för att
              få i gång ett sedan länge nödvändigt kommunikationspaket.
            </seg>
            <seg n="3cb53a3e">
              Jag kan tänka mig att det är den modellen som åsyftas, men jag
              vet inte.
            </seg>
            <seg n="ac674f24">
              Till slut vill jag säga att när det gäller kommunerna har faktiskt
              de överskott som genererats betytt att balansräkningarna, som
              vi så sällan talar om i den här salen, har blivit väldigt mycket
              mer solida. Kommunerna har kunnat sätta av till pensioner som
              gör att verksamheterna kommer att kunna klara pensionsavgångarna
              på den ekonomiska sidan.
            </seg>
            <seg n="77fde1b7">
              Om jag ska ta upp någonting när det gäller landstingen är det
              att det är just för landstingen som detta är så extra viktigt
              och bidrar som grundbultar för att de ska kunna klara sin verksamhet
              framöver. Annars hade en stor del av de årliga inkomsterna fått
              gå till att betala pensioner, därför att man aldrig såg över det
              här ordentligt.
            </seg>
          </u>
          <note type="speaker" n="99d078d3">
            Anf. 42 JÖRGEN JOHANSSON (c):
          </note>
          <u who="ylva_johansson_611fd6" xml:id="i-38b5abaae2240ff6-0" n="951e53dc">
            <seg n="e113943c">
              Fru talman! Det går bra för Sverige. Det går också bra för Sveriges
              kommuner och landsting. Man gör i år ett beräknat överskott på
              13 000 miljoner kronor.
            </seg>
            <seg n="2281bca6">
              Fru talman! Grunden för en bra ekonomi är många saker. Det kräver
              att den arbetsföra befolkningen har jobb, det kräver att myglet
              och svartjobben försvinner, och det kräver en aktiv och målinriktad
              kommun- och landstingsledning. För att alla kommuner ska ha lika
              förutsättningar kräver det också ett skatteutjämningssystem som
              är rättvist.
            </seg>
            <seg n="2c65446f">
              Fru talman! Alliansregeringen har lagt grunden för den positiva
              utvecklingen genom satsningar på jobbskatteavdragen 1 och 2. Det
              är satsningar på ungdomsjobb. Det är satsningar på nyfriskjobb.
              Listan kan göras lång.
            </seg>
            <seg n="982b84c2">
              Alliansregeringen har alltså aktivt tagit sig an arbetet med
              att öka antalet arbetade timmar i samhället, vilket lägger grunden
              för en bra ekonomi och därmed ger förutsättningar för ett bra
              välfärdsutbud i kommun- och landstingssektorn. I år ökar antalet
              arbetade timmar med i storleksordningen 3 procent och beräknas
              nästa år öka med ytterligare 1,3 procent. Inte sedan 60-talet
              har i haft en så hög andel arbetade timmar som nu.
            </seg>
            <seg n="65b9daba">
              Det är en annan inriktning än under de senaste fyra åren med
              en s-regering. Det var då andelen långtidsarbetslösa kvinnor ökade
              med 55,2 procent, det var då andelen långtidsarbetslösa funktionshindrade
              ökade med 77,3 procent, och det var då andelen ungdomar mellan
              20 och 24 år i Amsåtgärder ökade med 50,4 procent. Det var en
              skrämmande utveckling som nu alliansregeringen gör allt för att
              vända, och vi är på god väg.
            </seg>
            <seg n="64dce086">
              Alla de här frågorna är primära diskussionsfrågor i landets kommuner
              och landsting. Det är frågor som direkt påverkar den kommunala
              ekonomin.
            </seg>
            <seg n="e0a0f825">
              Fru talman! Kommunalekonomisk planering kräver långsiktiga spelregler.
              Även om den ekonomiska situationen ser bra ut i dag kan vi skönja
              problem. Här behövs en fördjupad diskussion om penninganvändning
              i kommuner och landsting utifrån ett välfärdsperspektiv. Vi kan
              redan i dag skönja att landstingen kan få ekonomiska bekymmer
              2010 och kommunerna ett par år senare, om vi ser till den långsiktiga
              planeringen.
            </seg>
            <seg n="287df9eb">
              Här gäller det att ha framförhållning, för svaret på problemet
              är förmodligen inte självskrivet enbart ytterligare statliga pengar.
              Vi vet att SKL, Sveriges Kommuner och Landsting, arbetar aktivt
              för att finna formerna för den framtida finansieringen av sina
              åtaganden. Det som förmodligen krävs är stärkta skattebaser, bland
              annat genom en stabil ekonomisk politik på riksplanet. Det handlar
              också om bättre efterlevnad av givna ekonomiska regler. Kommunerna
              måste följa regelverket när det gäller hur man bedömer att ha
              sin ekonomi i balans. Samtidigt måste också regeringens uppföljning
              av kravet om god ekonomisk hushållning förbättras.
            </seg>
            <seg n="2da7376d">
              Fru talman! De stora problemen finns i dag främst inom landstingen.
              Små landsting, ökade krav och hög arbetsbelastning gör att problemen
              hopas. Vården blir alltmer specialiserad och kräver mer ekonomiska
              resurser. Det här kan innebära att mer avancerade vårdtillfällen
              bättre åstadkoms i större organisatoriska enheter. Galopperande
              kostnader inom läkemedelssektorn kräver alltmer ekonomiska resurser,
              antalet vårdtillfällen är i dag omkring 1,4 miljoner om året och
              man får allt fler krävande och välinformerade patienter som givetvis
              också ställer ökade krav. Här finns en utmaning för vården som
              kräver mycket av ansvariga politiker.
            </seg>
            <seg n="69e43b34">
              Fru talman! Andelen arbetsför befolkning blir allt mindre. Det
              innebär problem, dels ekonomiskt, dels för att kunna få människor
              till de jobb man behöver ha människor till. Offentlig sektor ska
              i framtiden mer tydligt konkurrera med den privata arbetsmarknaden
              om arbetsutbudet. I dag är nyanställningsbehovet i kommuner och
              landsting 80 000 nya medarbetare per år med en total arbetsstyrka
              om 1,1 miljoner människor.
            </seg>
            <seg n="3b9ae976">
              Lösningen kan vara ökad produktivitet eller alternativa arbetsformer,
              för att nämna några vägar. Man bör ändå inse att allt talar för
              att lönenivåerna kommer att öka för att jobben ska bli mer attraktiva
              än vad de är i dag.
            </seg>
            <seg n="0f58136e">
              Som jag ser det krävs också ett nytt förhållningssätt inom offentlig
              sektor, annars kommer vi inte att klara den här situationen. Avknoppning
              och privata inslag i en offentligt finansierad verksamhet som
              också styrs demokratiskt kan vara en del av lösningen. Alliansens
              inriktning, att öppna det här området, är därför ett steg i rätt
              riktning.
            </seg>
            <seg n="cf2cde4b">
              Fru talman! Det finns motioner kring den kommunala skatteutjämningen.
              Givetvis är det på det här området viktigt att den positiva utvecklingen
              inom kommunerna består så att skattebaserna stärks och att behovet
              av skatteutjämning minimeras. Grundsynen ligger dock fast vad
              gäller utjämningssystemet: Målet för utjämningen är att ge samtliga
              kommuner och landsting likvärdiga ekonomiska förutsättningar att
              ge sina invånare service trots skillnader i beskattningsbara inkomster
              och strukturella förutsättningar.
            </seg>
            <seg n="2c095dea">
              Nu kommer en parlamentarisk utredning att tillsättas under våren
              för att se över utjämningen. Låt oss avvakta den, se analysen
              och se problembeskrivningen och förslaget till åtgärdsprogram
              innan vi går vidare. Som jag ser det är det viktigt att ge utredningen
              ett öppet mandat och sedan konstatera hur vi ska gå vidare på
              det här området.
            </seg>
            <seg n="19aa5731">
              Fru talman! När vi nu runt om i landet diskuterar Ansvarsutredningens
              förslag kan det också vara av värde att göra ekonomiska värderingar
              och bedömningar av olika lösningar. Bildandet av en Mälardalsregion
              exempelvis skulle höja skattekraften i de fyra länen kring Helsingfors
              tre gånger, medan en fördubbling skulle ske i Helsingfors. Vilken
              Mälardalsbo kan säga nej till en sådan utveckling, och vilken
              svensk i övrigt kan säga nej till en sådan utveckling mot bakgrund
              av Mälardalens påverkan på hela skatteutjämningssystemet? Jag
              ser fram emot en tillväxtdebatt mot bakgrund av Ansvarsutredningen.
              Det är som jag ser det en viktig fråga för landets kommuner och
              landsting.
            </seg>
            <seg n="9d7802a6">
              Fru talman! Kommuner och landsting står för en stor del av tryggheten
              för enskilda människor. Det är därför viktigt att den nationella
              nivån aktivt verkar för att stärka den lokala och regionala nivån.
              Ett steg är bland annat överföring av fastighetsskattebasen genom
              inrättandet av en kommunal fastighetsavgift. På sikt kommer det
              att bli ett viktigt tillväxtinstrument för kommunerna.
            </seg>
            <seg n="1fa4db0e">
              Det är också viktigt att relationen mellan kommun och landsting
              respektive staten är öppen, rak och målinriktad. En tydlig och
              rak relation vad gäller finansieringsprincipen är i det här sammanhanget
              en nyckelfråga. I Centerpartiet ser vi finansieringsprincipen
              som självskriven i ett samhälle där det kommunala självstyret
              är en ledstjärna. Det är ju ändå i den kommunala demokratin, på
              den kommunala nivån, som människorna känner delaktigheten, engagemanget
              och ansvaret. Det är alltså extra viktigt att den nivån fungerar
              på ett bra sätt.
            </seg>
            <seg n="f759f3ca">
              Fru talman! Så här i jultid kan det också vara på sin plats att
              kosta på sig lite beröm. I det här skedet vill jag berömma såväl
              SKL:s ledning som alliansregeringen. SKL har medverkat till den
              största kvinnosatsningen som någonsin gjorts genom årets löneavtal.
              Det är en viljeinriktning som tidigare SKL-ledningar inte har
              lyckats med. Man har efterlyst satsningar på det här området i
              många år, men det har inte blivit något. Jag tycker att vi kan
              ge den här ledningen beröm för att man har kommit fram till det
              resultat man har uppnått.
            </seg>
            <seg n="5e4ec389">
              Jag vill också rikta beröm till regeringen, som via jobbskatteavdragen
              har sänkt skatterna för exempelvis en sjuksköterska så att hon
              får 871 kronor extra i månaden i plånboken. Då talar jag om en
              nettoeffekt av bara skatteåtgärder.
            </seg>
            <seg n="d025cb8c">
              De här två förändringarna ger många kvinnor i vården den högsta
              nettolöneökning som man har fått under hela sitt yrkesliv. Det
              här tycker jag är väl värt att uppmärksamma. Berömmet ska gå till
              SKL och till regeringen vinnarna är de som jobbar, ofta de kvinnor
              som jobbar i offentlig sektor.
            </seg>
          </u>
          <note type="speaker" n="58fd03de">
            Anf. 43 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-8" n="962d1cfd">
            <seg n="ba238b45">
              Fru talman! Jörgen Johansson vill ha beröm för att två tredjedelar,
              eller ungefär 70 procent, av skattesänkningarna har gått till
              den rikaste tredjedelen och att skattesänkningarna framför allt
              har gått till män, som de alltid gör när man för en sådan politik,
              eftersom kvinnor betalar mindre i skatt på grund av att de har
              lägre inkomster.
            </seg>
            <seg n="9b5f538a">
              Jörgen Johansson pratar också om likvärdiga ekonomiska förutsättningar
              var man än bor i landet, och det är ju en god ambition. Centerpartiet
              har ju haft en tradition av att stå upp för att hela Sverige ska
              leva och för regional utveckling. Nu när Stureplanscentern har
              tagit över har man glömt den traditionen eller begravt den lite
              vid sidan om i det djupa mörkret.
            </seg>
            <seg n="065e91d7">
              Hur slår då regeringens politik i respektive län här i Sverige?
              Jag kan tala om att om man bor i Gävleborg, där jag bor, har man
              fått 4 800 kronor mindre än de som bor i Helsingfors. Bor man
              i Jämtland så har man fått 5 000 kronor mindre än de som bor i
              Helsingfors. Och bor man i Norrbotten, ja, då har man fått 5 400
              kronor mindre än de som bor i Helsingfors.
            </seg>
            <seg n="bb84c002">
              Hur ser Centerpartiet på en sådan regional utveckling? Hur kan
              Centerpartiet bidra till och försvara en politik som ökar de regionala
              skillnaderna?
            </seg>
            <seg n="da66da96">
              Det är inte nog med detta, fru talman. Även Försäkringskassans
              kontor och skattekontoren läggs ned, många gånger i mer glesbefolkade
              bygder. Vi har 80 kommuner, framför allt i mer glesbefolkade bygder,
              som har fått ökade kostnader för försörjningsstöd, var femte kommun
              signalerar ekonomiska problem redan nu, och sedan har vi också
              landstingens situation.
            </seg>
            <seg n="8b1773fe">
              Samtidigt pratar Jörgen Johansson om likvärdiga ekonomiska förutsättningar.
              Låt mig säga att jag har svårt att få din ekvation att gå ihop.
              Men du kanske har något bra och givande svar. Jag ska lyssna med
              spänning.
            </seg>
          </u>
          <note type="speaker" n="966e2ccb">
            Anf. 44 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-38b5abaae2240ff6-1" n="951e53dc">
            <seg n="d16863ac">
              Fru talman! Traditioner ska man vara rädd om. Det är vi inom
              Centerpartiet. Vi värnar, har värnat och kommer att värna skatteutjämningssystemet.
              Det är inte så att Stureplanscentern, en avdelning på i storleksordningen
              3040 medlemmar, styr hela Centerpartiet. Här har vi en grundmurad
              syn på hur systemet ska vara. Det ska, precis som jag sade, ge
              alla kommuner i hela landet likvärdiga förutsättningar att bedriva
              sin verksamhet.
            </seg>
            <seg n="0ceaa615">
              De siffror du räknar upp är baserade på ett sifferverk som beräkningsgrund.
              Det är precis den typen av frågeställningar man bland annat ska
              se över i det kommande skatteutjämningssystemet. Låt oss avvakta
              och se vad den utredningen kommer fram till. Vi har konstaterat
              att det finns ett behov av att se över det här. Låt oss avvakta
              och se vad vi kommer fram till. Det är bra att vi har en parlamentarisk
              utredning på det här området, en utredning som också innebär att
              alla partier är med.
            </seg>
            <seg n="325466c2">
              Jag skulle vilja avsluta med att fråga Vänsterpartiet om ert
              förslag att den offentliga sektorn ska få ett tillskott på 150
              000 nya jobb. Detta kommer att kosta Sveriges kommuner och landsting
              i storleksordningen 7, 16 respektive 28 miljarder under de kommande
              tre åren. Om Vänsterpartiets förslag skulle gå igenom skulle det
              för min hemkommun under år 1, nästa år, kosta 10 ½ miljon. År
              2 skulle det kosta 24 miljoner, och år 3 skulle det kosta 42 miljoner.
              Varifrån ska kommunen ta de pengarna?
            </seg>
          </u>
          <note type="speaker" n="3a562275">
            Anf. 45 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-9" n="962d1cfd">
            <seg n="14fad44c">
              Fru talman! De siffror jag räknade upp, Jörgen Johansson, är
              det RUT som har tagit fram utifrån de politiska förslag som ni
              har klubbat igenom här i kammaren. De ger den här ekonomiska fördelningen.
              Bor man i Norrbotten får man 5 400 kronor mindre i plånboken än
              om man bor i Helsingfors. Bor man i Jämtland får man 5 300 kronor
              mindre. Det borde göra dig väldigt orolig. I stället försöker
              du svepa undan det här och fortsätter att prata om likvärdiga
              ekonomiska förutsättningar.
            </seg>
            <seg n="645730d0">
              Den utredning som ska se över skatteutjämningssystemet ska öka
              skillnaderna i inkomstutjämningen. Det har ni uttalat tydligt
              i finansutskottet. De kommuner och regioner ni tidigare har stått
              och försvarat ska få sämre förutsättningar till vård, skola och
              omsorg. Det rimmar ganska illa med er så kallade tradition.
            </seg>
            <seg n="66145a6c">
              Jag skulle vilja ta upp ytterligare en sak. Du pratar om att
              man måste skapa förutsättningar för att klara de demografiska
              ökningarna. Det ska ske genom avknoppning och privatiseringar.
              Jag trodde att företag behövde vinst för att gå runt. Du menar
              att vinstintressen ska vara med och tas ut ur skattesystemet.
              Vi ska betala med skattepengar, som sedan i sin tur ska ge vinst
              i andra företag. Jag trodde att det skulle bli dyrare, men du
              kanske kan förklara det här för mig. Där man har gjort det, här
              i Helsingfors till exempel, har det definitivt inte blivit billigare.
            </seg>
            <seg n="f5dbd09e">
              Men framför allt: Hur slår er politik ekonomiskt? Jag har visat
              på att den slår väldigt orättvist ur ett regionperspektiv. I min
              kommun, Gävle, som får 47 miljoner mindre i statsbidrag 2010,
              försvinner 325 arbetstillfällen på Norrsundets pappersbruk. Dessutom
              har ni halverat vuxenstödsanslaget. Arbetsmarknadspolitiken är
              också sönderslagen. Hur ska man fixa det här? De som då förlorar
              jobben ska dessutom flytta första dagen och ha en sämre a-kassa.
              Maud Olofsson vägrar att åka dit. Det är din partikamrat. Du kanske
              kan dra henne lite i armen och tala om vilket ansvar hon faktiskt
              har.
            </seg>
          </u>
          <note type="speaker" n="213db820">
            Anf. 46 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-abf320fdb1b4cb3f-0" n="951e53dc" next="i-ca13ca25110a4885-0">
            <seg n="5b73f3e6">
              Fru talman! Det var en rejäl pyttipanna av åsikter. Jag ska försöka
              reda ut några begrepp. Jag börjar med Mälardalsregionen, eftersom
              jag tycker att det är en nyckelfråga. Jag ser framför mig en region
              här i Mälardalen som har en stark tillväxt, som också kommer att
              gynna hela landet på grund av sin tillväxt utifrån skatteutjämningssystemet.
            </seg>
            <seg n="f7145022">
              Att gå in och diskutera inkomstutjämningen och kostnadsutjämningen
              i ett system som vi om några månader kommer att tillsätta en parlamentarisk
              utredning om skulle vara något övermaga. Vi bör avvakta med den
              diskussionen. Det finns felaktigheter och skevheter i nuvarande
              system som vi behöver se över. Låt oss gemensamt göra det. Sedan
              kan vi föra diskussioner när vi har papper och fakta på bordet.
            </seg>
            <seg n="5cf06486">
              Vad gäller vården, effektivisering, vinster och så vidare kan
              jag säga att man här i Helsingfors kan gå tillbaka några år och
              titta på hanteringen av S:t Görans sjukhus och de förändringar
              som skedde då ekonomiskt, personalmässigt och arbetsmiljömässigt
              och ta med sig de positiva effekterna av det. Jag har själv varit
              med och genomfört den största privatisering som har skett i landet
              vad gäller primärvården. Vi lade ut 42 procent privat och 8 procent
              på intraprenad samt lät hälften vara i landstingsägd regi.
            </seg>
            <seg n="c41a9ee6">
              Detta effektiviserade verksamheten. Vi fick en kostnadsmässigt
              billigare vård av en bättre kvalitet och med en bättre löneutveckling
              för de kvinnor som jobbade inom sektorn, både på landstingssidan
              och på den privata sidan.
            </seg>
            <seg n="afe57d28">
              Är inte det bra? Är det inte bra att kvinnorna får en bra löneutveckling?
              Helt plötsligt hade vi skapat en marknad. Det fanns alternativ
              för kvinnorna. Detta gav en bra löneutveckling. Jag tycker att
              det är så vi måste se på problemet.
            </seg>
          </u>
          <note n="f33fdd1c">
            Anf. 47 GUNNAR ANDRÉN (fp):
          </note>
          <u who="ylva_johansson_611fd6" xml:id="i-ca13ca25110a4885-0" n="951e53dc" prev="i-abf320fdb1b4cb3f-0">
            <seg n="9210129c">
              Fru talman! Finansutskottets ärade ordförande Stefan Attefall
              sade, när vi tidigare diskuterade finansutskottets betänkande
              2007/08:FiU2, Samhällsekonomi och finansförvaltning , att det
              var oinspirerande och inte så spännande. Jag deltog inte vid justeringen
              av det betänkandet och har föga synpunkter. Men, fru talman, det
              här betänkandet, Allmänna bidrag till kommuner , är spännande
              och intressant som ett filmmanus av Jan Guillou om Arn. Man vet
              aldrig riktigt hur det slutar, vem som faller, hur lansarna fälls
              och så vidare. Man kommer nästan att tänka på Charlton Heston
              i Ben-Hur . Någon gjorde när den filmen kom en revy som hette
              Men Hur?
            </seg>
            <seg n="0bb26c73">
              Vi är väldigt eniga om vilken vikt kommunerna har i landet och
              vad de ska göra. Det finns höga ambitioner på väldigt många områden.
              Men hur ska det ske? Det är där skillnaden går. Hur ska det ske?
            </seg>
            <seg n="a01e9155">
              Jag har personligen rakt motsatt åsikt mot Ulla Andersson på
              en bestämd punkt. Jag tycker att det är väldigt bra om kommunerna
              blir mindre beroende av bidrag från staten och får mer självständighet
              genom ökade skatteinkomster.
            </seg>
            <seg n="b5c01494">
              Jag vill gratulera alla kommuner och dem som bor i alla våra
              kommuner. Är det någonting som håller på att ske de senaste åren
              är det att man kommer bort från alla bidrag och får större kommunala
              inkomster, en hel del patientavgifter också. Detta är väldigt
              bra för självständigheten i kommunen. Att göra kommunerna mer
              beroende av bidrag är det allra sämsta man kan göra. Grattis och
              gott nytt år till våra kommuner! Det finns till och med en lång
              rad kommuner som kan sänka skatterna nästa år.
            </seg>
            <seg n="24612612">
              Fru talman! Jag hör här väldigt många socialdemokrater, vänsterpartister
              och miljöpartister som är bekymrade. 171 ledamöter i kammaren
              är bekymrade över detta. Utanför denna kammare hör jag aldrig
              någon som är bekymrad över alla dessa sänkta skatter. Jag har
              inte träffat på en enda. Tvärtom vill de jag har träffat ha mer
              sänkta skatter. Men ni 171 här tycker att det är dåligt att man
              kan sänka skatterna.
            </seg>
            <seg n="44800d6d">
              Nej, tvärtom! Människor tycker att det är bra om de får lite
              mer i plånboken, lite ökad självständighet. Det gäller inte minst
              dem som har lite lägre inkomster. Vi riksdagsledamöter är välavlönade,
              så det spelar kanske inte så stor roll för oss. Men för de många
              människor som är lite sämre avlönade, sjuksköterskor, poliser,
              småskollärare och så vidare, spelar den här löneökningen en väldigt
              stor roll. De blir säkrare och får mer frihet, helt enkelt. Grattis
              till alla dem som får mer i lön för sitt goda arbete!
            </seg>
            <seg n="6e0cab8e">
              Fru talman! Att kommunerna har fått lite bättre ekonomi och blivit
              lite mindre beroende av statliga bidrag gör det också möjligt
              för dem att göra det som vi är väldigt många som är angelägna
              om, nämligen att se till att uppgradera de lägre löner som många
              kvinnor har, inte minst i vården.
            </seg>
            <seg n="d3ebf90d">
              Om kommunerna har väldigt dåligt med pengar kan man inte göra
              dessa satsningar. En av nyckelfrågorna för att vi ska ha kvalitet
              i den kommunala verksamheten är att vi får goda medarbetare. Man
              måste kunna konkurrera om medarbetarna med den privata sektorn
              så att vården på ålderdomshemmen blir bra och lärarna väldigt
              bra.
            </seg>
            <seg n="694f2c40">
              I finansutskottet har vi det senaste året diskuterat en inriktning
              på att forska lite grann om verksamhetsanknutna statsbidrag till
              kommuner och landsting. Det finns en särskild beredningsgrupp
              som leds av Anna Lilliehöök och några till som är med där.
            </seg>
            <seg n="a29e18e5">
              När man tittar ut över de bidrag som finns kan vi konstatera
              att Statskontoret har gjort en sammanställning av detta. Det finns
              nu 38 olika bidrag om sammanlagt 42 miljarder kronor som är specialinriktade.
            </seg>
            <seg n="90285b87">
              Faran med de bidragen är att man ute i kommuner precis som vi
              enskilda människor gör anpassar verksamheten efter hur bidragen
              är utformade. Trots att jag tror att ingen egentligen vill det
              har bidragen ökat jämfört med när det nya påssystemet kom år 1995
              från ungefär en tredjedel till över 40 procent.
            </seg>
            <seg n="8efd6fdf">
              Det är väldigt viktigt att se till att den här strukturella formen
              av specialinriktade bidrag inte ökar på samma sätt som hitintills
              hur duktiga vi än är här i riksdagen på att tala om vad man ska
              göra ute i kommunerna. Man anpassar sig ute i kommunerna väldigt
              lätt till bestämmelserna. Man förleds också att inte göra saker
              som är allra bäst i kommunerna där man vet bättre. Det är viktigt
              att vi försöker få en återgång till påssystemet.
            </seg>
            <seg n="81b640c2">
              Kommunerna i det här landet är väldigt olika. Det finns Bjurholm
              med 3 000 invånare, och det finns andra kommuner som till exempel
              Helsingfors som är 250 gånger större med 750 000 invånare. Verksamhetsinriktningarna
              blir väldigt olika i de kommunerna. I Helsingfors är man inte
              lika beroende av bidragsinriktningarna som man säkert är i många
              andra kommuner.
            </seg>
            <seg n="6c655bc3">
              Jag var nyligen i en liten kommun utanför Umeå som heter Vindeln.
              Jag tror för övrigt att Stefan Attefall från början är från de
              trakterna. Där hade man blivit något mindre beroende av statliga
              bidrag under det senaste året tack vare att de hade fått fler
              anställda och färre som var beroende av olika sorters bidrag.
              Jag tror att det är väldigt viktigt att vi fortsätter i den riktningen.
            </seg>
            <seg n="e09274f5">
              I dag behandlar vi de 65 miljarder kronorna som går från staten
              i olika former till kommunerna. Det är ungefär 20 procent av verksamheten.
              Kommunerna är egentligen en ohyggligt stor verksamhet tillsammans
              med landstingen. De omfattar ungefär 250 miljarder kronor. Man
              ska ha klart för sig storleksrelationerna.
            </seg>
            <seg n="3a1a7566">
              Fru talman! Det finns ingenting som kommunalmän är så lidelsefullt
              intresserade av att diskutera som kostnads- och inkomstutjämningen.
              Nu ska det tillsättas en ny utredning om detta. Det tror jag är
              klokt och bra. Det gäller att få en klok inriktning på vad man
              ska undersöka.
            </seg>
            <seg n="559b7ace">
              Det nuvarande systemet trädde i kraft ungefär 1995. Det har varit
              lite justeringar fram och tillbaka. Det har sitt upphov i en socialdemokratisk
              promemoria skriven av Göran Persson under sommaren 1994. Det är
              inte många som har den kvar. Jag har den, och den är grön till
              omslaget.
            </seg>
            <seg n="b2d9187a">
              När det gäller kostnadsutjämningen tror jag att det i grund och
              botten finns en stor enighet. Var man än bor i vårt land ska man
              ha ungefär samma sociala rättigheter och förmåner. Det är väldigt
              viktigt. Därför måste vi ha en kostnadsutjämning som anknyter
              till de verkliga kostnaderna.
            </seg>
            <seg n="82536dee">
              När det gäller inkomstutjämningen är den mer kontroversiell.
              Personligen anser jag och det har jag sagt tidigare från denna
              talarstol att det är fel att man inkomstutjämnar mellan kommuner
              utan det borde man göra mellan individer. Det kan man diskutera.
              Man måste fundera så att man inte får en hämmande effekt med det
              nuvarande systemet.
            </seg>
            <seg n="8e17b572">
              Jag ska säga en allra sista sak. Jag vill ta upp det som Mikaela
              Valtersson sade om kollektivtrafiken i Helsingfors. Det är väldigt
              många som är irriterade på den, och jag är det också. Jag ser
              fram emot att vi får väldigt många nya vägar.
            </seg>
            <seg n="95f9bfc0">
              Jag har också blivit stående väldigt länge. Jag har löst det
              på mitt sätt. Jag åker inte längre bil och flyg. Jag tror att
              det är väldigt bra för miljön. Jag använder tunnelbana, pendeltåg
              och cykel. Det tycker alla såvitt jag vet är bra, utom Skatteverket
              i Simrishamn.
            </seg>
          </u>
          <note type="speaker" n="90b29152">
            Anf. 48 EMMA HENRIKSSON (kd):
          </note>
          <u who="unknown" xml:id="i-96d2941eaee23ef5-3" n="1e49fccb">
            <seg n="b9a7a7a3">
              Fru talman! Sveriges Kommuner och Landsting rapporterade så sent
              som i oktober att vad vi har just nu är den största ökningen av
              sysselsättningen i modern tid. Alliansens så här långt mycket
              framgångsrika kamp mot utanförskapet och massarbetslösheten har
              inte bara gynnat dem som själva kommer bort från utanförskapet
              utan den har i allra högsta grad också gynnat den kommunala sektorn.
            </seg>
            <seg n="926169f3">
              Vi hörde tidigare att det är 13 miljarder i överskott i kommunsektorn,
              och av de miljarderna är åtta från kommunerna och fem från landstingen.
              När vi ser de stora överskotten är det väldigt lätt att glömma
              bort att arbetet för en stabil och hållbar ekonomisk utveckling
              i kommunsektorn bara har börjat. De utmaningar som finns är många
              och stora.
            </seg>
            <seg n="480e451d">
              För oss kristdemokrater är det en självklarhet att samhället
              byggs underifrån. Det är i den lilla, nära gemenskapen som samhällsbyggandet
              börjar. Det är i familjen. Det är i trygga familjer som vi får
              chans att växa upp som trygga barn till att bli trygga vuxna.
            </seg>
            <seg n="459f2816">
              Men familjen finns också i ett sammanhang. Familjen behöver finnas
              i en större gemenskap. Det civila samhällets roll kan inte nog
              betonas. Det handlar om grannskapets olika sammanslutningar, idrottsklubbar,
              föräldranätverk, naturvårdsförening och fackförening. Alla har
              de sitt betämda mål och sitt bestämda syfte. De har en roll att
              fylla i samhällsbyggandet.
            </seg>
            <seg n="32fe963a">
              Det är i de regionala, lokala och nationella politiska församlingarna
              som vi fortsätter på det bygget. Självklart har vi också de internationella
              politiska organisationerna, EU och FN. Det viktiga är att varje
              nivå finner sin roll och tar sig an de uppgifter de har att lösa.
            </seg>
            <seg n="dc6950d1">
              Varje nivå har också ett ansvar att stödja de underliggande nivåerna
              och att inte lägga sig i det de inte bör lägga sig i. Vi brukar
              kalla det, med det enkelt uttryckta ordet, subsidiaritetsprincipen.
            </seg>
            <seg n="122a68d9">
              Med vårt sätt att se på att samhället ska byggas underifrån är
              det en självklarhet att beslutet om barnens dagliga tillvaro ska
              fattas av föräldrarna och ingen annan. Det är väldigt glädjande
              att vi nu har möjlighet att återigen ge den beslutsmakten tillbaka
              till föräldrarna.
            </seg>
            <seg n="0e3876d5">
              Särskilt glädjande är dagens besked från Sveriges Kommuner och
              Landsting att en fjärdedel av landets kommuner redan har fattat
              beslut om vårdnadsbidraget. Det har skett trots att bläcket för
              de slutliga detaljerna knappt ens har hunnit torka.
            </seg>
            <seg n="4c622a39">
              På samma sätt som vi vill ge förtroendet tillbaka till föräldrarna
              att styra över den egna vardagen är det viktigt att vi ger kommunerna
              förtroendet att styra över de kommunala vardagsbekymren och vardagsfrågorna.
              Vi i riksdagen har en viktig roll att bevaka upprätthållandet
              av den kommunala självstyrelsen.
            </seg>
            <seg n="2d96c0ea">
              En logisk konsekvens av det här är att regering och riksdag har
              till uppgift att skapa en ekonomiskt stabil grund för den kommunala
              och regionala självstyrelsen. Legitima och stabila skattebaser
              är en grundförutsättning som krävs för att den kommunala sektorn
              ska kunna leva upp till sin roll. Det är en förutsättning för
              att varje medborgare ska kunna ta del av välfärdssamhällets grundläggande
              syften: att vi ska känna trygghet i att skicka våra barn till
              en lärande skola, att vi kan ge våra äldre en värdig äldreomsorg,
              att alla som behöver vård också har tillgång till en bra vård
              och att vi har en infrastruktur som ger förutsättningar för livskraft
              i hela landet.
            </seg>
            <seg n="13d78d06">
              Det är också mot den här bakgrunden vi kristdemokrater har tyckt
              att det har varit viktigt att avskaffa den statliga fastighetsskatten
              och i stället införa en kommunal fastighetsrelaterad avgift. Vi
              har nått långt, men det ska erkännas att vi inte har nått ända
              fram. Juridiskt sett blev det som ni vet inte en avgift utan en
              skatt.
            </seg>
            <seg n="3f09f3a0">
              Jag vill ändå lyfta fram det som också Jörgen Johansson påpekade
              tidigare: Det här öppnar en möjlighet för kommunerna att genom
              en väl avvägd och klok planering för sin nybyggnation efter kvittning
              mellan avgift och statsbidrag förstärka sin ekonomi. Vi vill noga
              följa upp kommunernas möjligheter att med den här nya intäktsbasen
              minska sitt ekonomiska beroende av staten och av andra kommuner
              via utjämningssystemet. Utan ekonomiskt självstyre har vi inte
              heller något kommunalt självstyre.
            </seg>
            <seg n="93b9efca">
              Låt oss gå tillbaka till kommunernas och landstingens utmaningar.
              All erfarenhet visar att högkonjunktur följs av lågkonjunktur.
              Den kommer, men hur djup den blir eller hur långvarig den blir
              kan vi inte förutsäga. Men man behöver inte tro på tomten för
              att kunna förutsäga att den kommer. Vi kan inte hindra den, men
              med en väl avvägd ekonomisk politik kan vi bidra till att lågkonjunkturen
              blir så kort och så grund som möjligt.
            </seg>
            <seg n="67d6b14a">
              Den inhemska efterfrågan som alliansen med olika förslag har
              stimulerat bidrar till att förlänga den pågående högkonjunkturen.
              Och det behövs, inte minst när USA inte längre agerar internationellt
              draglok.
            </seg>
            <seg n="4319454a">
              Men alla positiva ekonomiska siffror döljer lätt att det inte
              ser likadant ut i hela landet. Alla kommuner och landsting har
              inte samma goda ekonomiska förutsättningar. Vi ska ha en lagstiftning
              i kommunsektorn som bereder så goda förutsättningar som möjligt
              för alla kommuner och landsting att ta till vara sina fördelar
              och sina medborgares potential att bidra till att bygga vårt gemensamma
              bästa.
            </seg>
            <seg n="1c503496">
              Det är också detta som är meningen med regeringens översyn av
              det kommunala utjämningssystemet. Vi måste få till ett system
              som samtidigt utjämnar strukturella och opåverkbara skillnader
              och uppmuntrar till effektivitet och hållbar ekonomisk tillväxt.
              Samtidigt ska vi värna solidaritet och samarbete mellan kommuner
              och mellan landsting.
            </seg>
            <seg n="15b30079">
              Det går bra för kommunsektorn. Med en klok ekonomisk politik
              och en framåtsyftande näringslivspolitik kan kommunernas och landstingens
              viktiga arbete för allas vår välfärd fortsätta att stärkas. Med
              detta budgetförslag finns förutsättningar för kommunsektorn att
              ta sig an även framtidens utmaningar. Med detta, fru talman, yrkar
              jag bifall till utskottets förslag i betänkandet.
            </seg>
          </u>
          <note type="speaker" n="591a68ea">
            Anf. 49 JÖRGEN HELLMAN (s):
          </note>
          <u who="jorgen_hellman_540f3e" xml:id="i-64072b24c7c87526-0" n="1743117f">
            <seg n="62205c23">
              Fru talman! Finansutskottet träffade Sveriges Kommuner och Landsting
              för några veckor sedan. De presenterade sin prognos om ett överskott
              på 13 miljarder 8 miljarder för kommunerna och 5 miljarder för
              landstingen. Detta är ett oerhört bra resultat som grundar sig
              på konjunkturläget, den tidigare socialdemokratiska regeringens
              ekonomiska politik och naturligtvis på en medveten kommunal och
              landstingskommunal politik.
            </seg>
            <seg n="96679d88">
              Men Sveriges Kommuner och Landsting visade också på en dyster
              bild där landstingssektorn går mot ett nollresultat ungefär till
              2010. Kommunsektorn når nollresultat lite senare, enligt prognosen.
              Det ser väldigt olika ut i de olika kommunerna och landstingen
              när det gäller ekonomi och förutsättningar att driva sin verksamhet.
            </seg>
            <seg n="2bc35672">
              Med en långtgående utjämning av skillnader i beskattningsbara
              inkomster och i strukturellt betingade kostnadsskillnader fördelas
              landets tillväxt på ett rättvist och solidariskt sätt så att alla
              invånare i Sverige kan få en bra skola, vård och omsorg. En långtgående
              kommunal utjämning är viktig för att trygga välfärden och för
              att skapa förutsättningar för tillväxt i alla delar av landet.
            </seg>
            <seg n="73cae2ad">
              Vi socialdemokrater anser att huvudsyftet med den kommunala utjämningen
              även fortsättningsvis ska vara att skapa likvärdiga ekonomiska
              förutsättningar för kommuner respektive landsting i enlighet med
              riktlinjerna för det utjämningssystem som infördes 2005.
            </seg>
            <seg n="96f1d2d2">
              Regeringen tycks planera att nästa år tillsätta en parlamentarisk
              utredning som ska utvärdera hela systemet för den kommunalekonomiska
              utjämningen. Utvärderingen ska även inkludera de förändringar
              i utjämningssystemet som genomförs nästa år, alltså det förslag
              som presenterades i regeringens vårproposition. Det hade inte
              remitterats till berörda instanser, inte ens till landets kommuner.
              Vi utgår från att det aviserade utredningsarbetet kommer att grundas
              på de principer för kommunalekonomisk utjämning som jag har berört.
              Jag hoppas att dialogen med kommunsektorn kommer att förbättras,
              så att det inte blir som med det system som nu kommer att verkställas
              om tolv dagar.
            </seg>
            <seg n="fcda3f78">
              När det gäller den ekonomiska påverkan på kommunsektorn beräknas
              inkomsten från fastighetsskatten enligt propositionen om avskaffad
              statlig fastighetsskatt till 12 060 miljoner kronor per år 2008.
              Fördelningen baseras på ett enhetligt belopp på drygt 1 300 kronor
              per invånare. Det generella statsbidraget sänks med motsvarande
              belopp. Effekterna neutraliseras både för staten och för varje
              kommun.
            </seg>
            <seg n="5ef5f9ae">
              Men vad händer i framtiden med alla de kommuner som dras med
              utflyttning och som på sikt får allt lägre intäkter från fastighetsskatten?
              Förändringen av fastighetsskatten är inte bara orättvis för att
              den låter slott och koja beskattas lika. Den är också orättvis
              för att den kommer att leda till ökade regionala klyftor. Fru
              talman! Jag yrkar bifall till reservation 1.
            </seg>
          </u>
          <note n="aeddd540">
            Överläggningen var härmed avslutad.
          </note>
          <note n="87f8574a">
            8 § Statsskuldsräntor m.m.
          </note>
          <note n="09cebbc6">
            Föredrogs
          </note>
          <note type="speaker" n="3e8aed78">
            Anf. 50 AGNETA GILLE (s):
          </note>
          <u who="agneta_gille_26934c" xml:id="i-e5097237993529e8-0" n="d33e44a5">
            <seg n="ca735ace">
              Fru talman! Man tror inte att räntorna på statsskulden ska vara
              en så stor politisk fråga. Men oj, vad det är mycket politik i
              betänkandet!
            </seg>
            <seg n="a41fc5fd">
              Jag vill berätta en historia för er om min goda vän Svea. Svea
              äger en stor förmögenhet. Den har gått i arv från generation till
              generation. Det är en förmögenhet som är välskött och som dessutom
              ger en avkastning till Svea. Men eftersom Svea också har lån har
              hon utgifter, och det finns skulder att betala av.
            </seg>
            <seg n="3d08fb7d">
              Det bästa för henne är att hennes förmögenhet ger en så stor
              avkastning att hon kan betala alla räntor på lånet för den avkastning
              hon får. Dessutom får hon pengar över av avkastningen.
            </seg>
            <seg n="e558adcf">
              Hennes man, som har hjälpt henne att förvalta förmögenheten,
              har gjort det på ett bra och framgångsrikt sätt. En avbetalningsplan
              för skulden har upprättats. Svea har allting alla skulder och
              tillgångar under kontroll. Allt var välskött.
            </seg>
            <seg n="70a17de2">
              Men det värsta för Svea var att hon bytte man. Den nya mannen
              påstår nu att Svea är urkass på att förvalta förmögenheten. Hon
              kan inte alls hantera den, så hon ska inte ha den kvar. Hon ska
              genast, så fort som möjligt, göra sig av med förmögenheten trots
              att den ger henne mer pengar tillbaka än hon skulle få om hon
              skulle sälja ut den och bli av med den. Om hon skulle sälja förmögenheten
              skulle de nya ägarna göra intäkter på Sveas i generationer ärvda
              förmögenhet.
            </seg>
            <seg n="3336a3bd">
              Min fråga är: Vilket råd skulle ni ge till Svea? Svenska folket
              har förstått den här historien. I varje opinionsmätning säger
              i stort sett alla att Svea ska ha kvar förmögenheten, för den
              ger en väldig intäkt och vinst åt Svea. Men de som inte förstår
              och inte vill förstå är den nuvarande högerregeringen.
            </seg>
            <seg n="54d2081a">
              Den stora politiska frågan i år är om staten ska äga egendom
              eller sälja av sina bolag och betala av på skulden. Jag vet precis
              vad mina politiska motståndare från högern säger i debatten. Jag
              har hört många debatter om detta. Men det här betänkandet handlar
              om just statsskulden.
            </seg>
            <seg n="2cc91af6">
              Det finns saker att göra som politiker, och man gör många dumma
              saker. Men jag tycker ändå att det finns gränser för hur dumma
              saker man får göra som politiker.
            </seg>
            <seg n="bf93986a">
              Det hade varit intressant om Mats Odell hade varit här i kammaren
              i dag. Under förra mandatperioden, när vi var kolleger i finansutskottet,
              debatterade vi statsskuldsräntorna, och han var med och var väldigt
              aktiv i den debatten. Redan då var han klart för att sälja ut
              allting och göra sig av med det som staten äger. Han raljerade
              över den ekonomiska politiken.
            </seg>
            <seg n="4427a0ef">
              I dag sitter Mats Odell i regeringen och verkställer en politik
              som bränner på högkonjunkturen med orättvisa skattesänkningar
              som ger nästan alla sänkningar till de redan väldigt förmögna.
              Inflationen går upp. Räntorna går upp. Allt blir betydligt dyrare,
              och värst drabbas de utsatta grupperna i samhället: de sjuka,
              de arbetslösa och våra pensionärer.
            </seg>
            <seg n="e64d8c86">
              I det läget gör man sig av med statens viktiga bolag och statens
              förmögenhet. De är välskötta och ger en avkastning till statskassan
              som varje år överstiger de räntebetalningar som våra motståndare
              uppehåller sig vid.
            </seg>
            <seg n="4a87b095">
              I den tidigare debatten här i kammaren fick vi ofta höra att
              Sverige leder statsskuldsligan i Europa och att det var ett måste
              att betala av på statsskulden. Men jag har tittat lite på de siffror
              som vi har fått från bland andra OECD, och de visar tydligt att
              bland de 19 EU-länderna ligger Sverige på sjunde plats. Vi är
              sjunde bäst i klassen när det gäller att ha en låg statsskuld.
              Vår statsskuld är lägre än den genomsnittliga för övriga EU-länder.
              Då blir min fråga ännu viktigare: Varför denna hysteri med att
              sälja bolag och att göra sig av med statsskulden? Är det bara
              av ideologiska skäl? Varje opinionsundersökning visar att man
              gör något som svenska folket inte vill att man ska göra.
            </seg>
            <seg n="d2a1470f">
              I Uppsala kommun sade högern, som har majoritet i dag, att det
              första man skulle göra var att sälja kommunens bolag, för kommunen
              skulle inte äga bolag. Men nu ska ni få höra! Jag vill ändå ge
              heder åt de kommunpolitikerna, trots att de är mina motståndare.
              När tjänstemännen i kommunen hade räknat på försäljningen fann
              man att det var en mycket dålig affär för kommunen. I det läget
              backade även högerpolitikerna.
            </seg>
            <seg n="ec00500c">
              Man ska inte driva sina ideologiska frågor in absurdum, som Odell
              gör i detta fall. Dessa utförsäljningar har hanterats mycket dåligt
              av en högerregering som inte bryr sig om vilka kostnader Sverige
              får på grund av detta och vad det leder till. Det leder enbart
              till att Sverige blir fattigare i framtiden.
            </seg>
            <seg n="38fe39d2">
              Jag riktar mig till mina politiska motståndare. Visa mod! Tala
              om för era partikamrater i regeringen, eller våga trycka på rätt
              knapp här i kammaren, att det nu är dags att blåsa av vansinnet
              med att sälja av alla bolag och betala på statsskulden. Jag tycker
              att vi ska ge svenska folket den julklappen att låta dem få tillbaka
              dessa bolag som ger stabilitet i ekonomin.
            </seg>
            <seg n="f15e25fe">
              Eftersom vår socialdemokratiska budget har fallit här i riksdagen
              har vi bara ett särskilt yttrande i detta ärende. Jag har inget
              yrkande.
            </seg>
          </u>
          <note type="speaker" n="3c39a7ab">
            Anf. 51 ULLA ANDERSSON (v):
          </note>
          <u who="ulla_andersson_97add8" xml:id="i-a50eb47daa31dfdd-10" n="962d1cfd">
            <seg n="b5e55e47">
              Fru talman! Vi kan nog vara överens över partigränserna om att
              ägande ger makt. Det är väl detta som en stor del av den politiska
              striden handlar om.
            </seg>
            <seg n="f3950eff">
              Till skillnad från högern anser vi att medborgarnas gemensamma
              ägande behöver öka, medan högern gärna stärker det privata ägandet.
              Man kan väl säga att de för en kamp för de 200 000 som äger 98
              procent av det totala aktievärdet på börsen. Det är en stor skillnad
              i det politiska arbete som då bedrivs.
            </seg>
            <seg n="0cc505bc">
              Regeringen har en märklig dubbelhet i sin syn på ägandefrågor.
              Det är tydligt att ägande ska ge mycket långtgående, ja närmast
              absoluta rättigheter. Samtidigt ska ägandet begränsas just när
              det är staten, alltså vi gemensamt, som äger något. Staten ska
              inte agera för att uppnå mål som är eller skulle kunna vara viktiga
              för ägaren, och helst ska staten inte äga någonting alls, vare
              sig om det är ett bra eller dåligt ägande också enligt strikta
              marknadskriterier. Det är lite märkligt. Kanske är det ingen dubbelhet
              i regeringens tänkande utan snarare en alldeles enastående nyliberal
              enkelspårighet.
            </seg>
            <seg n="b75e20ce">
              Regeringen brukar genom Mats Odell prata om konkurrenssnedvridning
              och risk för inoptimala investeringsbeslut. Vi kan till att börja
              med konstatera att en utförsäljning av de här företagen i flera
              fall minskar konkurrensen. I andra fall blir det naturliga monopolvinster
              som i stället för att tillfalla medborgarna i allmänhet tillfaller
              rikare investerare i synnerhet. Om detta är snett eller inte beror
              nog på vems sida man står.
            </seg>
            <seg n="43490249">
              Ni brukar prata om optimala investeringsbeslut. Odell och regeringen
              undviker viktiga investeringar för framtiden över huvud taget.
              De pengar som kommer in till statskassan från de här utdelningarna
              används i huvudsak till skattesänkningar, och de pengar som ska
              komma in från utförsäljningarna ska gå till att betala av på statsskulden
              i ett land som har en av de bästa ekonomierna i världen. Vi har
              en nettoförmögenhet på 574 miljarder nästa år enligt budgetpropositionen,
              och ni undviker framtidsinvesteringar och säljer ut våra möjligheter.
            </seg>
            <seg n="1873bc3b">
              En bra och ansvarsfull ägare skulle ha haft intresse av att investera
              i framtiden nu i goda tider. Vi vet att vi har klimatförändringar.
              Vi behöver en livsnödvändig miljöomställning. Vi behöver bygga
              ut vår infrastruktur, till exempel järnvägar. Vi behöver nya forskningsrön
              och ny teknik. Allt detta låter ni bli att göra. I stället säljer
              ni ut våra gemensamma tillgångar, något som ni inte har stöd för
              ens bland era egna väljare.
            </seg>
            <seg n="fa5e30a6">
              Synovate har gjort en opinionsundersökning där det visar sig
              att en majoritet av svenska folket skulle vilja folkomrösta om
              utförsäljningarna. En stor majoritet skulle då rösta nej. Jag
              blir till och med kontaktad av borgerliga väljare som säger att
              de står på Vänsterpartiets sida i den här frågan och tycker att
              regeringen och högern inte fattar någonting. Man menar att högern
              inte ens tar ekonomiskt kloka beslut utan avsäger sig stora möjligheter.
            </seg>
            <seg n="b6dc0362">
              Man kan undra hur det ska gå med de här försäljningarna. Jag
              kan inte säga att de har skötts särskilt skickligt. Det finns
              inget förtroende kvar över huvud taget. Det är jäv. Det är tjänstemän
              som har gjort katastrofala insatser i sina tidigare uppdrag, hos
              Carnegie till exempel, som får förtroende från regeringen att
              sälja ut våra tillgångar.
            </seg>
            <seg n="d7c8f731">
              Trots att man hade lovat att man skulle vara en lyssnande regering
              tror jag inte att man tänker ändra sig och lyssna på de invändningar
              som faktiskt finns. Men jag försöker återigen: Stanna upp! Bromsa!
              Tänk till, och lyssna på den opinion som finns! Behåll våra gemensamma
              tillgångar och styr utvecklingen för samhällets gemensamma bästa.
            </seg>
            <seg n="2d25d123">
              Fast så kommer det väl inte att bli. Ni vill ju sprida ägandet,
              som ni säger. Just nu är vi 9,2 miljoner aktieägare i några av
              dessa bolag. Inte tror jag att det blir någon teleoperatör eller
              något sjukvårdsbiträde som tar över bolagen. Nej, det blir nog
              någon av de 200 000 som redan äger 98 procent av aktievärdet på
              börsen. Vi har inte råd med sådant.
            </seg>
            <seg n="33d98cfa">
              Vi måste tänka efter. Vi har ett ansvar för demokratin också.
              Nu sviker ni det.
            </seg>
            <seg n="dc63771e">
              Jag gör ett sista försök. Jag kan åtminstone ha en from förhoppning
              att ni trots det idiotiska förslaget att sälja ut bolagen åtminstone
              använder intäkterna till något vettigare än att betala av på statsskulden.
            </seg>
            <seg n="415696a3">
              Det är genom investeringar i dag vi bygger framtiden. Vi fattar
              beslut i dag som påverkar kommande generationer. Använd pengarna
              till infrastrukturinvesteringar, till miljöteknik eller till att
              bygga nya gemensamma bolag! Vi vet att det är bristande konkurrens
              till exempel på bankmarknaden och inom andra områden.
            </seg>
            <seg n="a65b2b24">
              Fru talman! Jag tror faktiskt inte men man vet aldrig att jag
              kommer att stå i den här talarstolen mer i år. Därför vill jag
              passa på att önska fru talmannen och kammarkansliet en god jul
              och ett gott nytt år. Det vill jag även önska mina kolleger i
              finansutskottet.
            </seg>
          </u>
          <note type="speaker" n="0874f083">
            Anf. 52 ROGER TIEFENSEE (c):
          </note>
          <u who="roger_tiefensee_509485" xml:id="i-9b5e0aae738fc665-1" n="34539727">
            <seg n="cf520004">
              Fru talman! Ledamöter och åhörare! När vi diskuterar olika utgiftsområden
              här i riksdagen är det vanliga att högre anslag skapar förutsättningar
              för mer verksamhet, mer välfärd. Med anslagen på utgiftsområde
              26, Statsskuldsräntor, är det precis tvärtom. Högre räntekostnader
              på statsskulden tränger undan resurser för välfärdsverksamhet.
              Så är det.
            </seg>
            <seg n="158cb125">
              Därför är det glädjande att statsskuldsräntorna minskar under
              den budgetperiod som vi har framför oss. I år beräknas de utgiftsmässiga
              statsskuldsräntorna uppgå till 42 miljarder. 2010 beräknas de
              räntorna uppgå till 34,4 miljarder. Statsskuldens andel av bnp
              förväntas till 2010 ha fallit till ungefär 23 procent.
            </seg>
            <seg n="287e3921">
              Den lägre statsskulden och de lägre utgiftsräntorna beror bland
              annat på den planerade försäljningen av statliga aktieinnehav.
            </seg>
            <seg n="fb51b0a3">
              Men, fru talman, uppenbarligen har oppositionen problem med att
              alliansen vill minska statsskulden. Agneta Gille sade tidigare
              att det var vansinne att betala av på statsskulden, och vi hörde
              liknande tongångar från Ulla Andersson.
            </seg>
            <seg n="03271854">
              Centerpartiet och alliansen gemensamt anser att skattebetalarnas
              pengar ska användas till rätt saker. De pengar som i dag är låsta
              i spritfabriker, kontor och banker gör större nytta om de i stället
              används till att minska statsskulden och ge utrymme till framtida
              investeringar i både välfärd och infrastruktur.
            </seg>
            <seg n="bb12b96e">
              Sedan, fru talman, skulle jag vilja kommentera oppositionens
              envetna tal om utförsäljning av statliga företag. Det är en försäljning
              av statliga företag och inget annat som vi gör. Termen utförsäljning
              innebär att något realiseras, att tillgångar slumpas bort.
            </seg>
            <seg n="de962aed">
              Regeringen har inget mandat att rea bort statliga tillgångar.
              Riksdagen har bemyndigat regeringen att minska ägandet i sex statliga
              bolag på det sätt som är affärsmässigt bäst.
            </seg>
            <seg n="38a3f148">
              Då kan man ju, fru talman, fundera på vad som menas med affärsmässigt
              bäst. Jo, med en affärsmässig bedömning menar vi att vi vid försäljningen
              ska värna om skattebetalarna, att de får så bra betalt för sina
              tillgångar som möjligt, men det handlar också om att de aktuella
              företagen ska få bästa möjliga förutsättningar att utvecklas.
            </seg>
            <seg n="0734c390">
              Agneta Gille pratade tidigare i debatten om Svea. Det var fyndigt.
              Jag kan väl säga att Svea kanske har bytt upp sig och fått en
              bättre man. Det är nämligen fel att påstå att avkastningen från
              statliga aktieinnehav är större än de minskade räntekostnader
              som försäljningarna kommer att medföra. Man kan inte varje år,
              inte ens Svea, räkna med engångsutbetalningar, i detta fall från
              Telia Sonera.
            </seg>
            <seg n="d4380e7b">
              Fru talman! Eftersom det här kommer att vara mitt sista anförande
              för det här året vill jag passa på att önska fru talmannen och
              mina kolleger i finansutskottet en riktigt god jul och ett gott
              nytt år.
            </seg>
          </u>
          <note type="speaker" n="daee6073">
            Anf. 53 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-11" n="962d1cfd">
            <seg n="73f80b94">
              Fru talman! Jag kunde inte hålla mig. Men så är det när man står
              och påstår en massa konstigheter i talarstolen från Centerpartiets
              sida.
            </seg>
            <seg n="6821f225">
              Utförsäljning handlar om att rea. När ni till exempel sålde andelen
              i Telia gjorde ni det till ett underpris. För det har ni också
              blivit KU-anmälda. Det är ganska intressant, eller hur?
            </seg>
            <seg n="9776e798">
              Jag tror också att det kan ses som utförsäljning när naturliga
              monopol tillfaller privata intressenter. För det ger ju en oerhörd
              makt. Jag tycker att du, som centerpartist, borde vara väldigt
              orolig när naturliga monopol faller i privata bolags händer. Det
              får stora konsekvenser i till exempel infrastruktur, som telenätet.
            </seg>
            <seg n="03200a80">
              Sedan säger du att man inte alltid kan räkna med årliga aktieutdelningar.
              Nej, det kan man inte. Men jag trodde att vi ägde gemensamma bolag
              för att vi ville styra samhället i en viss riktning, för att vi
              ville upprätthålla konkurrens på marknaden. Vi vill självklart
              också ha god ekonomi i bolagen. Ibland går det bättre, och ibland
              går det lite sämre. Men hittills har våra bolag varit väldigt
              välskötta, och de har fungerat väl. Det tror jag inte att Roger
              Tiefensee kan bestrida.
            </seg>
            <seg n="756e876b">
              Sedan får vi intäkter till staten som vi kan använda till välfärd,
              och det tycker jag är ett bra sätt att arbeta. Jag tror eller
              jag vet att det stora flertalet medborgare stöder en sådan politik.
              Det var det jag försökte redovisa tidigare. Befolkningen, invånarna,
              alltså de som äger de här bolagen i dag, vill inte se en utförsäljning
              utan skulle vilja ha en folkomröstning där de fick säga nej.
            </seg>
          </u>
          <note type="speaker" n="7154bf1f">
            Anf. 54 ROGER TIEFENSEE (c) replik:
          </note>
          <u who="roger_tiefensee_509485" xml:id="i-9b5e0aae738fc665-2" n="34539727">
            <seg n="188774c9">
              Fru talman! Det är helt rätt, som Ulla Andersson säger, att det
              är välskötta bolag och att de har fungerat väl. Det kommer också
              att avspegla sig i priset. Därmed kommer det inte att bli några
              realisationer. Det kommer att bli bra avkastning för skattebetalarna,
              och det kommer att bli affärsmässigt bra för företagen som ska
              arbeta vidare på de konkurrensutsatta marknader som finns.
            </seg>
            <seg n="07093cae">
              Ulla Andersson påstår hela tiden att vinsterna i de statliga
              företagen är större än kostnaderna. Om det skulle vara så skulle
              jag se framför mig ett stort program från Vänsterpartiet om att
              vi skulle låna mer och köpa upp hela näringslivet. Sådana tankar
              har ju funnits i skrifter från Vänsterpartiet. Vad är det som
              står först på Vänsterpartiets uppköpslista? Jag antar att det
              finns en sådan.
            </seg>
          </u>
          <note type="speaker" n="de663436">
            Anf. 55 ULLA ANDERSSON (v) replik:
          </note>
          <u who="ulla_andersson_97add8" xml:id="i-a50eb47daa31dfdd-12" n="962d1cfd">
            <seg n="7e182cb4">
              Fru talman! Roger Tiefensee försöker återigen påstå att det inte
              blir realisation. Ni har ju redan reat Teliaaktierna. Förnekar
              du det? Ni sålde dem till ett underpris. Ni gav till och med en
              extrarabatt, och ni är KU-anmälda för den affären. Ändå har du
              mage att stå här och påstå att ni inte rear någonting. Jag blir
              alldeles bestört.
            </seg>
            <seg n="ddf124d6">
              I era uträkningar har ni inte heller räknat upp det framtida
              aktievärdet, utan ni har bara räknat med noll. Vi har bett RUT
              att titta på det här och fått fram att det de facto är så.
            </seg>
            <seg n="4f1bfecc">
              Sedan har ni ju misskött den här utförsäljningen totalt. Det
              finns liksom inget förtroende kvar i fråga om att ni ska klara
              av att hantera det här.
            </seg>
            <seg n="5ada0487">
              Det har varit otaliga debatter i den här kammaren, och jag vet
              inte hur många affärer ni har haft i den här frågan. Odell har
              gjort ett bedrövligt jobb. Han har anställt människor som av Finansinspektionen
              har fått svidande kritik. En hel styrelse har fått avgå. Vd:n
              har fått gå. Odell tyckte att en person som hade ansvar för att
              kontrollera det här bolagets affärer var den bästa som kunde hålla
              i de här utförsäljningarna. Sedan tillsätter ni ett jävigt försäljningsråd.
              Och så tror ni att medborgarna tycker: Ja, det här kommer regeringen
              att sköta så bra. Vi har fullt förtroende när det gäller det här.
            </seg>
            <seg n="b079ee69">
              Ni skapar en otrolig oro. Ni borde ta till er den oron och försöka
              stanna upp, bromsa och ställa er frågan: Är det så att vi inte
              är ofelbara, att även vi kan göra fel? Det hade varit en ganska
              fin och ödmjuk julklapp till svenska folket, tycker jag.
            </seg>
            <seg n="30d6575d">
              Framför allt handlar det om utförsäljningar javisst. Ni rear
              våra gemensamma tillgångar som vi kunde ha till att bygga välfärden
              framöver. Och visst, jag anser att vi behöver utveckla det gemensamma
              ägandet. Vi behöver bygga infrastruktur. Vi behöver satsa på miljöteknik.
              Vi har klimatförändringar som vi behöver ta tag i. Då kan man
              inte luta sig tillbaka som regeringen gör och bara vara blasé.
            </seg>
          </u>
          <note type="speaker" n="f5406f1f">
            Anf. 56 ROGER TIEFENSEE (c) replik:
          </note>
          <u who="roger_tiefensee_509485" xml:id="i-9b5e0aae738fc665-3" n="34539727">
            <seg n="fe7b4332">
              Fru talman! Jag tackar Ulla Andersson för det sista lilla svaret
              på min fråga. Givetvis behöver vi bygga infrastruktur. Men det
              som jag ser i förlängningen av Ulla Anderssons resonemang är att
              staten ska börja köpa bolag, eftersom det är en så jättebra affärsidé
              att börja låna pengar för att köpa upp näringslivet. Jag fick
              inget svar på vad som stod först på Vänsterpartiets uppköpslista.
              Jag förutsätter att det finns en sådan med det resonemang som
              förs.
            </seg>
          </u>
          <note type="speaker" n="361e07c6">
            Anf. 57 AGNETA GILLE (s) replik:
          </note>
          <u who="agneta_gille_26934c" xml:id="i-e5097237993529e8-1" n="d33e44a5">
            <seg n="0a849bf4">
              Fru talman! Det är intressant att höra hur man kan förvränga
              olika saker när det gäller de här försäljningarna. Jag får stryka
              under allt som Ulla sade. Det handlar om att rea ut bolag.
            </seg>
            <seg n="e297c491">
              Jag reagerade på att Roger Tiefensee i talarstolen står och talar
              om att utdelningarna inte överstiger de räntekostnader som kommer
              att sjunka på statsskulden. Men, Roger Tiefensee, du borde ha
              läst på lite bättre innan du gick upp i talarstolen och sade så.
              När vi tittar på det underlag som finns från de tidigare åren
              kan vi se att utdelningarna från de statliga bolagen till statens
              kassa kraftigt har överstigit den sänkning man får av räntan.
              Så det stämmer inte det du står och säger i talarstolen. Det skulle
              jag vilja ha ett svar på.
            </seg>
          </u>
          <note type="speaker" n="e63369c4">
            Anf. 58 ROGER TIEFENSEE (c) replik:
          </note>
          <u who="roger_tiefensee_509485" xml:id="i-9b5e0aae738fc665-4" n="34539727">
            <seg n="6767d39f">
              Fru talman! Man kan i år se att utdelningarna från de företag
              som finns i planen skulle vara i storleksordningen 16 miljarder.
              9,7 miljarder av det är engångsutbetalning från Telia. Om man
              tittar på vad det bedömda värdet är skulle det minska statsskuldsräntorna
              med över 10 miljarder. Så redan där har du svaret på din fråga.
            </seg>
          </u>
          <note type="speaker" n="f764b07a">
            Anf. 59 AGNETA GILLE (s) replik:
          </note>
          <u who="agneta_gille_26934c" xml:id="i-e5097237993529e8-2" n="d33e44a5">
            <seg n="e0326eb8">
              Fru talman! Jag hoppas att svenska folket har möjlighet att lyssna
              till detta. De skulle kanske reagera precis som jag. Visst är
              det fantastiskt att svenska staten äger ett bolag som kan göra
              en utdelning tillbaka till staten på över 9 miljarder.
            </seg>
            <seg n="17d597be">
              Det säger ni att ni inte tycker är bra: Det vill vi inte ha,
              utan vi vill i stället ge det till en privat eller någon annan
              aktör som kan få de 9 miljarderna. För det ska inte tillägnas
              det svenska folket. Om man gör sig av med det kan det komma ut
              på den privata marknaden, och så kan de få göra de stora vinsterna
              i stället. Det är mycket bättre. Därför rear vi ut till ett underpris
              till dem som har köpt Teliaaktier. Det är en politik som för mig
              rimmar väldigt illa.
            </seg>
            <seg n="847b56de">
              Vi har samma sak med Vasakronan och med många av de bolag som
              ni nu ska sälja. De har varit värderade väldigt högt. Vasakronan
              värderades till 40 miljarder, men med fastighetsfrågorna nu har
              det sjunkit med 30 procent. Det motsvarar 12 miljarder nu för
              Vasakronan. Ni håller ändå fast vid, av ideologiska skäl, att
              sälja ut.
            </seg>
            <seg n="e926d9f8">
              Jag hoppas att Svea tar sig en riktig funderare på vilken man
              hon har skaffat sig. Jag hoppas att hon tar ut skilsmässa. Den
              kommer nog att verkställas 2010.
            </seg>
          </u>
          <note type="speaker" n="19892bcb">
            Anf. 60 ROGER TIEFENSEE (c) replik:
          </note>
          <u who="roger_tiefensee_509485" xml:id="i-9b5e0aae738fc665-5" n="34539727">
            <seg n="1f7ec259">
              Fru talman! Agneta Gilles resonemang om Vasakronan är intressant.
              Om man skulle fullfölja det skulle vi ha sålt snabbare, om man
              skulle försöka tajma försäljningen med hur en tillfällig värdering
              är. Vi vill göra försäljningarna i god anda. Vi vill göra dem
              affärsmässigt bäst, gå igenom så tydligt som möjligt.
            </seg>
            <seg n="a25d623b">
              För tre av de här bolagen, Telia, Nordea och OMX, fanns ju redan
              bemyndiganden från riksdagen, begärda av den tidigare socialdemokratiska
              regeringen, att kunna gå vidare och sälja. Om ni tycker att det
              hade varit en så dålig politik skulle ni ha gått till val på att
              dra tillbaka de bemyndigandena. Jag har inte hört något sådant
              förslag.
            </seg>
            <seg n="e69038d8">
              Det är så tydligt att ni i opposition nu blöter fingret och ser
              att nu blåser det åt det här hållet och så anpassar ni er politik
              efter det. Jag tycker att det är synd att Socialdemokraterna inte
              längre agerar som ett statsbärande parti utan är väldigt populistiskt
              i opposition.
            </seg>
          </u>
          <note type="speaker" n="6eb54fe9">
            Anf. 61 STEFAN ATTEFALL (kd):
          </note>
          <u who="stefan_attefall_5bf196" xml:id="i-e01bd15e5af9b5aa-5" n="5b6cff89">
            <seg n="c5b79b7c">
              Fru talman! Jag vill gärna instämma helt och fullt i Roger Tiefensees
              inlägg. Eftersom det var så sakligt vilseledande uppgifter från
              Agneta Gille och Ulla Andersson vill jag komplettera med att nämna
              några exempel.
            </seg>
            <seg n="091d6497">
              Vi gjorde en beräkning i finansutskottet med hjälp av riksdagens
              utredningstjänst av avkastningen på OMX, Nordea och Telia. Om
              man lägger in de engångsutdelningar som har varit den senaste
              tiden, tittar på fem års genomsnitt och jämför det med vad statsskulden
              skulle minska med och de mindre räntekostnader som skulle bli
              såg man att det var lönsamt ur statlig synpunkt att avyttra de
              tre bolagen.
            </seg>
            <seg n="3ddcee5c">
              Ett annat exempel är när Mats Odell var på Vin &amp; Sprits bolagsstämma
              och fick den högsta utdelningen, symboliserad av en check i handen,
              från Vin &amp; Sprit någonsin på 725 miljoner kronor. Det bolaget
              värderas enligt medieuppgifter till något mellan 30 och 60 miljarder
              kronor. Om man tar 40 miljarder i värdering av Vin &amp; Sprit och
              räknar med att statsskuldsräntan är 4 procent ger det 1 600 miljoner
              som borde vara en rimlig utdelning.
            </seg>
            <seg n="257651c8">
              Men man får bara 725 miljoner i den högsta utdelningen någonsin.
              Det indikerar att det inte är speciellt god förmögenhetsförvaltning
              att äga de här företagen på en konkurrensutsatt marknad.
            </seg>
            <seg n="db2633c7">
              Jag noterar också att vänsterpartierna, alltså Socialdemokraterna
              och Vänsterpartiet, har varit emot alla sådana åtgärder för att
              öka konkurrensen i svensk ekonomi. På 90-talet exempelvis sålde
              man företag som SSAB och Procordia. Det har inte varit något klagomål
              mot detta senare. Socialdemokraterna har försökt sälja kanske
              mindre lyckat Telia i en delprivatisering under 90-talets andra
              hälft.
            </seg>
            <seg n="7d4893eb">
              Vi har haft en avreglering av telemarknaden som Socialdemokraterna
              var emot och som har varit en viktig grund för den telekomsuccé
              vi har haft i Sverige. Byggandet av Arlanda Express var det också
              högljudda klagomål på. Men det uppfattar alla i dag som oerhört
              viktiga och kloka investeringar. Så kommer det också att vara
              med de här försäljningarna av statliga företag. Efter några år
              kommer de att accepteras och konstateras vara kloka och rimliga
              åtgärder.
            </seg>
          </u>
          <note n="97e8bc8d">
            Jag yrkar bifall till förslaget i betänkandet.
          </note>
          <note n="aeddd540">
            Överläggningen var härmed avslutad.
          </note>
          <note n="d79e407f">
            9 § Avgiften till Europeiska gemenskapen
          </note>
          <note n="09cebbc6">
            Föredrogs
          </note>
          <note type="speaker" n="03837ffb">
            Anf. 62 MONICA GREEN (s):
          </note>
          <u who="monica_green_30ca1b" xml:id="i-bd300a96f1ece7af-0" n="187a853e">
            <seg n="858a2814">
              Fru talman! Nu ska vi diskutera Sveriges avgift till den europeiska
              gemenskapen. Men innan jag gör det måste jag kort kommentera denna
              märkliga dag. Vi har från riksdagens talarstol fått höra vad de
              gjorde på banken för att deras kunder skulle kunna skattesmita.
            </seg>
            <seg n="24f9f077">
              Att stå i riksdagens talarstol och skryta över ekonomisk brottslighet
              och hur det gick till att ta ut pengar från konton och lägga in
              dem i bankväxlar i kundernas fack för att de skulle kunna slippa
              förmögenhetsskatt tycker jag är ett mycket allvarligt brott. Det
              är ett brottserkännande som är så allvarligt att jag funderar
              på vad som ska hända. Visserligen har jag alltid funderat på vad
              de gjorde på banken efter tre, men att det var ekonomisk brottslighet
              de höll på med hade jag ingen aning om.
            </seg>
            <seg n="aafb8429">
              Vi förutsätter att lagar följs och att avgifter betalas så att
              man följer överenskommelser. Det är också på det sättet jag kan
              komma in på betänkandet FiU5.
            </seg>
            <seg n="af1fa3e1">
              Vi kan konstatera att svensk budgetpolitik för EU ligger fast.
              2006 har en budgetöversyn gjorts i syfte att förbättra revisionen
              och kontrollsystemet. Vi kan konstatera att vi är med i EU just
              för att vi vill förbättra allt arbete, både när det gäller budget
              och översyn och EU:s politik över huvud taget. Vi vill ha ett
              rättvisare EU, precis som vi vill ha ett rättvisare Sverige.
            </seg>
            <seg n="34ee6c67">
              Vi socialdemokrater vill ha en restriktiv EU-budget. Vi är missnöjda
              med den överenskommelse som innebar en fördyring av det så kallade
              Galileoprogrammet, det vill säga det europeiska navigeringssystem
              som ska byggas upp. Det blir dyrare än den beräkning som regeringen
              redovisade, och den fick inte igenom sina krav i förhandlingen
              om budgeten för 2008 i Ekofin. Det beklagar vi.
            </seg>
            <seg n="5aa2b56a">
              Avgiften till EU brukar diskuteras i samband med EU-valrörelser.
              Egentligen borde vi diskutera den mycket mer i det politiska arbetet,
              för det påverkar oss. Det har vi stor möjlighet att göra särskilt
              under våren, då vi ska diskutera långtidsbudgeten. Finansutskottet
              kommer att behandla detta under våren. Det är en balansgång mellan
              vad vi ska göra gemensamt och solidariskt mellan EU-länderna tillsammans
              och vad som respektive land självt ska göra.
            </seg>
            <seg n="5ca93b6e">
              Vad vi ska göra tillsammans är självklart tuffare miljöåtgärder.
              Vi ska hjälpas åt mot gränsöverskridande brott, såsom terrorism,
              sexhandel och människosmuggling. Vi ska förhindra sextrafficking
              och även jobbtrafficking. Vi ska jobba för jämställdhet mellan
              män och kvinnor.
            </seg>
            <seg n="1bf9e12e">
              EU-medborgaren i gemen kräver en restriktiv budget. EU ska inte
              dra på sig en för stor kostym som ingen vill betala. Det är därför
              vi ska bedriva en väldigt restriktiv budgetlinje när det gäller
              EU. Det är viktigt att vi reformerar och fasar ut det nuvarande
              jordbruksstödet. Vi behöver öppenhet, genomskinlighet och effektiv
              kontroll av användningen av EU-medel. Vi behöver också verka för
              att EU-parlamentet av både säkerhetsskäl, budgetskäl och miljöskäl
              lokaliseras endast till Bryssel.
            </seg>
            <seg n="c9e431f7">
              Avslutningsvis vill jag också bara påminna om bakgrunden till
              EU. Det var faktiskt fred att vi aldrig mer ska kriga med varandra
              på den här kontinenten. Vad är väl då bättre än att avsluta sitt
              sista anförande på terminen med att ge alla en julhälsning om
              fred på jorden och ökad förståelse över gränserna?
            </seg>
            <seg n="a2b3c3da">
              Jag vill också passa på att säga god jul och gott nytt år till
              all personal i Riksdagshuset och till alla mina kolleger inklusive
              talmannen. Vi hoppas på ett bättre år med minskade klyftor och
              ökad rättvisa!
            </seg>
          </u>
          <note type="speaker" n="f230c41e">
            Anf. 63 PEDER WACHTMEISTER (m):
          </note>
          <u who="unknown" xml:id="i-fc575d1b6305a43d-0" n="1e49fccb">
            <seg n="48fe1723">
              Fru talman! Som siste talare för året skulle man då kunna avsluta
              genom att vara jultomte och tala så kort som möjligt så att alla
              i salen blir nöjda över att få komma hem. Men riktigt så enkelt
              är det inte.
            </seg>
            <seg n="553aafb9">
              Jag var av ett enigt utskott utsänd till Bryssel och kom hem
              i går. Där hölls ett möte med budgetkontrollutskottet. Närvarande
              var också den europeiska revisionen, vår egen riksrevision och
              ett antal kommissionärer. Man blir ganska imponerad av hur pass
              tufft kommissionen i dag behandlas när det gäller att hålla i
              kostnader.
            </seg>
            <seg n="f03994ac">
              Vi kom dessutom att från varje land få ta fram en nationell deklaration
              om hur vi här i riksdagen ska hantera de pengar vi får från EU
              och som sedan ska rapporteras tillbaka till kommissionen. Hur
              man använder pengarna är egentligen betydligt viktigare än att
              det satsas 30 miljarder.
            </seg>
            <seg n="e95963fb">
              Vi vet i dag att jordbruket får en väldigt stor del av pengarna.
              Bönderna sköter sig ofta väldigt väl, så det är rätt lätt att
              kontrollera pengarna. Men ju mer pengar man för över regionalt
              till olika länder desto svårare är det att hålla kontroll på dem.
              Vi vet i dag att ungefär 12 procent det är den siffra jag fick
              höra i går av de pengar som går ut till länderna är svåra att
              veta vart de tar vägen. De har inte försvunnit ur systemet, men
              redovisningen kan vara svår.
            </seg>
            <seg n="84180b41">
              Vi vet till exempel att Grekland har svårt att redovisa för 500
              miljoner euro alltså 5 miljarder kronor. Då kan man fråga sig
              vad kommissionen håller på med. Kommissionärerna Hübner och Špidla
              blev hårt ansatta om detta och kunde inte riktigt svara på frågan.
              Men vi ser fram emot en bättre och vassare kontroll.
            </seg>
            <seg n="788b5f6a">
              Vad gäller Galileo är vi i den här salen helt eniga om att det
              var olycksaligt att man var tvungen att plocka fram över 2 miljarder
              till. Vi hoppas att dessa pengar inte går åt. Men förhandlingarna
              sköttes väl från den svenska regeringen.
            </seg>
            <seg n="cd9d2c04">
              Jag ber därmed också att få önska god jul och gott nytt år!
            </seg>
          </u>
          <note n="aeddd540">
            Överläggningen var härmed avslutad.
          </note>
          <note n="37c970e4">
            10 § Elektronisk ingivning för vissa finansiella företag, m.m.
          </note>
          <note n="09cebbc6">
            Föredrogs
          </note>
          <note n="8c294f9a">
            Andre vice talmannen konstaterade att ingen talare var anmäld.
          </note>
          <note n="ae9398a9">
            11 § Gränsöverskridande fusioner, m.m.
          </note>
          <note n="09cebbc6">
            Föredrogs
          </note>
          <note n="8c294f9a">
            Andre vice talmannen konstaterade att ingen talare var anmäld.
          </note>
          <note n="c28d7ec6">
            12 § Arbetstagares medverkan vid gränsöverskridande fusioner
          </note>
          <note n="09cebbc6">
            Föredrogs
          </note>
          <note n="8c294f9a">
            Andre vice talmannen konstaterade att ingen talare var anmäld.
          </note>
          <note n="9d0a59f8">
            13 § Beslut om ärenden som slutdebatterats vid dagens sammanträde
          </note>
          <note n="b03b7d11">
            Punkt 10
          </note>
          <note n="f40767e8">
            Punkt 13
          </note>
          <note n="3240d231">
            Punkt 17
          </note>
          <note n="7ac6182b">
            Övriga punkter
          </note>
          <note n="07817f9b">
            Punkt 3
          </note>
          <note n="934c4436">
            Punkt 4
          </note>
          <note n="7ac6182b">
            Övriga punkter
          </note>
          <note n="b63279f7">
            Ajournering
          </note>
          <note n="52e632c3">
            Kammaren beslutade kl. 13.42 på förslag av andre vice talmannen
            att ajournera förhandlingarna till kl. 13.52 för att finansutskottet
            skulle beredas möjlighet att sammanträda.
          </note>
          <u who="unknown" xml:id="i-71c27fab5db8880c-0" n="1e49fccb">
            <seg n="863210e5">
              Återupptagna förhandlingar
            </seg>
          </u>
          <note n="821322f8">
            Förhandlingarna återupptogs kl. 13.52.
          </note>
          <note n="61d653c2">
            14 § Bordläggning
          </note>
          <note n="b5f328c5">
            Anmäldes och bordlades
          </note>
          <note n="cc3c1d5e">
            15 § Kammaren åtskildes kl. 13.54.
          </note>
          <note n="68df271f">
            Förhandlingarna leddes
          </note>
          <note n="74776200">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
