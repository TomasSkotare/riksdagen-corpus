<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--67</head>
          <docDate when="2007-02-19">2007-02-19</docDate>
        </div>
      </front>
      <body>
        <div>
          <note n="63b18b8a">
            ﻿
          </note>
          <note n="bd0cb889">
            Riksdagens snabbprotokoll
          </note>
          <note n="2aa06026">
            2007/08:67
          </note>
          <note type="date" n="f0076371">
            Tisdagen den 19 februari
          </note>
          <note n="38fa9c3b">
            Kl. 13:30 - 22:50
          </note>
          <note n="0323a8a5">
            1 § Justering av protokoll
          </note>
          <note n="f77ef74e">
            Justerades protokollen för den 12 och 13 februari.
          </note>
          <note n="dc88b64f">
            2 § Anmälan om kompletteringsval till utskott
          </note>
          <note n="bf2a8c74">
            Andre vice talmannen meddelade att Vänsterpartiets riksdagsgrupp
            anmält Amineh Kakabaveh som suppleant i konstitutionsutskottet
            och civilutskottet under Pernilla Zethraeus ledighet.
          </note>
          <note n="cbe3b2b2">
            Andre vice talmannen förklarade vald under tiden den 19 februari1
            juni till
          </note>
          <note n="4ca76c2b">
            suppleant i konstitutionsutskottet
          </note>
          <note n="f2f135b4">
            suppleant i civilutskottet
          </note>
          <note n="75da3a9e">
            3 § Avsägelser
          </note>
          <note n="94277285">
            Andre vice talmannen meddelade att professor Kristina Ståhl anhållit
            om entledigande från uppdraget som suppleant i styrelsen för Stiftelsen
            Riksbankens Jubileumsfond.
          </note>
          <note n="1b7d0079">
            Kammaren biföll denna anhållan.
          </note>
          <note n="398308d5">
            Andre vice talmannen meddelade att professor Erland Hjelmquist
            anhållit om entledigande från uppdraget som suppleant i styrelsen
            för Stiftelsen Riksbankens Jubileumsfond.
          </note>
          <note n="1b7d0079">
            Kammaren biföll denna anhållan.
          </note>
          <note n="a487eb7a">
            4 § Meddelande om val
          </note>
          <note n="ecce4ac7">
            Andre vice talmannen meddelade att val till styrelsen för Stiftelsen
            Riksbankens Jubileumsfond skulle äga rum onsdagen den 20 februari
            .
          </note>
          <note n="0f5dffd8">
            5 § Anmälan om fördröjda svar på interpellationer
          </note>
          <note n="07b2eafd">
            Till riksdagen hade inkommit följande skrivelser:
          </note>
          <note n="3af6625a">
            Interpellation 2007/08:346
          </note>
          <note n="c9536a25">
            Interpellation 2007/08:346 Brister i arbetsmarknadslagstiftningen
          </note>
          <note n="cd9bc0e1">
            Interpellationen kommer att besvaras fredagen den 14 mars 2008.
          </note>
          <note n="f377ab2b">
            Skälet till dröjsmålet är tjänsteresa.
          </note>
          <note n="6d5f8855">
            Karin Renman
          </note>
          <note n="56c64bad">
            Interpellation 2007/08:347
          </note>
          <note n="60fcc4f7">
            Interpellation 2007/08:347 Mänskliga rättigheter i brottsbekämpningen
          </note>
          <note n="88d4a679">
            Interpellationen kommer att besvaras torsdagen den 21 februari
            2008.
          </note>
          <note n="8861fec0">
            Skälet till dröjsmålet är möte med EU-nämnden samt anhopning
            av interpellationer i kammaren.
          </note>
          <note n="59452657">
            Carl Bildt
          </note>
          <note n="92e4bd8b">
            Interpellation 2007/08:389
          </note>
          <note n="992ca2c8">
            Interpellation 2007/08:389 Marknadshyror
          </note>
          <note n="430e4739">
            Interpellationen kommer att besvaras tisdagen den 25 mars 2008.
          </note>
          <note n="f806e0cd">
            Skälet till dröjsmålet är utlandsresa.
          </note>
          <note n="c4ce23c0">
            Mats Odell
          </note>
          <note n="8d875b8d">
            6 § Anmälan om inkomna uppteckningar från EU-nämndssammanträde
          </note>
          <note n="eac83d36">
            Andre vice talmannen anmälde att uppteckningar från EU-nämndens
            sammanträde fredagen den 25 januari inkommit.
          </note>
          <note n="1d413665">
            7 § Svar på interpellation 2007/08:343 om de små bryggeriernas
            överlevnad
          </note>
          <note type="speaker" n="21c2b0c9">
            Anf. 1 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-0" n="d67ce91d">
            <seg n="2a1427dc">
              Fru talman! Berit Högman har frågat mig om jag anser det angeläget
              att stötta lokal mat- och dryckesproduktion och om jag i så fall
              är beredd att vidta åtgärder för att stödja de små bryggerierna.
            </seg>
            <seg n="2fefe154">
              Först vill jag påpeka att orsaken till att vi höjde skatten på
              öl är att det utifrån EG-bestämmelserna finns skäl för en överensstämmelse
              mellan skatten på öl och skatten på vin.
            </seg>
            <seg n="0ef927cd">
              För övrigt anser jag att lokal mat- och dryckesproduktion är
              en mycket viktig del i att göra regioner attraktiva för såväl
              besöksnäringen som för det lokala och regionala samhällslivet.
              Konkurrenskraften hos dessa lokalt producerade produkter ligger
              i den småskaliga framställningen som erbjuder hög kvalitet, hög
              servicenivå och hög upplevelsefaktor, bland annat beroende på
              användning av lokala råvaror och recept.
            </seg>
            <seg n="c48bc2e0">
              Jag menar att det unika i de små lokala bryggeriernas produkter
              inte går att jämställa med det som Berit Högman kallar tysköl.
              Det lokala ölet är en del av en kulturell smakupplevelse som riktar
              sig till en helt annan typ av konsumenter och en mer begränsad
              marknad.
            </seg>
            <seg n="b21bcbf7">
              I det turistfrämjande arbetet spelar lokala mat- och dryckesproducenter
              en allt viktigare roll för att erbjuda en helhetsupplevelse, och
              detta efterfrågas alltmer av besökarna. Därför satsar regeringen
              via Jordbruksdepartementet på småskalig livsmedelsförädling, bland
              annat genom en livsmedelsstrategi för hela Sverige och landsbygdsprogrammet.
              Genom landsbygdsprogrammet för perioden 20072013 finns goda möjligheter
              för lokala mat- och dryckesproducenter på landsbygden att få stöd
              för bland annat investeringar, kompetensutveckling och utveckling
              av turism.
            </seg>
            <seg n="bf67d664">
              Regeringen har också påbörjat en övergripande översyn av alkohollagen
              där utredaren bland annat har fått i uppdrag att kartlägga möjligheterna
              till så kallad gårdsförsäljning av egenproducerade drycker till
              konsumenter.
            </seg>
            <seg n="b1f12f7e">
              Utredaren ska samtidigt överväga och lämna förslag på regelförenklingar
              som kan göras inom ramen för alkohollagen för att minska de administrativa
              kostnaderna för dessa näringsidkare.
            </seg>
            <seg n="d83e5e0e">
              Regeringen har även lagt fram andra konkreta förenklingsförslag
              beträffande alkohollagen, såsom att Folkhälsoinstitutet för närvarande
              ser över blanketter, information och statistikrutiner för att
              minska den administrativa bördan för berörda alkoholtillverkare.
              En översyn görs också av instruktionen för Alkohol- och läkemedelssortimentsnämnden
              för att pröva om någon ytterligare förändring kan göras för att
              underlätta prövningen i nämnden och därmed förkorta handläggningstiden
              för leverantörerna.
            </seg>
            <seg n="42ead2ab">
              Arbete pågår även på flera plan för att ta bort ansökningsavgiften
              för tillverknings- och inköpstillstånd så snart som möjligt.
            </seg>
            <seg n="f20a502f">
              Nutek har vidare regeringens uppdrag att utveckla näringspolitiska
              insatser för främjande av företagande och entreprenörskap inom
              turistnäringen och arbetar också med att integrera turistnäringen
              i det regionala utvecklingsarbetet.
            </seg>
            <seg n="ad4726e0">
              Förutom de generella insatser som regeringen gjort för att göra
              det enklare och lönsammare för små företag, till exempel förlängd
              redovisningsperiod för mervärdeskatt, ökade möjligheter att säsongsanställa
              och ökat stöd till exportfrämjande insatser, görs särskilda insatser
              för tillväxt och företagande på landsbygden, exempelvis genom
              olika former av företagsstöd.
            </seg>
            <seg n="c8e212b1">
              Dessutom arbetar Regeringskansliet med att utforma en strategi
              för att stärka utvecklingskraften på landsbygden. Avsikten är
              att arbetet i sin helhet ska presenteras under 2008.
            </seg>
          </u>
          <note type="speaker" n="e0a93c36">
            Anf. 2 BERIT HÖGMAN (s):
          </note>
          <u who="berit_hogman_17a4be" xml:id="i-ba8af4d8adae7b57-0" n="a7db9910">
            <seg n="ea5a52a1">
              Fru talman! Det är kanske tredje eller fjärde gången som statsrådet
              och jag för interpellationsdebatter här i kammaren. Det som slår
              mig är att det finns vissa saker som kännetecknar den borgerliga
              regeringen.
            </seg>
            <seg n="c35d08a2">
              Det är mycket utredande, och det är mycket utredande av enmanskaraktär
              som saknar demokratisk insyn.
            </seg>
            <seg n="e1bfb688">
              Det finns en annan sak som också kännetecknar regeringen, och
              det är förslag som läggs fram och som sedan visar sig vara så
              dåliga att de får dras tillbaka eller dras i långbänk därför att
              de inte går att genomföra.
            </seg>
            <seg n="94ff000e">
              Det tredje kännetecknet är förslag som genomförs tvärtemot vallöftena.
              Hit hör väl ändå beslutet om höjd arbetsgivaravgift för småföretag.
            </seg>
            <seg n="3464921d">
              Jag skulle kunna lägga till ett fjärde kännetecken, nämligen
              påståenden som görs utan att de överensstämmer med verkligheten.
              Detta kan jag återkomma till så småningom.
            </seg>
            <seg n="47a781b7">
              Frågan som jag har tagit upp handlar just om små företag verksamma
              i besöksnäring och i restaurangbransch. Hittills har det faktiskt
              inte hänt ett dugg positivt. Det enda regeringen hittills har
              fått beröm för är förslag som inte har genomförts, exempelvis
              den avtalade sjukersättningen.
            </seg>
            <seg n="8bfd3c44">
              Vad som har hänt är att regeringen hittills har tjänat 4,6 miljarder
              på att höja arbetsgivaravgiften för småföretag. Det är massor
              med pengar som skulle kunna gå tillbaka till de små företagen!
              Kommer detta att ske? Kommer det att ske någon återbetalning?
              Kommer det att ske någon kompensation? Vallöftena har ju aldrig
              infriats. De små företagen har fått höjd arbetsgivaravgift.
            </seg>
            <seg n="22dcf731">
              Ett annat vallöfte var regelförenklingar. Ärligt talat visste
              jag inte om jag skulle skratta eller gråta när jag träffade en
              företrädare för bryggerinäringen som berättade om konsten att
              få i gång ett bryggeri. Han berättade om kontakten med flera myndigheter
              som sinsemellan inte hade inbördes kontakt och om kontakt med
              en myndighet där handläggaren i fråga inte hade någon egen telefonlinje
              och därför var omöjlig att nå. Han talade om regeln att man måste
              bekosta och skaffa en lokal innan man ens har vetskap om ifall
              man får påbörja sin näring.
            </seg>
            <seg n="12b470db">
              Därför är det bra att jag ser att svaret innehåller en ambition
              att göra någonting åt det här. Men när kommer de konkreta förslagen?
            </seg>
            <seg n="868703a6">
              Maud Olofsson hänvisar till landsbygdsprogrammet. Till skillnad
              från många andra gånger, när Maud Olofsson har sagt att vi inte
              behöver några särskilda insatser, är det i det här fallet glädjande
              i mitt perspektiv att se att det stundom kan behövas särskilda
              insatser.
            </seg>
            <seg n="1c078a98">
              Men landsbygdsprogrammet hjälper föga för de små bryggerier som
              inte kan få ut sina produkter till restauranger och pubar av det
              skälet att de stora bryggerijättarna har sett till att de har
              monopol på utbudet. Det är något som jag inte tycker överensstämmer
              med den fria konkurrensen, på samma sätt som vi kan se att många
              små livsmedelsbutiker har svårt att överleva därför att de stora
              jättarna ser till att det helt enkelt inte går.
            </seg>
            <seg n="54e50f5c">
              Då blir min fråga till Maud Olofsson: Är statsrådet beredd att
              titta närmare på konkurrenslagstiftningen så att vi verkligen
              har en konkurrens på lika villkor i det här landet?
            </seg>
          </u>
          <note type="speaker" n="e6e86407">
            Anf. 3 HANS WALLMARK (m):
          </note>
          <u who="hans_wallmark_d27c95" xml:id="i-a365a7d084135089-0" n="1b7b74f3">
            <seg n="03e3a5ac">
              Fru talman! Låt mig i denna debatt lyfta fram två helt olika
              aspekter föranledda av Berit Högmans interpellation om de små
              bryggeriernas överlevnad.
            </seg>
            <seg n="f0b69537">
              För det första kan vi i Sverige se en glädjande utveckling av
              lokal mat- och dryckesproduktion. Det är en näringsverksamhet
              som alliansregeringen bejakar och önskar ge rimliga arbetsvillkor,
              precis som statsrådet Maud Olofsson deklarerat. Vana vid resor
              på den europeiska kontinenten med besök på vingårdar i Alsace
              och bodegor i Spanien eller köp av senap och svartvinbärslikör
              i Dijon kan vi nu visa upp en intressant palett av smaker och
              upplevelser också här hemma.
            </seg>
            <seg n="13013bea">
              Det är spännande besök både för oss som bor här och för folk
              utifrån. Här finns gårdstillverkning av unika getostar utanför
              Simrishamn som hamnar på kung Carl XVI Gustafs bord i Helsingfors,
              Årekonfekt och sylt från Norrbotten som smakar midnattssolens
              guld. Uppräkningen kan göras längre, men jag avstår från fler
              exempel eftersom vi alla annars blir alltför frestade.
            </seg>
            <seg n="e43f4397">
              Som komplement till mat kommer också dryckesproduktionen. Öl
              från små bryggerier är något som lockar. Till det kan läggas whiskytillverkning
              och även vin från Skåne.
            </seg>
            <seg n="b75aea69">
              Fru talman! Jag vet inte om det är en konsekvens av klimatförändringarna
              eller ett utslag av en vilja i Skåne att se bortom horisonten,
              men faktum är att den senaste tiden har det varit många nyhetsrapporteringar
              om just planterande av vinstockar nere i Sydsverige. Om ett par
              år lär vi i större skala än i dag kunna se resultatet av detta
              arbete. Det går, om uttrycket tillåts, att skörda frukterna av
              insatserna.
            </seg>
            <seg n="78113265">
              Det är i ljuset av den utvecklingen som Berit Högmans interpellation
              och Maud Olofssons svar ska ses. Det är självfallet viktigt att
              slå vakt om denna näring som har alla förutsättningar att medverka
              till en levande och välmående landsbygd samtidigt som det ytterligare
              kan befästa Sverige som ett besöks- och upplevelseland.
            </seg>
            <seg n="bcab14d2">
              Men bryggs det eget öl i Ystad, tas det fram likör i Gällivare
              eller öppnas ett bränneri utanför Båstad som tar hand om den utmärkta
              färskpotatisen från Bjäre är det av stor betydelse att turister
              och besökare inte bara får titta på produktionen och se produkterna
              i glasmontrar, utan det måste också gå att smaka, lukta och känna.
              Det måste finnas möjlighet att köpa med sig. Görs ett besök på
              några timmar är det orimligt att kunderna hänvisas till ett Systembolag
              inne i staden.
            </seg>
            <seg n="43b5e1ed">
              I vårt grannland Finland, som påminner mycket om Sverige, är
              gårdsförsäljning tillåtet. Och i Skottland, för att ta ett annat
              exempel, är företagsamheten så stor att flaskorna som säljs vid
              gårdsbesöken är mycket dyrare än de som sedan kan köpas i flygplatsbutiken.
              Det är bra affärer för det lokala samhället och väldigt skotskt.
            </seg>
            <seg n="77f0cdfd">
              Maud Olofsson lyfte fram det faktum att regeringen har påbörjat
              en övergripande översyn av alkohollagen. Låt oss innerligt hoppas
              att en av de slutsatser som dras är att gårdsförsäljning ska bli
              möjlig för landsbygdens och för den växande näringens skull.
            </seg>
            <seg n="e85978bd">
              Fru talman! Den andra aspekten ligger på gränsen till frågan
              om gårdsförsäljning. Ingen tror väl på fullt allvar att det som
              säljs där används för att exempelvis ungdomar ska berusa sig.
              Berit Högman varnar för det hon kallar tysköl. I Skåne är det
              inte ett ovanligt beteende att åka ned till gränsbutikerna för
              att köpa alkohol. Det konstiga är att en del av den öl som tas
              över gränsen inte är bryggd och producerad i Tyskland utan i Sverige.
              Det säger någonting om alkoholbeskattningens avigsidor.
            </seg>
            <seg n="5d6b0d47">
              På många sätt kan det sägas att spriten flödar i Sydsverige.
              Det är enkelt att få tag i alkohol inköpt i länder med mycket
              lägre beskattning. En mycket tråkig konsekvens är att det sker
              vidareförsäljning utan kontroll och uppföljning till barn och
              ungdomar hemma i mitt Skåne.
            </seg>
            <seg n="86ed41c3">
              Fru talman! Vad vi ser är skuggsidor av en traditionell svensk
              alkoholpolitik som inte bekämpas med nya förbud och nytt förmynderi
              utan med öppenhet och ett betonande av nya attityder.
            </seg>
          </u>
          <note type="speaker" n="7c44dcb3">
            Anf. 4 JAN R ANDERSSON (m):
          </note>
          <u who="yvonne_andersson_14c1a7" xml:id="i-8d3ad3b518282ef1-0" n="755faec2">
            <seg n="9577cc67">
              Fru talman! Jag vet inte om man som riksdagsledamot ska tycka
              att det är märkligt att vi, på ett initiativ från en socialdemokratisk
              riksdagsledamot, debatterar att man vill göra det enklare för
              små bryggerier. Det är samma parti som för några år sedan kanske
              ville nationalisera hela den svenska bryggerimarknaden. Men det
              är väl, som sagts, mycket som händer. Det kanske är symtomatiskt
              att samma dag som vi debatterar denna lilla fråga här säger socialdemokrater
              ute i landet att de vill sänka bolagsskatten. Den är en fråga
              som inte ens var uppe på dagordningen för ett tag sedan.
            </seg>
            <seg n="79dd91c5">
              Det har hänt väldigt mycket. Vi har fått väldigt många nya inslag
              i den svenska alkoholpolitiken. Frågan är om vi är i takt med
              tiden. Mitt enkla svar på frågan är givetvis att vi inte är det.
              Däremot tror jag inte att vi behöver göra revolution, men det
              finns många små saker som vi bör göra och kommer att göra.
            </seg>
            <seg n="c23d405b">
              Vi vill nu underlätta för små bryggerier, och jag står helt bakom
              det. Det är väl lite symtomatiskt att vi i Sverige har en marknad
              som har kanske dubbelt så stor andel när man säljer öl till livsmedelsbranschen
              och till andra branscher som man har när man säljer på Systembolaget.
              Det visar att vi har en mycket märklig situation i Sverige. Det
              är givetvis bra att vi har möjlighet att dricka väldigt många
              utländska öl i Sverige, men min bild av den här branschen är att
              det finns en väldigt stark efterfrågan på lokala produkter. Det
              är en efterfrågan som faktiskt inte får det utrymme som den borde
              få.
            </seg>
            <seg n="2433adb2">
              Det finns flera delar i detta. Jag tror att det för det första
              handlar om att Systembolaget måste ha en policy där man har mer
              lokala och regionala produkter. Där tror jag att det händer saker.
              Det visar de signaler jag har fått. Jag vet inte om det räcker.
              Det behöver kanske gås ännu längre.
            </seg>
            <seg n="696347ab">
              För det andra måste vi, som alla andra europeiska länder, kunna
              tillåta gårdsförsäljning på ett reglerat sätt med bra kontroll.
              Jag tror givetvis inte att dessa produkter kommer att försäljas
              till ungdomar. Ungdomar är priskänsliga och vill ha produkter
              levererade snabbt, och det gäller inte det utbud som kommer att
              finnas i en gårdsförsäljning.
            </seg>
            <seg n="ebb23356">
              Jag kommer från Kalmar län, och på Öland produceras det öl, vin
              och starksprit, whisky. Det är en växande marknad. Det finns ca
              50 personer som bara jobbar med detta på Öland. Det finns en stark
              efterfrågan, som jag har sagt tidigare, men det är väldigt svårt
              att få de här produkterna till en rimlig konsumtion.
            </seg>
            <seg n="2ab3cb80">
              Jag tror också att det, som interpellationen tar upp, handlar
              om en lokal mat- och kulturfråga, men vi måste göra det lättare.
              Det är lite märkligt att vi i den här debatten i dag debatterar
              med det parti som under tolv år hade de här frågorna på sitt bord
              men inte rörde ett finger för att röra sig i den riktning som
              oppositionen i dag talar om.
            </seg>
            <seg n="026b8230">
              Ni hade möjligheten att utreda det här med gårdsförsäljning,
              vilket vi nu gör. Ni hade möjligheten att titta på företagande
              och villkor. Ni hade möjligheten att minska det myndighetsraseri
              som många som ger sig in i den här branschen upplever. Jag pratade
              med en företagare som sade att det är ganska betungande att ha
              40 myndighetskontakter på ett år. Ni hade den möjligheten, men
              det är vi som tog den.
            </seg>
            <seg n="04d57765">
              Därför tycker jag att näringsministern ska ha alla heder av det
              svar som hon har lämnat. Jag tror att väldigt mycket kommer att
              hända. Jag tror också att detta kan vara en exportvara för oss.
              Vi har en mycket stor och levande landsbygd i Sverige som har
              möjlighet att exportera både servicenäringar och produkter. Vi
              vet exempelvis att efterfrågan på Eiswein har ökat. I dag producerar
              marknaden bara en fjärdedel av det som efterfrågas. Det finns
              många nya öppningar här. Vi kan avhjälpa en del av detta genom
              att ta bort en del av den byråkrati som i dag sätter stora käppar
              i hjulet för den här marknaden.
            </seg>
            <seg n="bc724cd0">
              Till sist vill jag säga något om skatten. Jag tror givetvis också
              att vi behöver göra en harmonisering så småningom, men det är
              inte det viktiga i dag, utan det handlar mer om företagandets
              villkor när man diskuterar den här frågan.
            </seg>
          </u>
          <note type="speaker" n="bdd7ee39">
            Anf. 5 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-1" n="d67ce91d">
            <seg n="82e7079d">
              Fru talman! Låt mig först säga att i mitt tidigare liv innan
              jag blev partiledare jobbade jag väldigt mycket med mat- och turistfrågor.
              Det råder ingen tvekan om vilken utveckling som har skett under
              de senaste åren när det gäller kopplingen mellan mat och turism.
              Här spelar drycker naturligtvis en viktig roll.
            </seg>
            <seg n="6c25b0c7">
              Jag tror att Sverige, liksom många andra länder, har väldigt
              mycket att vinna på att beskriva vår lokala matproduktion, förenkla
              för småföretagen så att de kan producera den och även kan sälja
              den. Det är precis det som sker nu när vi hjälper olika företag
              med den här nationella insatsen men också med landsbygdsprogrammet
              där det finns resurser för att göra saker. Det är en förstärkning
              av insatserna på det här området.
            </seg>
            <seg n="21c6641b">
              Dessutom handlar det om regelförenklingsarbetet. Berit Högman
              blir full i skratt när hon hör vilket krångel det är för småföretagen.
              Det är precis det som vi åtgärdar. Jag säger som en tidigare talare:
              Det här hade ni ju en chans att göra någonting åt. Det är ert
              regelverk som du skrattar åt, det är ert regelverk som folk blir
              förtvivlade över, och det är ju ert regelverk som jag nu har fått
              uppdraget att försöka förenkla. Jag är bara bekymrad över att
              insikten om att vi behöver göra någonting på det här området har
              kommit så sent och att det råkar komma i opposition. Det visar
              väl lite grann bristen på trovärdighet.
            </seg>
            <seg n="35868553">
              När det gäller konkurrensfrågorna är det samma sak. Det är ert
              regelverk med bristande konkurrenslagstiftning och annat som i
              dag finns. Det ser vi över, och vi kommer att återkomma med förslag
              till riksdagen om att stärka konkurrenslagstiftningen och ge ökade
              möjligheter för Konkurrensverket att ingripa i alla sammanhang
              av begränsningar när det gäller konkurrensen. Det är ingenting
              som Socialdemokraterna har drivit särskilt starkt när ni satt
              i regeringsställning.
            </seg>
            <seg n="e5b6131e">
              Till sist handlar det om utredningar. Ja, till skillnad från
              Berit Högman tycker jag att det här är rätt viktigt att utreda
              utifrån flera utgångspunkter. En viktig utgångspunkt, som jag
              tror att det finns god förankring för här i riksdagen, är denna:
              Vad har det för konsekvenser för Systembolaget och det monopol
              vi har? Det är naturligtvis så att vi behöver utreda detta, men
              är det så att Berit Högman redan i dag kan berätta vad Socialdemokraterna
              tycker i den här frågan så finns det ju en talarstol att säga
              det från.
            </seg>
            <seg n="8173f65c">
              Jag tycker att det behöver utredas först så att man ser vilka
              konsekvenser vi får. Vad är det för regelverk vi ska ha om vi
              ska ha gårdsförsäljning? Hur ska det här se ut, så att vi också
              kan ta de alkoholpolitiska hänsynen om vi öppnar för gårdsförsäljning?
              Det är därför vi utreder det här. Men det låter ju jättespännande
              om Socialdemokraterna redan nu vet hur man ska hantera den frågan.
            </seg>
            <seg n="5a5b52c4">
              Till sist vill vi också förenkla när det gäller tillståndsgivning.
              Redan här, både när det gäller tillståndsgivning i produktion
              och när det gäller tillståndsgivning för alkoholen, har vi väldigt
              mycket att göra för att göra det enklare för de här företagen.
              Också tillståndsgivningen finns i den här utredningen. Även där
              är det intressant att veta om Socialdemokraterna redan nu kan
              säga att ni är beredda att stödja ett förslag som innebär förenklade
              regler. Då har vi ju helt plötsligt en stabil majoritet i riksdagen
              för att göra det enklare för de små bryggerierna.
            </seg>
            <seg n="f035ca78">
              Vi kommer att anstränga oss mycket för att stimulera den här
              typen av utveckling av små företag. Vi är naturligtvis bekymrade
              över det krångel som ni ställde till med under de tolv år då ni
              ledde landet, men var så säkra: Bit för bit och steg för steg
              kommer vi att göra det enklare, roligare och lönsammare att vara
              småföretagare i Sverige.
            </seg>
          </u>
          <note type="speaker" n="d4292d0a">
            Anf. 6 BERIT HÖGMAN (s):
          </note>
          <u who="berit_hogman_17a4be" xml:id="i-ba8af4d8adae7b57-1" n="a7db9910">
            <seg n="ae8cf63b">
              Fru talman! Det är precis det här jag inledde interpellationsdebatten
              med att tala om, nämligen att säga en sak och göra en annan. När
              det gäller regelförenklingar har näringslivets egen regelnämnd
              konstaterat att regelkrånglet faktiskt har ökat. Det har inte
              minskat. Redan under förra mandatperioden fattades beslut i riksdagen
              om att jobba med regelförenklingar, och det arbetet sattes i gång
              på Näringsdepartementet. Med tanke på vilken support Maud Olofsson
              hade i det jobbet då borde förslagen ha funnits så de kunde genomföras
              nu. Men sanningen är att det inte kommer några förslag. De förslag
              som kommer handlar om att öka krånglet.
            </seg>
            <seg n="7db386d3">
              Sätt er ned i vardagen och se det lilla hotell eller pensionat
              som skulle klara av den här arbetsgivaravgiftssänkningen och bokföringen,
              eller bensinstationen när det gäller skillnaden mellan en liter
              olja och en varmkorv med bröd.
            </seg>
            <seg n="a8635c75">
              Det är helt otroligt hur man med sådan kraft kan påstå att man
              gör saker medan utfallet i verkligheten är ett helt annat, nämligen
              att det inte händer någonting som den enskilde företagaren märker
              utom småföretagaren, som märker att han har fått höjd arbetsgivaravgift.
              På det har staten nu tjänat 3,6 miljarder, som skulle ha kunnat
              komma småföretagen till nytta. Det är det som är det upprörande
              i det hela.
            </seg>
            <seg n="714b3f96">
              Till Jan Andersson vill jag också säga att jag tror att det är
              bra om alliansen bekymrar sig mer om att genomföra sin egen politik
              än om vilken politik som vi går till val på och för. Den kan jag
              och mina kamrater hantera.
            </seg>
            <seg n="ea8d8d5f">
              Jag tror att det är väldigt viktigt att vi har ett systembolag.
              Det är ett bra sätt att se till att människor i hela landet kan
              få lite olika sorter när man väl väljer att gå på Systembolaget.
              Men även där kan man se att det inte alltid är så att den lokala
              produktionen uppmuntras. Men det är ingenting som vi löser här.
            </seg>
            <seg n="7c790a10">
              I svaret skriver också statsrådet att det görs en massa generella
              insatser, och ett exempel på det är ökat stöd till exportfrämjande.
              Då kommer jag återigen till det där att säga en sak och göra en
              annan. Det är faktiskt så att i budgetpropositionen 2007 anslog
              regeringen 163 miljoner till exportfrämjande. Det är en neddragning
              med 140 miljoner från 2006 års nivå. Nu tillförs 85 miljoner och
              även 83 miljoner för 2009 och 45 miljoner för 2010. Men en del
              av det är avsett att täcka kostnaderna för världsutställningen
              i Shanghai och har inte ett dugg med export- och besöksnäringens
              tjänster och varor att göra.
            </seg>
            <seg n="1af0918f">
              Man hänvisar då till Exportrådet. Men Exportrådet har aldrig
              fått något uppdrag av regeringen att med kraft ta sig an besöksnäringen.
              Där säger man: Nej, det är inte vårt bord. Det är inte tillsagt
              om det.
            </seg>
            <seg n="1ab11efd">
              Det är klart att i ett sådant läge samverkar inte de processer
              som borde samverka för att vi ska stötta besöksnäringen åt rätt
              håll.
            </seg>
            <seg n="65fa683d">
              Därför blir min sista fråga: Är statsrådet beredd att ge Exportrådet
              ett tydligare uppdrag när det gäller besöksnäringens framtid?
            </seg>
          </u>
          <note type="speaker" n="90cb7565">
            Anf. 7 HANS WALLMARK (m):
          </note>
          <u who="hans_wallmark_d27c95" xml:id="i-a365a7d084135089-1" n="1b7b74f3">
            <seg n="fbafcecd">
              Fru talman! Min kollega Jan R Andersson pratade om bryggerinäringen
              i sin valkrets, och man hör ju på namnet det handlade om Öland
              att det är en väldigt viktig fråga där.
            </seg>
            <seg n="6c0e432d">
              Jag tror att när det gäller små bryggerier, som är själva utgångspunkten,
              i vart fall i rubriken, för den väckta interpellationen, tror
              jag att just gårdsförsäljning är oerhört viktig. Därför är översynen
              av alkohollagen av betydelse för dem som ägnar sig åt öltillverkning
              och i kommande grad vintillverkning. Det finns också de som håller
              på med whiskytillverkning, och det kanske också blir vodkabrännerier.
              Det finns en klar koppling mellan gårdsförsäljning, levande landsbygd
              och den typen av företagande, som växer fram i Sverige.
            </seg>
            <seg n="5d815f05">
              Det gör att det kanske inte är en näringsdepartementsfråga, men
              det är i allra högsta grad en regeringsfråga, och där känner jag
              att Maud Olofsson, utan att hon har sagt något, står på rätt sida.
            </seg>
            <seg n="3283073e">
              Jag tycker att den här diskussionen visar kontrasten till Berit
              Högman och den socialdemokratiska politiken. Det har lyfts fram
              här flera gånger. Då har vi dessutom varit hyggliga nog, fru talman,
              att inte ha frågat Berit Högman hur hon ska få ihop sitt lilla
              gäng. Det gäller ju inte bara Socialdemokraterna, utan dessutom
              ska hon ju vara överens med Vänsterpartiet och Miljöpartiet. Det
              är en uppgift som vi alla kan önska henne lycka till med.
            </seg>
            <seg n="98dcfd4f">
              Låt oss slå fast ett par sanningar här, om vi ser på alliansens
              politik som kontrast till Socialdemokraternas politik under tolv
              år och dessutom det kommande samarbetet med v och mp.
            </seg>
            <seg n="d31fbd48">
              Vi har en regering som ser till företagande, precis som näringsministern
              sade: roligare, enklare och lönsammare. Vi har en regering som
              betonar besöksnäringens vikt och kopplingen mellan mat och turism.
              Vi har en regering som är för lägre beskattning. Vi har en regering
              som har som sin uttalade ambition att regelbördan ska minskas
              med 25 procent fram till 2010. Vi har en regering som har tagit
              beslut om att ha en översyn av alkohollagen med möjlighet att
              öppna för gårdsförsäljning, och vi har en regering som ser till
              landsbygden.
            </seg>
            <seg n="983c81d1">
              Fru talman! Jag tycker att det är en tydlig kontrast mellan alliansregeringen
              och den regering Berit Högman försvarar.
            </seg>
          </u>
          <note type="speaker" n="12ab5901">
            Anf. 8 JAN R ANDERSSON (m):
          </note>
          <u who="yvonne_andersson_14c1a7" xml:id="i-8d3ad3b518282ef1-1" n="755faec2">
            <seg n="1fb9319d">
              Fru talman! Högman säger att jag inte ska bekymra mig så mycket
              över vad oppositionen gör, utan jag kanske borde fundera på vad
              alliansregeringen gör. Men jag tycker att det är ett märklig uppmaning
              såtillvida att vi faktiskt har angett en väldigt tydlig riktning
              i de här frågorna.
            </seg>
            <seg n="4b0e0d61">
              Det är klart att jag blir bekymrad åtminstone blir jag fundersam
              när jag ser den helomvändning som Högman ger en bild av att Socialdemokraterna
              har gjort. Jag undrar dock om det är munväder eller om det är
              sanning. Men det får vi väl se så småningom, för de här frågorna
              kommer att komma upp i flera delar. Vi får se om det är en helhetssyn
              som du representerar, Berit Högman, eller om det bara är ett nålstick
              i den här debatten.
            </seg>
            <seg n="4e0aea1d">
              Du säger vidare att vi bara utreder. Men saken är att ni inte
              gjorde ens det. Ni hade ingen riktning. Ni hade ingen vilja att
              förändra de här frågorna. Det är klart att vi utreder saker, för
              vi vill förändra. Men om man inte ens utreder, ja, det är klart,
              då vill man kanske inte förändra.
            </seg>
            <seg n="a1a678d8">
              Den svenska bryggerinäringen har gått igenom ett riktigt elddop,
              kanske ända sedan 70-talet. Där skiljer sig Sverige på många sätt
              från andra länder. I de flesta länder är det naturligt att man
              dricker ett öl från det lokala bryggeriet. I Sverige har vi många
              stora bryggerier som dominerar marknaden. Det är inget fel på
              dem, men när vi importerar öl från Australien, och till och med
              från Brasilien, för att dricka det vid tillfällen då vi vill ta
              en öl borde vi kanske fundera på hur vi byggt upp bryggeriindustrin.
              En sådan fundering skulle, tror jag, tydligt visa hur det är.
            </seg>
            <seg n="1afddece">
              Den senaste alkohollagen är från 1994. Vi kan konstatera att
              den under tolv år legat i princip orörd. Nu är det vi som får
              uppdatera den för att den ska passa de förändringar som skett
              i världen.
            </seg>
            <seg n="880073ac">
              Eftersom jag ser detta som en landsbygdsfråga det handlar om
              lokal utveckling, om att jobba där man står, om att ge fler ben
              att stå på till människor som är näringsidkare på landsbygden
              har jag stort förtroende för regeringen och framför allt för näringsministern.
            </seg>
          </u>
          <note type="speaker" n="19e1489f">
            Anf. 9 BÖRJE VESTLUND (s):
          </note>
          <u who="borje_vestlund_48292a" xml:id="i-62fd7a2f2c1be7cd-0" n="5e6abd43">
            <seg n="dcb4ce6d">
              Fru talman! När jag såg dagens föredragningslista trodde jag
              att debatten mest skulle handla om bryggerinäringen och de villkor
              den lever under. Där tyckte jag att Berit Högman mycket väl skulle
              ha kunnat försvara våra ståndpunkter. Debatten kom dock mest att
              handla om regelkrångel och annat som de nuvarande regeringspartierna,
              åtminstone under den tid de var i opposition, arbetade mycket
              aktivt med.
            </seg>
            <seg n="6bd0efb4">
              Sedan kom de i regeringsställning, och döm om vår förvåning,
              fru talman, när vi kunde konstatera att regelkrånglet ökar. Det
              har inte minskat. Ambitionen är att regelkrånglet ska minska med
              25 procent, men vilken regering i Europa, och vilken tidigare
              regering i Sverige, hade inte just den målsättningen? Vem satte
              i gång ett arbete för att minska regelkrånglet?
            </seg>
            <seg n="d75ea6b9">
              Tittar man på ett sådant område som skattesystemet, vilket jag
              fick uppgifter om häromdagen och som brukar vara det enklaste
              sättet att förändra och minska regelkrånglet i, hade det varit
              en smal sak för regeringen att fixa till det. Men det har inte
              skett. Det gäller bryggerinäringen och alla andra småföretagarnäringar.
            </seg>
            <seg n="20eaef48">
              Jag beklagar verkligen att vi har en regering som i stället för
              att agera pratar och domderar och skroderar från denna talarstol
              och från andra talarstolar men i själva verket inte producerar
              någonting som skulle underlätta och minska regelbördan för småföretagarna.
              Detta har vi svart på vitt. Det är inget som jag och Socialdemokraterna
              hittat på, utan det är vad företagarna själva kommit fram till.
            </seg>
            <seg n="54c42ed0">
              Jag tycker inte man kan stå med högburet huvud och säga att allt
              som Socialdemokraterna gjorde under tolv år var fel och att man
              själv gör allting mycket bättre. Bevisa det i så fall! Hittills
              imponerar inte de resultat som regeringen redovisat för kammaren
              och framför allt för företagarna.
            </seg>
          </u>
          <note type="speaker" n="c2670f23">
            Anf. 10 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-2" n="d67ce91d">
            <seg n="455c048e">
              Fru talman! Vi ska väl försöka hålla oss till det som frågan
              gäller i dag, nämligen bryggerinäringens bekymmer. Jag har i debatten
              försökt svara på de frågor jag fått. Vi gör ökade ansträngningar
              för Visit Sweden så att man ska kunna marknadsföra sig bättre
              även utomlands. De som ska dricka ölet eller möta produktionen
              är de som kommer till Sverige. Det är i första hand där vi försöker
              öka intresset och skapa turistaktiviteter som håller ihop och
              gör att vi har produkter att leverera.
            </seg>
            <seg n="9f83a778">
              När det gäller regelförenklingsarbetet har vi genomfört ett antal
              förenklingar. Jag skulle vilja fråga Socialdemokraterna om det
              finns några regler som de tycker är bra. Det är först då man testas
              ifall man är beredd att göra någonting. Ökade möjligheter för
              säsongsanställning är det en bra regel eller inte, alltså att
              vi ökat möjligheterna till det? Att vi inte behöver anmäla alla
              lediga platser till arbetsförmedlingen är det en bra regel? Är
              det något som ni kan stödja? Vi ska göra förenklingar i livsmedelslagstiftningen
              och miljölagstiftningen. Är ni beredda att stödja den delen? Vi
              har infört förlängda momsinbetalningsperioder. Det finns många
              sådana saker. Man måste upp till bevis, visa att man är beredd
              att göra ett regelförenklingsarbete.
            </seg>
            <seg n="6541a1e2">
              Sedan antyder Berit Högman att Socialdemokraterna har mängder
              med konkreta förslag. Det skulle vara mycket intressant att höra
              Berit Högman nämna några av dem. Vi kanske kan använda en del
              av dem. Kan Berit Högman ge tre förslag på sådant som vi behöver
              ändra på för att förenkla för bryggerinäringen? Jag är beredd
              att lyssna på Socialdemokraterna om de har konkreta förslag.
            </seg>
            <seg n="e1c5335d">
              Jag tog upp frågan om möjligheterna till gårdsförsäljning. Är
              det Socialdemokraternas åsikt att vi redan nu ska öppna för gårdsförsäljning
              utan att ha utrett frågan? Det var nämligen det de kritiserade.
              Är det Socialdemokraternas åsikt att vi redan nu ska förenkla
              tillståndsgivningen och snabba på det hela utan att ha utrett
              konsekvenserna?
            </seg>
            <seg n="7a762dd1">
              Är det Socialdemokraternas åsikt, vilket Berit Högman antydde,
              att vi ska tvinga Systembolaget att köpa från de lokala producenterna?
              I så fall är det en nyhet att Socialdemokraterna tycker så. Det
              tyckte de nämligen inte när de var i regeringsställning. Men eftersom
              Berit Högman nu är talesman i dessa frågor vore det bra om hon
              kunde säga det från talarstolen. Det är viktigt för oss att veta
              hur starkt stöd vi i så fall kan ha för den typen av förslag i
              riksdagen.
            </seg>
            <seg n="f6a9e19a">
              Jag tror att det är viktigt att ha ett bra underlag när vi ska
              fatta beslut. Det är viktigt att väga in både alkoholpolitiska
              och näringspolitiska frågor när vi tar ställning till detta. Det
              är också därför som vi tillsatt utredningen. Vi har specifikt
              pekat på att det ska vara fråga om regelförenklingar som minskar
              den administrativa kostnaden för just dessa näringsidkare. Vi
              inser nämligen att om vi ska få ökad skjuts, få fler som vågar
              investera, måste vi se över miljölagstiftningen, livsmedelslagstiftningen,
              tillståndsgivningen. Alla dessa saker måste ses över för att det
              ska bli enklare. Men tro mig, det finns en hel del att förbereda
              när det gäller att göra dessa saker, och man måste veta vilka
              konsekvenser det medför.
            </seg>
            <seg n="32332855">
              Det som händer på detta område med landsbygdssatsningarna, livsmedelsstrategin,
              regelförenklingar och annat innebär att näringsidkarna, turistföretagen
              och livsmedelsproducenterna ser att denna regering är på rätt
              väg, och det tror jag att de känner sig väldigt nöjda med, precis
              som resten av Företags-Sverige. 70 procent tycker att regeringen
              gör ett mycket bra eller bra arbete medan endast 5 procent tycker
              att oppositionen gör ett bra arbete.
            </seg>
          </u>
          <note type="speaker" n="7609a8f6">
            Anf. 11 BERIT HÖGMAN (s):
          </note>
          <u who="berit_hogman_17a4be" xml:id="i-ba8af4d8adae7b57-2" n="a7db9910">
            <seg n="cd79f4d7">
              Fru talman! Det är klart att det är bra om regeringen vet vad
              den gör. Problemet med en del förslag är att man inte vetat vad
              man gjort och därför fått ta tillbaka förslagen. Man behöver inte
              lägga kraft på förslag som är så dåliga att de inte går att genomföra.
              Då är det bättre att lägga kraften på sådant som är möjligt att
              genomföra.
            </seg>
            <seg n="394062ca">
              På förmiddagen i dag har Maud Olofssons partikamrater yrkat avslag
              på vår turistmotion. Den innehåller bland annat ett förslag om
              ett branschprogram som skulle kunna stötta det som Maud Olofsson
              talar så väl om, nämligen en lokal utveckling av besöksnäringen
              dit måltidsriken, antingen de ligger i Bergslagen eller i Jämtland,
              hör. Det kan vi väl se fram emot.
            </seg>
            <seg n="401d181d">
              Vi har en regering som ser till landsbygden, säger Hans Wallmark.
              Min mejl går just nu varm. Jag får mejl från ägare till små bensinmackar
              som ser att deras framtid är hotad eftersom små bensinstationer
              inte längre ska göra sig besvär. Därför har bensinhandlarna bett
              att få träffa regeringen men fått svaret att regeringen inte har
              tid. I det fallet finns det i alla fall ingen strategi som visar
              att det är en landsbygdens regering.
            </seg>
            <seg n="82c233e1">
              Det är fullt möjligt för besöksnäringen att anställa människor
              säsongvis. Det har varit så tidigare och är så även nu. Det vi
              reagerar starkt emot är det faktum att regeringen bedriver en
              politik som innebär att en miljon människor snart står utan någon
              form av socialt skyddsnät, förutom socialbidrag. Arbetslöshet
              blir effekten av den politik som nu förs med många tillfälliga
              anställningar, svårigheter att ta sig in i arbetslöshetsförsäkringen,
              svårigheter att få mod och kraft att ställa om, något som krävs
              om man ska jobba i en sådan bransch som besöksnäringen.
            </seg>
            <seg n="f5e43ff1">
              Den politik som regeringen för på arbetsmarknadens område är
              egentligen kontraproduktiv vad gäller att nå en bättre utveckling
              av besöksnäringen. Då är vi emellertid inne på ett annat utskott
              och en annan ministers ansvarsområde, och jag ber därför att få
              tacka för debatten.
            </seg>
          </u>
          <note type="speaker" n="d91948a9">
            Anf. 12 BÖRJE VESTLUND (s):
          </note>
          <u who="borje_vestlund_48292a" xml:id="i-62fd7a2f2c1be7cd-1" n="5e6abd43">
            <seg n="4cd2e552">
              Fru talman! Jag vill bara påminna om att några av de få saker
              regeringen kan redovisa har Socialdemokraterna varit för. Momsinbetalningarna
              var vi faktiskt för, vill jag bara erinra om.
            </seg>
            <seg n="468bd7d8">
              Varför röstade vi inte för säsongsanställningarna? Nej vi visste
              nämligen att säsongsbranscherna hade slutit egna kollektivavtal,
              och vi är ju överens att kollektivavtalen är bra och ska vara
              grunden för hur man reglerar förhållandena på arbetsmarknaden.
              Man hade hittat former för att kunna ändra på detta.
            </seg>
            <seg n="bf0d1a18">
              Detta var två exempel där vi i det ena fallet sagt nej i kammaren
              och där vi i det andra fallet sagt ja. Man måste väga alla förslag
              mot varandra för att se vad som gör det enkelt för företagen.
            </seg>
            <seg n="0cc9aed5">
              Problemet i det här sammanhanget är att man i stället har krånglat
              till fler saker än man har förenklat. Det är det som är problemet,
              fru talman. Det är inte så att vi har fått många förslag som förenklar
              att ta ställning till och som vi socialdemokrater i vår ondska
              har sagt nej till. Det har i stället varit så att vi inte har
              haft några förslag att säga vare sig ja eller nej till. Det är
              därför vi är kritiska mot regeringen. Det är därför vi tycker
              att regeringen inte har någon politik på det här området utan
              att det mest är munväder.
            </seg>
            <seg n="3322d879">
              Vi är beredda att pröva alla bra förslag som skulle innebära
              viktiga och stora regelförenklingar för företagen. Men tyvärr,
              fru talman, har sådana konkreta förslag inte precis haglat här
              i kammaren eller över huvud taget i debatten. I stället har man
              skrotat hela det arbete som vi påbörjade för att få en egen touch
              på detta. Har man gjort det kan inte vi göra så mycket åt det.
              Då får regeringen stå för detta.
            </seg>
          </u>
          <note type="speaker" n="122988b4">
            Anf. 13 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-3" n="d67ce91d">
            <seg n="0fc23178">
              Fru talman! Om vi börjar med regelförenklingsarbetet så blev
              resultatet av Simplexgruppens arbete att regelbördan ökade. Utifrån
              de erfarenheterna tyckte vi att vi behövde göra en reformering
              av arbetet med mer mätning, mer uppföljning och mer struktur.
              Det är precis det vi har lärt oss från Holland och Storbritannien,
              där man gjort detta på ett framgångsrikt sätt. Det är det vi håller
              på med nu. Det är många konkreta åtgärder, och jag förstår att
              Börje Vestlund som bara tittar på näringsutskottets förslag inte
              alldeles lätt kan överblicka detta. Men på alla områden från alla
              ministrar har det redan kommit regelförenklingar som gör det enklare
              för de små företagen.
            </seg>
            <seg n="b9e76fc6">
              Berit Högman börjar prata om socialt skyddsnät, a-kassa och sjukförsäkring,
              precis om Socialdemokraterna ofta gör. Nu trodde jag att den här
              debatten handlade om bryggerinäringen, så jag tänker hålla mig
              till det.
            </seg>
            <seg n="2ce95ac8">
              Jag kan bara konstatera att Socialdemokraterna inte ger något
              besked om det vi nu har öppnat för att titta på, nämligen gårdsförsäljning.
              Vad är Socialdemokraternas besked till de små bryggerierna som
              ni värnar om och interpellerar om? Är ni beredda att pröva ökad
              gårdsförsäljning? Kan vi öka möjligheterna för dem att producera
              så att vi kan få uppleva både mat och dryck på ett och samma ställe?
              Kan vi klara alkohollagstiftningen och de frågor som handlar om
              att kombinera detta med Systembolaget? Finland klarar det, och
              då borde också Sverige kunna klara det.
            </seg>
            <seg n="946da97c">
              Jag kan bara konstatera att bryggerinäringen inte har fått något
              besked i dag. Men beskedet från alliansregeringen är att vi utreder
              frågan, och vi kommer att återkomma med förslag i syfte att göra
              det möjligt för dessa näringsidkare att på ett enklare sätt kunna
              saluföra sina produkter, också med uppnående av de nykterhetspolitiska
              mål vi har i vårt samhälle. Det återstår att se hur Socialdemokraterna
              kommer att rösta när dessa förslag läggs fram i riksdagen.
            </seg>
            <seg n="2a4785f9">
              Jag vill också säga att jag inte har nekat något möte med de
              bensinmackar som bett att få träffa mig.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="7857f613">
            8 § Svar på interpellation 2007/08:364 om energianvändning i
            bostadssektorn
          </note>
          <note type="speaker" n="47ade124">
            Anf. 14 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-4" n="d67ce91d">
            <seg n="55f52a95">
              Fru talman! Mikaela Valtersson har frågat mig vilka åtgärder
              jag avser att vidta för att fullt ut realisera den potential till
              energieffektivisering som finns i bostadssektorn respektive för
              att totalt sett minska energianvändningen i bostadssektorn.
            </seg>
            <seg n="1a50ef3c">
              Låt mig inleda med att säga att regeringen självklart tar energi-
              och klimatfrågorna på största allvar. Regeringen delar också uppfattningen
              att det är viktigt att genomföra åtgärder för energieffektivisering
              i bostäder och lokaler liksom i alla sektorer i samhället.
            </seg>
            <seg n="53052855">
              Regeringen genomför en mängd åtgärder på både nationell, regional
              och lokal nivå för att främja energieffektivisering. Till de administrativa
              styrmedel som används hör:
            </seg>
            <seg n="8dd1f660">
              Samtidigt är det inte alltid tydligt för den enskilda användaren
              hur man genom olika åtgärder kan minska och effektivisera sin
              energianvändning. Information och utbildning är därför en hörnsten
              i regeringens arbete för energieffektivisering.
            </seg>
            <seg n="9d53235b">
              Det är viktigt att förstå att energianvändningen i bostäder och
              lokaler inte bara handlar om hur byggnaden är konstruerad. Andra
              viktiga komponenter i energianvändningen är den verksamhet som
              bedrivs i byggnaderna samt inte minst beteendet hos dem som bor
              eller vistas i byggnaderna.
            </seg>
            <seg n="7efbe5c3">
              I det sammanhanget vill jag också nämna det arbete som pågår
              med att genomföra det så kallade ekodesigndirektivet. Det handlar
              om att främja en energieffektiv och miljömässigt fördelaktig utformning
              av varor redan i designfasen. Med bättre design av produkterna
              redan från början och med provning, märkning och certifiering
              av energikrävande utrustning finns en möjlighet att komma åt den
              del av energianvändningen i byggnaderna som är kopplad till verksamhet
              och beteenden.
            </seg>
            <seg n="81ea9ab0">
              Teknikupphandling är ett beprövat sätt att föra ut ny el- och
              energieffektiv teknik på marknaden, och det finns flera exempel
              på teknikupphandlingar som är tillämpliga på bostäder och lokaler
              och som har genomförts ganska nyligen.
            </seg>
            <seg n="134d1947">
              Det som jag nu har nämnt är alltihop exempel på sådant som vi
              redan gör i dag. Men vi måste förstås också komma vidare med de
              målsättningar som vi har kommit överens om på EU-nivån för energieffektivisering,
              utökad användning av förnybara energikällor och minskade utsläpp
              av växthusgaser.
            </seg>
            <seg n="f04f9483">
              Målet med 20 procents energieffektivisering fram till år 2020
              är en ambitionshöjning för alla länder inom EU och ett viktigt
              åtagande för Sverige att leva upp till. Vilka ytterligare insatser
              som vi kommer att behöva göra för att leva upp till det analyseras
              såväl i Klimatberedningen som i Energitjänsteutredningen en utredning
              som bland annat ska ta fram en handlingsplan för energieffektivisering
              i Sverige och i andra sammanhang.
            </seg>
            <seg n="152e7c09">
              Sammanfattningsvis har regeringen en hög ambitionsnivå när det
              gäller energieffektivisering, såväl i bostäder och lokaler som
              i andra sektorer i samhället. Mycket arbete pågår redan, och det
              råder ingen tvekan om att vi kommer att ta de ytterligare initiativ
              som behövs för att på ett rationellt, effektivt och ansvarsfullt
              sätt leva upp till de målsättningar som Sverige har åtagit sig,
              nationellt och internationellt.
            </seg>
          </u>
          <note type="speaker" n="221ab377">
            Anf. 15 MIKAELA VALTERSSON (mp):
          </note>
          <u who="mikaela_valtersson_072e3b" xml:id="i-02540cd17f409835-0" n="6c472359" next="i-da0ce5d9e089f8b9-0">
            <seg n="c689d536">
              Fru talman! Jag vill tacka näringsministern för svaret på interpellationen.
            </seg>
            <seg n="1b85a045">
              Bostadssektorn i Sverige står för ungefär 40 procent av den totala
              energianvändningen i landet. Det har skett en väldigt kraftig
              energieffektivisering i den här sektorn, men den har samtidigt
              motverkats av större bostadsyta, större produktion och befolkningstillväxten.
            </seg>
            <seg n="60fd8955">
              Det finns dock en stor potential till ytterligare effektivisering
              i sektorn. Det visar inte minst Energimyndigheten på. Men det
              är också viktigt att energianvändningen totalt i sektorn minskar,
              och där räknar Energimyndigheten i sina prognoser endast med en
              mycket liten minskning av energianvändningen totalt på 1,4 procent.
            </seg>
            <seg n="e276b2f1">
              Om användningen totalt i sektorn kan minska kan man också frigöra
              energiresurser från sektorn som i stället kan användas för att
              minska koldioxidutsläpp genom att till exempel tillgängligt biobränsle
              i högre utsträckning kan användas för elproduktion.
            </seg>
            <seg n="1f5cd8bf">
              De så kallade miljonprogramsområdena står inför ett enormt renoveringsbehov.
              Husen är ofta riktiga energislösare, och det vore väldigt klokt
              att om man ändå renoverar också tar tillfället i akt och gör energibesparande
              åtgärder.
            </seg>
            <seg n="263a3fc0">
              Sabo, de allmännyttiga företagens organisation, har räknat ut
              att de renoveringsbehov som miljonprogrammen står inför skulle
              kosta ungefär 70 miljarder att åtgärda. Om man dessutom skulle
              göra energieffektiviseringsåtgärder skulle det kosta 70 miljarder
              till. Det är mycket enklare och klokare att göra rätt från början,
              när man bygger nytt, men man måste också vidta åtgärder i det
              befintliga bostadsbeståndet.
            </seg>
            <seg n="a2881b88">
              Den stora energianvändningen i våra bostäder i dag är faktiskt
              ofta helt onödig. Teknik finns i dag för att bygga mycket energieffektiva
              hus.
            </seg>
            <seg n="977168b3">
              Den svenska byggnormen på 110 kilowatt per kvadratmeter och år
              är hög jämfört med vad som tekniskt och ekonomiskt är lönsamt.
            </seg>
            <seg n="119ea7ab">
              Det avgörande är att den mest energieffektiva tekniken blir praxis
              och att de miljöprofilerade bostadsområdena inte bara blir en
              marginell företeelse i framtiden. Men det kräver också ett bredare
              angreppssätt med många olika åtgärder för att minska energianvändningen
              i befintlig bebyggelse där det finns en väldigt stor potential.
            </seg>
            <seg n="24696be4">
              På vilket sätt, mer än det som näringsministern i svaret räknar
              upp sker i dag, är man beredd att bidra till att höja ambitionsnivån?
              Det är en sak att tala om vilka verktyg som vi har. Men vad är
              man beredd att göra för att höja ambitionsnivån för att nå de
              mål som vi har satt upp bland annat i EU?
            </seg>
          </u>
          <note n="3c261d0b">
            Anf. 16 GUNNAR ANDRÉN (fp):
          </note>
          <u who="mikaela_valtersson_072e3b" xml:id="i-da0ce5d9e089f8b9-0" n="6c472359" prev="i-02540cd17f409835-0">
            <seg n="b45e044c">
              Fru talman! Jag börjar med att tacka Mikaela Valtersson för att
              hon har ställt en väldigt viktig interpellation, och jag tackar
              statsrådet för ett alldeles utmärkt svar.
            </seg>
            <seg n="752cf9c0">
              Den första interpellationen som jag ställde sedan jag hade blivit
              invald i riksdagen handlade om energianvändning i bostadssektorn
              och hur man skulle stimulera människor att använda mindre energi.
              Den besvarades av dåvarande finansministern Bosse Ringholm. Den
              handlade väldigt mycket om vad enskilda människor kunde göra.
              Jag tror att grunden för att vi ska kunna spara mycket energi
              är att det finns ett incitament till att ta i anspråk ny teknik
              och så vidare.
            </seg>
            <seg n="9d14c3d7">
              En sak har hänt sedan Bosse Ringholm försvann som finansminister,
              nämligen att om man vidtar en energibesparande åtgärd i sitt eget
              hus går inte skatten upp längre. Det är helt fantastiskt att man
              har kunnat genomföra detta, och jag tackar den nya regeringen
              för att man har gjort det. Det är få saker som har varit så förödande
              för att använda ny teknik i bostäderna som att skatten omedelbart
              har gått upp.
            </seg>
            <seg n="7907bb39">
              Jag gjorde själv en större investering och gick över till bergvärme
              1999. Som den gode samhällsmedborgare jag är anmälde jag omedelbart
              till Skatteverket att jag hade en annan energianvändning. Det
              enda besked som jag fick den gången var att min skatt gick upp.
              När man har ett sådant system är det klart att det blir väldigt
              motsträvigt när det gäller att vidta effektiva åtgärder.
            </seg>
            <seg n="2e27e030">
              Jag tror att många av de åtgärder som nu vidtas, inte minst att
              vi får en allmän energideklaration på fastigheter och bostäder,
              kommer att spela en väldigt stor roll för prisbildningen och för
              intresset av att investera i god teknik, det som Mikaela Valtersson
              och statsrådet är inne på.
            </seg>
            <seg n="7b62d6ac">
              Man har kunnat investera i treglasfönster och många andra saker.
              Men vi måste se till att utveckla många nya material så att vi
              förbrukar mycket mindre energi än de 40 procent som Mikaela Valtersson
              påpekar går till hushålls- och handelssektorn. Sverige ligger
              nämligen där det ligger, där det är ganska kallt. Vi behöver inte
              minst elektriciteten till många andra saker.
            </seg>
            <seg n="a390417d">
              Dessvärre är 99 procent av de hus som vi ska bo i nästa år redan
              byggda. Framöver behövs det väldigt stora investeringar i de hus
              som redan är byggda. Där måste man se till att stimulera människor
              att spara energi. Det är oerhört viktigt att vi inför individuell
              mätning av elektricitet, vatten och värme när det inte går att
              göra stora ombyggnader så att man själv kan påverka sin egen situation.
              Den bäst använda kilowattimmen är den sparade kilowattimmen. Det
              näst viktigaste för klimatet är att vi har kunnat minska oljeförbrukningen
              så enormt mycket jämfört med hur det var i början av 70-talet
              i det här landet. Det är otroligt. I bostadssektorn använder vi
              bara 10 procent av den olja som vi använde då.
            </seg>
            <seg n="27e0e180">
              Jag tycker att den här regeringen med stöd av den förra, vill
              jag gärna säga, bortsett från det som jag talade om i början på
              många sett är på rätt väg. Om vi ska få en bättre klimatpolitik
              i det här landet och ett bättre klimat måste de riktigt stora
              besparingarna ske inom just bostadssektorn framöver.
            </seg>
          </u>
          <note type="speaker" n="d2fdf1fc">
            Anf. 17 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-5" n="d67ce91d">
            <seg n="5052f71f">
              Fru talman! Frågan om energieffektivisering är väldigt angelägen.
              Jag tror att ökad kunskap hos alla i vårt samhälle är helt avgörande.
            </seg>
            <seg n="14d34e82">
              På grund av att vi har haft relativt låga energipriser har medvetenheten
              inte varit tillräckligt stor. Jag var med på oljekrisens tid.
              Då ökade medvetenheten hos svenska konsumenter påtagligt. Men
              sedan har vi fallit tillbaka, och det är ett rejält slöseri.
            </seg>
            <seg n="07073718">
              Energimyndigheten, som är vår myndighet, har tittat en del på
              energianvändningen. Om konsumenterna skulle studera vad man med
              enkla medel skulle kunna göra för att energieffektivisera skulle
              de se att de kan spara ordentligt med pengar. Om man byter en
              kyl och frys från en C-klassad till en A-klassad kan man spara
              341 kronor. Skillnaden mellan en A-märkt värmepumpstumlare och
              en konventionell C-märkt kondenstumlare är 416 kilowattimmar per
              år. Det är 520 kronor. Det finns alltså en massa saker som jag
              som konsument kan göra. Det är också där som man kan se att den
              nya tekniken är mycket mer energieffektiv än den gamla.
            </seg>
            <seg n="51e8b169">
              Vi kommer att behöva höja ambitionsnivån. Det har vi lovat i
              de överenskommelser som vi har gjort i EU. Sveriges regering har
              också varit pådrivande för att vi ska ha en hög ambitionsnivå.
            </seg>
            <seg n="0851e58c">
              Den utredning som handlar om energieffektivisering och som kommer
              att lämna sitt förslag snart har i uppdrag att titta på vad vi
              kan göra för att höja ambitionsnivån. Vi måste också återkomma
              med höjda ambitionsnivåer från regeringens sida för att vi ska
              leva upp till de gemensamma.
            </seg>
            <seg n="72fd1d19">
              Det är också viktigt att se att den rådgivning som vi nu bygger
              ut med klimat- och energirådgivare i hela landet kan vara ett
              viktigt stöd för konsumenter när de ska energispara. Där tror
              jag att just fakta som Energimyndigheten tar fram också kommer
              att spela roll.
            </seg>
            <seg n="0318262f">
              Regeringen kommer att ta en mycket aktiv del i att engagera människor
              att själva ta ett större ansvar.
            </seg>
            <seg n="0ef2ddaa">
              I förra veckan träffade jag Sabo som berättade för mig om sitt
              Skåneinitiativ. Man säger att man ska minska energiförbrukningen
              med 20 procent fram till 2016 och beskriver vad man gör. Det är
              otroligt inspirerande att lyssna till vad man säger. Man säger
              att man har infört individuell mätning i lägenheterna på många
              ställen. Då blir konsumenterna varse att om de har mycket lysen
              på, om de har många apparater i standbyläge, om de har varmt i
              lägenheten och så vidare förbrukar de mer energi och att de själva
              kan styra över sin egen förbrukning.
            </seg>
            <seg n="45c92c23">
              På motsvarande sätt har de anställda inom Sabo känt att ju mer
              som de kan om att energieffektivisera, desto bättre kan de ställa
              upp för sina kunder.
            </seg>
            <seg n="42b2383a">
              Sabo har en energiskola i Karlstad, och jag tycker att det är
              väldigt intressant att se hur man lär de anställda att jaga energi
              och bli mer energieffektiva. Det finns alltså mycket positivt
              att göra.
            </seg>
            <seg n="96d266b6">
              Det är också med dessa utgångspunkter som jag har svarat när
              det gäller miljonprogrammen. Det är alldeles självklart att det
              i gamla bostäder lönar sig att investera för att bli mer energieffektiv.
              Det slöseri som vi har med dåliga fönster, dålig isolering och
              allt möjligt är inte någon god ekonomi för dem som äger husen
              heller.
            </seg>
            <seg n="d70dd83e">
              Det är väldigt viktigt att nu se att vi genom att energieffektivisera
              också kan spara pengar både för bostadsföretagen och för enskilda
              konsumenter.
            </seg>
            <seg n="7d3d6d4c">
              Jag kommer att återkomma till riksdagen med konkreta målsättningar
              och ytterligare insatser för att öka energieffektiviseringen.
              Vi är tvungna att göra det. Och, som sagt, den sparade kilowattimmen
              är den billigaste och mest miljövänliga kilowattimmen.
            </seg>
          </u>
          <note type="speaker" n="cfeac3d1">
            Anf. 18 MIKAELA VALTERSSON (mp):
          </note>
          <u who="mikaela_valtersson_072e3b" xml:id="i-02540cd17f409835-1" n="6c472359" next="i-da0ce5d9e089f8b9-1">
            <seg n="b7c91d3a">
              Fru talman! Jag tackar näringsministern och Gunnar Andrén för
              engagemanget i frågan. Jag kan inte låta bli att bli lite nyfiken.
              Om detta var Gunnar Andréns första interpellation med innehåll
              undrar jag hur de eventuella interpellationer utan innehåll var.
              Men man får väl titta i riksdagsprotokollen.
            </seg>
            <seg n="fbc76f19">
              Jag vill kommentera det som Gunnar Andrén sade om att man har
              gjort en förändring så att skatten inte går upp om man vidtar
              energibesparande åtgärder. Det är någonting som Miljöpartiet har
              drivit väldigt länge, nämligen att bra miljöinsatser ska löna
              sig i stället.
            </seg>
            <seg n="299fdb67">
              Samtidigt vill jag påpeka att detta fortfarande är en verklighet
              för de 220 hushåll i Sverige som inte har fått en sänkt fastighetsskatt
              och som inte når upp till taket i fråga om avgiften. De får en
              ökad skatt.
            </seg>
            <seg n="59544fd4">
              Många åtgärder som kan göras är ekonomiskt lönsamma och tekniskt
              möjliga i sig och kommer att ske spontant.
            </seg>
            <seg n="0ce79f9b">
              Det är helt rätt. Det finns många enkla åtgärder att vidta. Man
              kan fundera över och analysera varför de ändå inte vidtas och
              om det initialt behövs något stöd för att komma i gång, sprida
              kunskaper och utbildning och så vidare.
            </seg>
            <seg n="b6413497">
              Är inte regeringen beredd att bidra till att få en ordentlig
              fart på en sådan utveckling mot ett energisnålt byggande, om det
              finns någonting i dag som kan sägas om hur man kan tänka sig en
              sådan utveckling. Det är en rätt komplicerad fråga där mycket
              skulle löna sig men där det finns mycket som inte görs.
            </seg>
            <seg n="2eb46a33">
              Vill regeringen ta vara på erfarenheterna från de ställen där
              detta har visat sig fungera, framför allt i Västsverige, där många
              lågenergihus byggs? Det finns kommuner som har gått före, till
              exempel Alingsås, Kungsbacka och Göteborg. Ska de spridas till
              resten av Sverige?
            </seg>
            <seg n="9e49876c">
              Sabo har visat sitt Skåneexempel där man har sparat 20 procent.
              I de flesta lågenergihusen i Västsverige har energianvändningen
              halverats. I Alingsås finns ett ombyggnadsprojekt i miljonprogramsområdet
              Brogården. Samtidigt görs husen om till så kallade passivhus.
              Energianvändningen har mer än halverats och kommit under standarden
              för nybyggnation, utan att samtidigt ge avkall på komfort eller
              kvalitet.
            </seg>
            <seg n="8c76f111">
              Nu när klimatfrågan har kommit upp rejält på dagordningen finns
              det goda förutsättningar att medvetenheten om energifrågorna i
              byggsektorn ökar. Fortfarande verkar det finnas en tröghet i branschen
              och bland fastighetsförvaltare som gör att arbetet inte sker i
              den utsträckning som skulle krävas.
            </seg>
            <seg n="dcb387a1">
              Det behövs fler aktiva insatser. Det behövs eventuella skärpningar
              av byggnormen, och det behövs stöd till informations- och utbildningsinsatser.
              Det behövs ett experimenterande med ny teknik och innovationer
              inom bostadssektorn.
            </seg>
            <seg n="f2f95497">
              Det är bra att man vill höja ambitionsnivån. Näringsministern
              räknade i sitt svar upp en rad verktyg som kan användas, men hon
              gav inte så många besked om vilka verktyg eller åtgärder hon de
              facto tänker sig använda. Behöver till exempel byggreglerna ändras
              för att stimulera en utveckling till ett mer energisnålt byggande?
              Är regeringen beredd att på något vis bidra med stöd för energieffektiviseringsåtgärder
              i befintlig byggnation? Tidigare fanns stödet på 1,1 miljard till
              energieffektivisering av offentliga lokaler. Det avskaffade ni.
              Är regeringen beredd att tänka över det igen och se om det behöver
              utökas för flerfamiljshus eller annan typ av bebyggelse för att
              få i gång en på sikt lönande utveckling?
            </seg>
            <seg n="488893ce">
              Ett av problemen är att man tänker lite för kortsiktigt. Om man
              räknar på detta under investeringstiden och det dag ett är färdigbyggt
              kanske det inte kommer tillbaka på en gång. Men om man gör en
              livscykelanalys och räknar 1020 år framåt visar det sig att de
              flesta åtgärderna för att spara energi lönar sig rejält i fråga
              om driftskostnader.
            </seg>
          </u>
          <note n="b1aea6ff">
            Anf. 19 GUNNAR ANDRÉN (fp):
          </note>
          <u who="mikaela_valtersson_072e3b" xml:id="i-da0ce5d9e089f8b9-1" n="6c472359" prev="i-02540cd17f409835-1">
            <seg n="76f06292">
              Fru talman! Det känns angeläget att bekräfta att Miljöpartiet
              verkligen var för att det inte skulle bli höjd skatt på energiinvesteringar.
              Problemet var bara det sällskap Miljöpartiet satt i förra mandatperioden.
              Det blev ju resultatet. Därför förmodar jag att Mikaela Valtersson
              i den här frågan är glad över att vi har fått en annan regering
              som ser till att det blir mycket bättre.
            </seg>
            <seg n="bb66d9f6">
              Vi tre som debatterar frågan är i grund och botten eniga om att
              det behöver göras stora saker. På sina håll i landet görs mycket.
              Exemplet Alingsåshem, Brogården, som har nämnts här är intressant.
              Vid Folkpartiets nästa bostadskonferens kommer vi givetvis att
              ta upp de frågor som vi har döpt till Elda för kråkorna nej. Jag
              tror att alla partierna är inne på detta.
            </seg>
            <seg n="4eb18b02">
              Det handlar inte så mycket om målet utan om hur vi ska nå fram
              till målet. Där måste olika metoder användas. Priskänsligheten
              är viktig. Människor ska verkligen få klart för sig att det lönar
              sig att spara. Andra stora saker som är svårt för enskilda människor
              att påverka är att man kan utnyttja fjärrvärmetekniken effektivare
              i stora bostadsområden. Det är viktigt att producera och använda
              material på ett effektivt sätt. Fjärrvärme är en bra sak i tätbebyggda
              områden.
            </seg>
            <seg n="e0ad820e">
              Det finns en skillnad mellan industrin och den enskilda bostadskonsumenten
              som egentligen inte borde finnas. Inom industrin har man under
              lång tid varit mycket inriktad på att spara energi. Det har spelat
              en så stor roll för konkurrenskraften att man inte minst i de
              stora basindustrierna inte har haft höga kostnader för energi.
              Det har omedelbart slagit på konkurrenskraften. Jag tror för min
              del att det är viktigt att vi får samma tänkande som finns i industrin
              hos den enskilde.
            </seg>
          </u>
          <note type="speaker" n="ea928fac">
            Anf. 20 JAN ANDERSSON (c):
          </note>
          <u who="jan_andersson_a74953" xml:id="i-0e9cad7b948f4bf5-0" n="650b66a5">
            <seg n="46f96489">
              Fru talman! Det råder inget tvivel om att bostadssektorn är en
              viktig del av energianvändandet. Mikaela Valtersson nämner att
              det behövs en mängd åtgärder för att effektivisera och förbättra
              energianvändandet i bostadssektorn. Men det är inte mängden åtgärder
              som har betydelse. Möjligen har mängden åtgärder betydelse när
              vi står här i kammaren och breder ut oss eller när vi skickar
              pressmeddelanden. Men det är faktiskt vad som händer ute i verkligheten
              som har betydelse.
            </seg>
            <seg n="dab19e78">
              Fru talman! Till exempel efterlyser Mikaela Valtersson investeringsstöd.
              Om jag förstod rätt är det till och med stöd till sådana investeringar
              som redan i dagsläget bär sig på egna meriter. Det finns två huvudsakliga
              styreffekter av investeringsstöd. Den ena effekten är att så fort
              möjligheten finns rusar folk på dessa investeringar. Till exempel
              har vi pelletinvesteringar. Det är ett konverteringsbidrag som
              pelletbranschen själv i dag fördömer fullständigt. Den skapade
              en oerhörd överhettning. Man fick höja priserna på pelletbrännare
              för att klara att möta efterfrågan. När stödet försvinner kommer
              den andra huvudsakliga styreffekten. De som kanske hade tänkt
              att göra investeringen, eftersom den ändå bär sig på sikt, drabbas
              av styreffekterna. Då tycker de att de ska vänta lite eftersom
              den kanske kommer tillbaka igen. Det gör att sådana investeringar
              som hade varit både miljömässigt och ekonomiskt riktiga skjuts
              på framtiden eftersom de hoppas att vi politiker ska blanda oss
              i och peka på vilken sorts bränsle som ska användas.
            </seg>
            <seg n="637a31df">
              Fru talman! Jag vill mana till lite försiktighet när det gäller
              att ropa på investeringsstöd av det ena eller andra slaget, i
              all synnerhet i den typen av investeringar som bär sig på egna
              meriter.
            </seg>
          </u>
          <note type="speaker" n="785d6457">
            Anf. 21 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-6" n="d67ce91d">
            <seg n="8388613d">
              Fru talman! Vad Mikaela Valtersson säger är viktigt, nämligen
              att vi måste tänka långsiktigt. Det är precis vad regeringen gör.
              Det är också därför som vi har använt EU som en plattform för
              att också komma överens på det området. Jag hoppas att Miljöpartiet
              uppskattar att EU tar initiativet. Vi som tror på samarbetet i
              EU-gemenskapen ser att EU levererar på klimat- och energiområdet
              när det gäller energieffektivisering. Det är viktigt att Miljöpartiet,
              trots att man är så negativ och tänker sig lämna EU, ser att EU
              kan leverera när EU anstränger sig i ett gott samarbete.
            </seg>
            <seg n="bf8cf5d7">
              Vad behöver vi göra för att klara av detta? Det första är normer
              och regler. Där har vi en utredning som ska komma tillbaka med
              förslag på vad vi kan göra. Jag utesluter inte alls att vi kan
              behöva skärpa en hel del av de byggnormer som finns. Men jag vill
              återkomma till detta. Vi har gjort en hel del, som jag pekade
              på i interpellationssvaret, som håller på att ge effekt.
            </seg>
            <seg n="0144b061">
              Det andra är att energideklarationerna är en bra styrande del
              för enskilda konsumenter. Vi kommer att efterfråga energideklarationer
              när vi köper hus och ska investera i ett boende. Vi kommer att
              jämföra mellan olika alternativ.
            </seg>
            <seg n="57165e49">
              Tydliga mål är viktiga. Det 9-procentiga mål som finns i dag
              måste skruvas upp om vi ska klara målet 20 procent fram till 2020.
            </seg>
            <seg n="d2b0d7e3">
              Information och rådgivning är en tredje insats, och där satsar
              vi på energi- och klimatrådgivare, precis som jag har sagt. Deras
              uppgift är att vända sig både till konsumenter som bygger och
              köper bostäder och till småföretag, så att kunskapen ökar. Jag
              tror att vi behöver en nationell kampanj för att öka medvetenheten
              kring energifrågorna igen. Vi hade det under oljekrisen, som jag
              sade, visserligen då påtvingat. Men man kan väl också säga att
              klimatförändringarna kan få oss att fundera lite grann i den här
              riktningen. Jag tror att vi behöver mycket rådgivningsinsatser
              för att öka kunskapen.
            </seg>
            <seg n="fe248fc0">
              Att sprida goda exempel är det fjärde området. Vi har många goda
              exempel. Det är passivhusen, som interpellanten pekar på. Saboföretagen
              uppvaktade mig förra veckan, och när jag nu pratar väl om Sabo
              hoppas jag att HSB och många andra också kommer att vilja uppvakta
              mig och säga att de ska spara ännu mer fram till 2020. Jag tror
              att det är den positiva tävlan mellan ambitiösa bostadsföretag
              som kommer att ge konsumenterna både lägre kostnader och väl så
              goda bostäder.
            </seg>
            <seg n="38e06105">
              Jag kommer också att ha samtal med olika parter. Ska vi klara
              de här målen måste vi i det politiska systemet göra vårt med lagstiftning,
              tydliga mål och så vidare. Men jag måste också ha ett bra samarbete
              med dem som investerar i fastigheter, med dem som bygger bostäderna,
              med byggföretagen, så att de ser att vi går åt samma håll. Där
              kommer jag att ha samtal med olika delar av Sverige, inte minst
              Sveriges Kommuner och Landsting, som har ett stort bestånd. Jag
              är själv en stor fastighetsägare, i form av ägare av olika fastigheter,
              och där jobbar vi mycket intensivt med energieffektivisering.
            </seg>
            <seg n="08f4e3f3">
              Det är många parter som kan göra att vi så småningom också effektiviserar
              energianvändningen inom bostadssektorn.
            </seg>
          </u>
          <note type="speaker" n="beb8db6f">
            Anf. 22 MIKAELA VALTERSSON (mp):
          </note>
          <u who="mikaela_valtersson_072e3b" xml:id="i-7a33fef2969f01a7-0" n="6c472359">
            <seg n="ef6e0db6">
              Fru talman! Gunnar Andrén var tidigare inne på den snabba och
              positiva utveckling och den minskning av oljeanvändningen i bostäder
              som har skett sedan 70-talet. Där kan man se ett exempel på att
              aktiva åtgärder verkligen lönar sig. Det var ju en enormt snabb
              utfasning under förra mandatperioden, som var en direkt följd
              av priset på villaolja och de politiska åtgärder som beslutades
              här i riksdagen och vidtogs under perioden.
            </seg>
            <seg n="2fb7a956">
              Det är väldigt positivt att man är beredd att se över byggnormer
              och byggregler. Jag tror verkligen att det behövs ganska snart
              och att det är en av de viktigaste delarna för att ge den här
              utvecklingen en skjuts. När ett av de största byggföretagen i
              Sverige, JM, för ett par veckor sedan kunde säga att alla de hus
              som de bygger hädanefter ska ha en energianvändning på 70 kilowatt
              per kvadratmeter och år, långt under byggnormen, tror jag att
              alla kan klara det. Det är fullt rimligt och inte med någon avancerad
              teknik utan med befintlig teknik.
            </seg>
            <seg n="c1de9d48">
              Jag håller helt med om att man ska vara mycket försiktig med
              stöd. Jag ivrade inte och ropade inte efter några stora stöd,
              utan jag frågade om man kunde tänka sig någonting sådant om det
              behövs. Man ska vara väldigt försiktig med den typen av åtgärder,
              precis av de anledningar som räknades upp här. Men ibland kan
              det vara nödvändigt, och det är det man behöver titta på. Alla
              åtgärder lönar sig inte i dag. Det som Kungsbacka till exempel
              har satsat stort på, med solceller, lönar sig inte utan stöd i
              dag.
            </seg>
            <seg n="183cae8c">
              Man behöver ibland ge incitament. Om det är en som bygger och
              en annan som sköter driften finns i dag inte riktigt incitamentet
              att se till att minska driftskostnaderna framöver när man bygger.
              Men för dem som eventuellt inte tycker att det lönar sig och för
              att få i gång en utveckling initialt kan det ibland behövas ett
              stöd.
            </seg>
          </u>
          <note type="speaker" n="025dd58c">
            Anf. 23 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-a0027d64a9803c29-7" n="d67ce91d">
            <seg n="26efd992">
              Fru talman! Jag har inte så mycket att tillägga. Jag ska bara
              säga att kraftvärme- och fjärrvärmeutbyggnaden har skett ända
              sedan 70-talet utan statliga stöd. Det ska man komma ihåg. Vi
              har minskat oljeförbrukningen från 80 procent till under 5 procent.
              Det har skett en kraftig förändring på det här området, och det
              har skett utan statliga stöd. Det är också en sund marknad.
            </seg>
            <seg n="320adec1">
              Det gör att vi i dag när vi pratar med medlemsländer i övriga
              Europa kan säga: Ni kan titta på den teknik som vi har!
            </seg>
            <seg n="35e16e64">
              Jag hade senast Norges energiminister hos mig. Norge är inte
              med i EU men tittar ändå på det. Hon är intresserad av att lära
              av det svenska exemplet kring både fjärrvärmeutbyggnaden och kraftvärmeutbyggnaden.
              Ett annat exempel är Michigan, som har studerat våra system.
            </seg>
            <seg n="508c798f">
              Vi har nu verkligen möjligheter att exportera och skapa jobb
              här hemma därför att vi utvecklar teknologi på det här området.
            </seg>
            <seg n="91696bd7">
              Jag tycker att det är väldigt bra om vi är många som bryr oss
              om det här. Mikaela Valtersson har pekat på en rad områden som
              är angelägna framöver. Jag hoppas bara att vi när vi återkommer
              med de här förslagen får stöd för dem också från Miljöpartiet
              i riksdagen. Ni i Miljöpartiet kan känna er otroligt lugna för
              att den här regeringen kommer att engagera sig mycket hårt i att
              energieffektivisera också i bostadssektorn. Där tror jag att vi
              har ett gemensamt intresse.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="fe154a3c">
            9 § Svar på interpellation 2007/08:308 om förföljelse av kristna
            i Mellanöstern
          </note>
          <note type="speaker" n="f0a2526a">
            Anf. 24 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-0" n="581514b7">
            <seg n="114be4c2">
              Fru talman! Annelie Enochson har frågat mig vilka åtgärder jag
              avser att vidta för att verka för att de kristna minoriteterna
              ska skyddas i arabvärlden, för att Sverige på ett mer aktivt sätt
              ska kunna stödja återuppbyggnaden av Irak samt för att minska
              diskrimineringen av kristna minoriteter i särskilt Turkiet och
              Irak.
            </seg>
            <seg n="b32edab4">
              Till att börja med vill jag säga att den senaste tidens attacker
              mot kyrkor och kyrkliga ledare i Irak väcker djup oro. Trots att
              vi under de senaste månaderna har noterat försiktiga förbättringar
              av säkerhetsläget fortsätter väpnade grupper att begå allvarliga
              övergrepp. Många övergrepp riktas särskilt mot minoritetsgrupper.
              Den svenska regeringen och Europeiska unionen fördömer kraftigt
              dessa våldsdåd.
            </seg>
            <seg n="39a15e73">
              Den irakiska konstitutionen garanterar rättigheter för Iraks
              minoriteter, däribland kristna, mandéer, jezidier, turkmener och
              andra etniska och religiösa minoriteter. Tyvärr har Iraks regering
              inte förmått säkerställa att respekten för de mänskliga rättigheterna
              upprätthålls. Utrikesdepartementet följer noga situationen för
              olika minoritetsgrupper och har också kontakt med flera grupper
              för att ta del av deras erfarenheter. Bland dessa kontakter finns
              också kristna företrädare.
            </seg>
            <seg n="ade952a9">
              Sverige och Europeiska unionen för en tydlig dialog med irakiska
              regeringsrepresentanter om vikten av att respektera och stärka
              de mänskliga rättigheterna i Irak. I dessa samtal läggs stor vikt
              vid särskilt utsatta grupper såsom religiösa och etniska minoriteter,
              barn och kvinnor. Jag tog själv upp dessa frågor i mina kontakter
              med min irakiske kollega Hoshyar Zebari under dennes besök i Helsingfors
              och mitt besök i Bagdad förra året. Liknande dialoger förs med
              flera av länderna i Mellanöstern.
            </seg>
            <seg n="3ef09550">
              Sveriges regering försöker på flera olika sätt verka för en ökad
              respekt för de mänskliga rättigheterna, inklusive minoriteters
              rättigheter. Vi gör detta inte minst genom våra ambassader, som
              ständigt tar upp vikten av att de mänskliga rättigheterna respekteras
              fullt ut med myndigheterna i de länder i Mellanöstern där vi finns
              representerade. På den punkten är vi, liksom övriga EU, mycket
              tydliga. De associeringsavtal som EU har ingått med flertalet
              länder kring Medelhavet, förhandlingarna om ett frihandelsavtal
              med Gulfstaternas samarbetsråd (GCC), förhandlingarna med Turkiet
              om medlemskap i EU samt förhandlingarna om ett handels- och samarbetsavtal
              med Irak ger ytterligare möjligheter för EU att ställa krav på
              regeringarna i regionen.
            </seg>
            <seg n="7d71239f">
              Jag vill särskilt lyfta fram de ansträngningar som görs inom
              ramen för EU:s rättsstatsinsats Eujust lex som syftar till att
              stärka rättssäkerheten och respekten för de mänskliga rättigheterna
              inom det irakiska rättsväsendet. På gräsrotsnivå i Irak sker ett
              viktigt samarbete mellan svenska och irakiska enskilda organisationer
              som arbetar för ökad tolerans, demokrati och mänskliga rättigheter.
              Sådana insatser tror jag bidrar till att situationen på sikt förbättras
              för hela Iraks befolkning. Det är dock i huvudsak den irakiska
              regeringens uppgift att fullgöra sina skyldigheter enligt internationella
              konventioner och att visa att man är kapabel att leva upp till
              sina åtaganden vad gäller skydd av den egna befolkningen och respekt
              för de mänskliga rättigheterna.
            </seg>
            <seg n="3b98ff74">
              Den svenska regeringen är, liksom EU, medveten om de problem
              som finns i dagens Turkiet vad gäller religionsfrihet och skydd
              av den enskildes rätt till liv och personlig säkerhet. Dessa frågor
              står högt på agendan i Turkiets förhandlingar om EU-medlemskap.
              Sverige och EU kommer fortsatt att ställa mycket tydliga krav
              på Turkiet för att stärka respekten för de mänskliga rättigheterna
              och förbättra situationen för landets religiösa och etniska minoriteter.
              Samtidigt måste EU och Sverige stå fast vid att Turkiet är välkommet
              som fullvärdig medlem i EU när samtliga de kriterier ett medlemskap
              är förenat med har uppfyllts. Ett framtida medlemskap förblir
              en av de starkaste drivkrafterna för genomförandet av ytterligare
              reformer i Turkiet.
            </seg>
            <seg n="e6e05ae7">
              Sammanfattningsvis kan jag försäkra Annelie Enochson om att Sveriges
              regering fortsatt kommer att göra vad vi kan för att bidra till
              en ökad tolerans för religiösa och andra minoriteter i Mellanöstern.
            </seg>
          </u>
          <note type="speaker" n="92ec8046">
            Anf. 25 ANNELIE ENOCHSON (kd):
          </note>
          <u who="annelie_enochson_e80816" xml:id="i-5b2ec576208db158-0" n="78d00aea">
            <seg n="e47cc2d2">
              Fru talman! Jag vill tacka utrikesministern så mycket för svaret.
              Jag ville ha denna debatt med utrikesministern eftersom det just
              nu pågår en flykt av människor som bekänner sig till den kristna
              tron och bor i Mellanösterns olika länder som styrs av en muslimsk
              majoritet.
            </seg>
            <seg n="5b14f3b2">
              Att bekänna sig till en minoritetsreligion är svårt i dessa länder,
              och att konvertera till kristen tro från islam kan innebära dödsfara
              för konvertiten. Samma mekanismer som visar sig vid hedersrelaterat
              våld gäller också inom delar av islam när en son, dotter eller
              en annan nära släkting konverterar till kristendomen. Familjen
              är beredd att frysa ut, misshandla och till och med döda sina
              egna barn för att få dem att återvända till islam. Därför måste
              vi i Sverige skydda människor som flyr för att de konverterat,
              men samtidigt måste vi arbeta för att kristna minoriteter ska
              kunna leva kvar i sina hemländer i Mellanöstern.
            </seg>
            <seg n="44544930">
              Just nu pågår en rättegång i Malatya med fem åtalade för morden
              på de tre kristna Aydin, Yuksel och Geske som så barbariskt mördades
              i Malatya i nordvästra Turkiet den 18 april förra året. Förövarna
              har erkänt att motiven var nationalistiska och religiösa. De mördades
              för att de var just kristna och arbetade i ett kristet boktryckeri.
              Morden hade föregåtts av en hätsk tidningskampanj mot de kristna.
              Vi minns också med tydlighet och sorg mordet på den kristne armeniske
              journalisten Hrant Dink, som mördades den 19 januari förra året
              i Istanbul.
            </seg>
            <seg n="de98d544">
              Många kristna assyrier/syrianer i Sverige vittnar om sin oro
              för släktingar som är kvar i Turkiet. Och de tillhör ändå ett
              folk som finns med på Turkiets lista för skyddade minoriteter.
              Men de som konverterar har en mycket bekymmersam situation i dagens
              Turkiet.
            </seg>
            <seg n="a6d9766e">
              Egypten är ett annat land där konvertiter har det svårt, men
              den 9 februari i år kom det ett positivt beslut från Egyptens
              högsta domstol om ID-kort för de konverterade kristna. Det är
              tolv konvertiter som nekats ID-kort men som nu kommer att få ett
              ID-kort utan ordet ex-muslim. En talesperson från Egyptian Initiative
              for Personal Rights berättar att det innebär en stigmatisering
              i Egypten att ha stämpeln ex-muslim i sina ID-kort. Men i Turkiet
              är ID-kort fortfarande ett problem, eftersom de pekar ut religionstillhörighet.
            </seg>
            <seg n="c871cfb6">
              Att konvertera är en mänsklig rättighet, och detta måste påtalas
              om och om igen. Vid mina besök i Turkiet är detta något som jag
              påtalar för de styrande.
            </seg>
            <seg n="f6341b0d">
              Jag har två frågor till utrikesministern. Den första rör just
              stämpeln i Turkiets ID-kort som anger vilken religion man har.
              Jag tog upp det senast när jag träffade ambassadören på middag
              för några veckor sedan. Hur ska man arbeta för att det inte ska
              synas i ID-korten vilken religion man har?
            </seg>
            <seg n="f5a77b68">
              Den andra frågan är: På vilket sätt påtalar utrikesministern
              i sina kontakter i Mellanöstern, speciellt Turkiet och Irak, hur
              viktigt det är med religionsfrihet, som innebär att man också
              har rätt att konvertera och har rätt att stanna kvar i sitt land
              efter en konvertering till annan tro?
            </seg>
          </u>
          <note type="speaker" n="226b387e">
            Anf. 26 HANS WALLMARK (m):
          </note>
          <u who="hans_wallmark_d27c95" xml:id="i-a365a7d084135089-2" n="1b7b74f3">
            <seg n="8030e720">
              Fru talman! I en interpellation ger Annelie Enochson en utmärkt
              beskrivning av kristna minoriteters utsatta situation i Mellanöstern.
              Hon påminner om upptrappat våld, om förföljelser och trakasserier.
            </seg>
            <seg n="066da24a">
              Det är en hets som resulterat i att många söker sig från området
              för att söka säkerhet, framtid och lycka någon annanstans. Konsekvensen
              blir att de kristna grupper som funnits i regionen under mycket
              lång tid blir färre och färre.
            </seg>
            <seg n="753fe957">
              Annelie Enochson påminner om hur kyrkor, kloster och ett kaldeiskt
              barnhem attackerats i Mosul. Hon lyfter fram det faktum att en
              grekisk-ortodox och två kaldeiska kyrkor sprängts i Bagdad. Hon
              berättar om kvinnor som får ingå tvångsäktenskap och om människor
              på flykt. Allt detta är förfärligt.
            </seg>
            <seg n="ae2ea2d5">
              I en fråga ställd till utrikesminister Carl Bildt för ungefär
              ett år sedan tog jag upp mordet på den i Libanon verksamme kristne
              politikern Pierre Gemayel. Från olika biståndsgrupper och internationella
              hjälporganisationer kom oroande besked om att kristna trosbekännare
              uppfattade den rådande situationen som så hotande och allvarlig
              att allt fler sökte sig bort. Svaret löd: Finns det någon enstaka
              åtgärd som jag kunde göra för att förändra situationen i Mellanöstern
              skulle jag göra det. Vi fortsätter att arbeta för att Europeiska
              unionen får och tar sig en aktivare roll i det nödvändiga arbetet
              för en varaktig fred i Mellanöstern. Vårt arbete för en fredlig
              lösning pågår löpande, under hela året. Det är till gagn för alla
              religiösa grupperingar, kristna, judar och muslimer.
            </seg>
            <seg n="2464f2bc">
              Ett liknande svar, om än mycket längre, som sig bör i en interpellationsdebatt,
              ger utrikesministern nu till Annelie Enochson. Bara det faktum
              att detta samtal förs i den svenska riksdagen är ju ett sätt att
              visa oss själva och omvärlden att vi ser och att vi följer. De
              som utsätts för förföljelse och förnedring ska veta att de inte
              är ensamma, även om de är oerhört utsatta när mobben drar fram
              för att bränna, förstöra och förtrycka.
            </seg>
            <seg n="f48f03f2">
              I sammanhanget bör det väl också påminnas om Vänsterpartiets
              förslag att minska svenska statens stöd till samfunden från dagens
              50 till 40 miljoner kronor per år. Många av samfunden har en stark
              koppling till de invandrare och flyktingar som bosatt sig i Sverige.
              Ett viktigt socialt och humanitärt arbete skulle hotas, i vart
              fall starkt urholkas, av en neddragning med 20 procent. Romersk-katolska
              kyrkan, med sitt arbete bland kristna irakier, är ett gott exempel
              att lyfta fram bland kaldéerna, varav många finns i exempelvis
              Södertälje.
            </seg>
            <seg n="9eac5c8c">
              Samtidigt tror jag att det är viktigt att komma ihåg att det
              är många grupper som drabbas och förföljs. Judiska familjer får
              uppleva tragedin av att krypskyttars skott riktas mot den lilla
              som ligger i barnvagnen, bara för att de är just judar. Den som
              handlar med kristna böcker kan få sin butik nedbränd. Och alltför
              många muslimer möts, inte minst här hos oss, av en misstänksamhetens
              mur som likställer deras tro med att potentiella bomber finns
              inlagda i turbanen.
            </seg>
            <seg n="6da59c15">
              Sverige har all anledning att i världssamfundet och via det europeiska
              samarbetet tala med besinningens och samexistensens lugna och
              svala stämma. Det ges inget alternativ till att leva sida vid
              sida. Den som tror sig kunna utrota den andra gruppen de kommer
              också att utrota sig själv vi.
            </seg>
            <seg n="4a96f3d0">
              Utrikesminister Carl Bildt visar i sitt svar att ett EU-medlemskap
              för Turkiet är en väg att gå för ökad respekt mellan olika religiösa
              och kulturella grupper. Jag tror att det är alldeles rätt. Med
              Turkiet som en fullvärdig och respekterad medlem av den europeiska
              familjen uppnås två viktiga saker.
            </seg>
            <seg n="ebd363db">
              Det första är att ingen kan bli medlem utan respekt för mänskliga
              rättigheter och demokratiska institutioner. Det är ett klart budskap.
              Det andra är att ett huvudsakligen muslimskt Turkiet i ett huvudsakligen
              kristet Europa visar att just dessa grundläggande värden förenar
              och håller samman bortom religionen.
            </seg>
            <seg n="fe7738d0">
              Fru talman! När det gäller just de kristnas situation i Mellanöstern
              kanske jag kan få berätta att Svenska kyrkan, efter beslut på
              kyrkomötet, i ett projekt under ledning av Lutherska världsförbundet
              har för avsikt att bygga bostäder på en större fastighet invid
              Oljeberget i Jerusalem för att erbjuda bra lägenheter för den
              kristna minoriteten. Jerusalem är ju själva brännglaset för denna
              region, staden som förenar tre världsreligioner.
            </seg>
          </u>
          <note type="speaker" n="0dcbf1d7">
            Anf. 27 LARS-IVAR ERICSON (c):
          </note>
          <u who="jan_ericson_aca06f" xml:id="i-5fd09cc9ab12dd9a-0" n="7d5026a1">
            <seg n="a6784b83">
              Fru talman! Annelie Enochson aktualiserar med sin interpellation
              förhållandena för de kristna i Mellanöstern. Jag vill gärna ansluta
              mig till denna debatt och då framför allt ta upp förhållandena
              i Turkiet, ett land som jag har haft tillfälle att besöka både
              som turist och som resenär för Stödkommittén för mänskliga rättigheter
              i Turkiet.
            </seg>
            <seg n="16d8d096">
              Bakom badortsidyllerna och sevärdheterna i Istanbul och andra
              städer finns det en hård verklighet som turisterna inte ser. Det
              finns en våldskultur inom polisen, militären och olika former
              av specialstyrkor, en våldskultur som också drabbar utövare av
              kristen tro. Vi vet också att det tillämpas systematisk tortyr,
              enligt Human Rights Foundation of Turkey, HRFT.
            </seg>
            <seg n="e2a84cb5">
              Jag ska ge några exempel på hur de kristna diskrimineras. De
              kristna kyrkorna saknar rättslig status, även om de existerar
              som byggnader. Kristna kan inte bli tjänstemän eller anställas
              inom den offentliga sektorn. Kristna får inte ge sina barn kristna
              namn, utan bara turkiska.
            </seg>
            <seg n="eab18a82">
              Vid ett besök i klostret Mor Gabriel i sydöstra Turkiet fick
              jag veta av biskopen att de kristna där inte tillåts att bygga
              till en kyrka i återflyttningsbyn Sare. Även i andra byar har
              man nekats att bygga om och renovera kyrkor.
            </seg>
            <seg n="9cf5f3bc">
              Från regeringshåll sprids också myten om att kristna missionärer
              håller på att ta över Turkiet och att de hotar den nationella
              enheten.
            </seg>
            <seg n="2311687f">
              Det talas om att protestantiska missionärer planerar att omvända
              10 procent turkar före 2020. Men en jämförelse mellan lögn och
              sanning visar att 334 turkar har övergått till kristendomen mellan
              2000 och 2007.
            </seg>
            <seg n="7024b295">
              För hundra år sedan tillhörde varannan invånare i Istanbul en
              kristen församling. I dag finns det bara ca 110 000 kristna i
              hela landet. Många av dem funderar på att utvandra, inte minst
              efter morden på två konvertiter, mordet på en kristen präst 2006
              och det uppmärksammade mordet på den armeniske redaktören Hrant
              Dink förra året.
            </seg>
            <seg n="7b8f89e5">
              Det finns dock positiva motkrafter i Turkiet. Jag tänker då på
              enskilda organisationer, institutioner som tillsammans gör ett
              väldigt bra arbete för ökad respekt för mänskliga rättigheter.
              Min fråga till utrikesministern blir: Vad gör regeringen för att
              stödja dessa organisationer ekonomiskt och moraliskt?
            </seg>
            <seg n="054493f3">
              Utrikesministern har lämnat ett mycket bra och innehållsrikt
              svar när det gäller Irak och Turkiet. Men Annelie Enochson berör
              också i sin interpellation situationen i Palestinaområdena. Därför
              är det naturligt att fråga utrikesministern hur han ser på hur
              det palestinska styret behandlar de kristna invånarna i dessa
              områden.
            </seg>
          </u>
          <note type="speaker" n="05baa7a7">
            Anf. 28 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-1" n="581514b7">
            <seg n="8f09f273">
              Fru talman! Det är lätt att hålla med om åtminstone huvuddragen
              i den beskrivning som har getts. Det råder inga delade meningar
              mellan mig och de tre debattörerna om att detta är ett problem
              och ett problem som har att göra med långsiktiga och delvis bekymmersamma
              utvecklingsfaktorer som finns i denna del av världen.
            </seg>
            <seg n="aeaca8ee">
              Nu talar vi om tre väldigt olika situationer, ska sägas. Om vi
              talar om situationen i Irak, eller Mesopotamien för att använda
              de mer historiska begreppen, Mosulområdet, talar vi om ett område
              där det finns en historisk mosaik, där kristenheten har mycket
              djupa rötter och där det finns ett otal olika kristna minoriteter
              av olika slag. Där har de ibland genom historiens lopp farit illa.
              När det blir konflikter är det ofta just minoriteterna, i det
              här fallet de kristna det kan vara judiska också även om det inte
              är så mycket kvar av just den minoriteten som drabbas värst.
            </seg>
            <seg n="79876b4d">
              Det har vi haft anledning att engagera oss för just i Irak, inte
              minst i det som är skärningsområdet mellan arabiska och kurdiska
              intressen. I Mosulområdet till exempel finns det en lång rad olika
              minoriteter som i dag riskerar att komma riktigt ordentligt i
              kläm. Vi försöker på olika sätt att engagera oss för dem. Jag
              har talat i det ärendet med FN:s särskilda sändebud i Bagdad och
              om vikten av att det internationella samfundet på olika sätt kan
              engagera sig. Bara att uppmärksamma dem, bara att träffa dem är
              i sig en möjlighet till stöd.
            </seg>
            <seg n="3d949bf5">
              Men det handlar om att få en stabil och fungerande statsbildning
              i Irak. Det är lätt att säga, som jag säger i interpellationssvaret,
              att vi talar med den irakiska regeringen och ber att den ska åtgärda
              detta. Den irakiska regeringen har ibland inte kontroll över förorterna
              till Bagdad, för det är olika typer av militanta grupper som spränger
              folk i luften. Det är först när vi har en fungerande regering,
              förhoppningsvis någorlunda demokratisk och någorlunda rättsstatsorienterad,
              som vi kan börja att mer systematiskt arbeta med dessa frågor.
            </seg>
            <seg n="2f4ff53c">
              Situationen i Turkiet är fundamentalt annorlunda. Där finns historiska
              problem. Där finns också skillnader mellan olika grupper som har
              att göra med Lausannefördragets olika bestämmelser. I detta ligger
              att det finns ett betydande skydd för vissa. Jag föreställer mig
              utan att gå in i alla detaljer, för jag känner inte till en del
              av det som berördes att det finns betydande skillnader mellan
              protestantiska kristna grupperingar och till exempel de ortodoxa
              eller de armeniska. De två förstnämnda har ett skydd i Lausannefördraget.
              De andra har det inte.
            </seg>
            <seg n="bba3f1b6">
              Känner jag den turkiska historien rätt är den skillnaden rätt
              betydelsefull. Den går ju tillbaka till de förhållanden som var
              under det osmanska riket. Det hindrar inte att mänskliga rättigheter
              är mänskliga rättigheter. Alla ska ha rätten till det skyddet.
            </seg>
            <seg n="0cce629e">
              Som påpekades i interpellationssvaret är detta frågor som är
              mycket levande i vår dialog med Turkiet inom ramen för medlemskapsförhandlingarna.
              Det gäller också religiösa institutioner. Det är rätt mycket den
              ortodoxa kyrkan av lätt insedda skäl som står i fokus, beroende
              på Konstantinopels historiska ställning och patriarkens speciella
              ställning där.
            </seg>
            <seg n="37117a88">
              Också när det gäller de palestinska områdena tror jag att fred
              och en fungerande palestinsk stat är det som kan ge möjlighet
              till skydd. Det handlar också om att den palestinska ekonomin
              ska börja fungera. Vi har haft en betydande kristen närvaro, befolkningsmajoritet
              om jag inte missminner mig, i till exempel Betlehem. Det är klart
              att den har drabbats inte bara av politik utan också av att ekonomin
              har gått så dåligt som den har gjort på grund av avspärrningar
              som har gjort att turismen har gått ned. De har inte haft möjlighet
              att försörja sig. Då har de tvingats ge sig därifrån.
            </seg>
            <seg n="bb2523e1">
              Nu hoppas vi kunna vidta olika åtgärder, och en del av det är
              på gång. Det handlar om att få i gång turistflödet mera. Då kan
              man hoppas att det blir en möjlighet för dem som är kvar att åtminstone
              klara sig. Det är inte bara politik, utan det handlar också om
              ekonomi i den här situationen.
            </seg>
            <seg n="6df38f63">
              Det är tre lite olika situationer men ett likartat engagemang
              i frågorna.
            </seg>
          </u>
          <note type="speaker" n="f708f8e3">
            Anf. 29 ANNELIE ENOCHSON (kd):
          </note>
          <u who="annelie_enochson_e80816" xml:id="i-bf0d5fbb5f2ff001-0" n="78d00aea" next="i-2f93ff95cf63e26f-0">
            <seg n="0c4f68a7">
              Fru talman! Jag tackar utrikesministern för den här genomgången.
              Jag är glad över att vi har en utrikesminister som är så uppdaterad
              på läget.
            </seg>
            <seg n="ef30b8e7">
              I mitt andra inlägg vill jag fokusera på situationen i Irak och
              situationen för de kristna där. Jag har nämnt en del i min interpellation.
              Tar man bara de assyriska kyrkorna är det 40 kyrkor som har blivit
              förstörda sedan i juni 2004.
            </seg>
            <seg n="de7105cd">
              Det syrisk-ortodoxa ärkestiftet i Sverige och övriga Skandinavien
              har uppgivit att mer än hälften av den kristna befolkningen i
              Irak har drivits på flykt. Från UNHCR kommer liknande siffror.
              De anger kanske lite i underkant när de säger att det är en tredjedel.
              33 procent av flyktingarna från Irak är kristna, trots att det
              bara för några år sedan var 3 procent av befolkningen i Irak som
              var kristen.
            </seg>
            <seg n="b2d53a0e">
              En av mina frågor i interpellationen var vilka åtgärder utrikesministern
              och UD kan vidta för att mer aktivt stödja återuppbyggnaden av
              Irak. När jag åkte hit med tåget i dag läste jag i Svenska Dagbladet
              att biståndsministern vill satsa på ett pilotprojekt i norra Irak
              tillsammans med irakier boende i Sverige för att starta företag
              där.
            </seg>
            <seg n="a521b08a">
              Jag tycker att det är ett bra initiativ och att det är bra att
              det tas för att hjälpa till på hemmaplan för irakier. På detta
              sätt underlättar man för folk att stanna kvar. Man kan även återvända
              från Sverige till ett arbete i Irak.
            </seg>
            <seg n="f6042b5e">
              Norra Irak är just ett område som utrikesministern beskrev som
              en mosaik och där många kristna lever. Många kommer därifrån.
              Därför är det så viktigt att det här biståndet också satsas på
              de kristna. De är ofta de fattigaste och mest utsatta.
            </seg>
            <seg n="1659d180">
              För att kunna förverkliga demokratin i Irak bör samma status
              ges till alla folkgrupper, oavsett nationell identitet, religion,
              styrka och antal invånare. Det är viktigt att respekten för de
              mänskliga rättigheterna efterlevs. Utrikesministern säger i sitt
              svar att så inte är fallet i Irak nu. Jag är glad över att utrikesministern
              har kontakt med de kristna företrädarna i regionen för att kontinuerligt
              följa den utveckling som är på gång där.
            </seg>
            <seg n="d7a98e2a">
              Jag vill här också nämna några ord om Gaza och Västbanken som
              är två områden där kristna har det svårt. I oktober förra året
              mördades den kristna palestinier som var generalsekreterare för
              det palestinska bibelsällskapet i Gaza. Många kristna valde då
              att lämna Gaza och finns nu på Västbanken som än så länge är något
              bättre för de kristna att leva i. Kristna institutioner har angripits
              flera gånger sedan islamiströrelsen Hamas vann de palestinska
              parlamentsvalen 2006 och tog makten i Gaza förra året.
            </seg>
            <seg n="ca721f4d">
              Precis som utrikesministern noterade har Betlehem haft en majoritet
              av kristna. Nu är det bara 30 procent av kristna araber kvar i
              staden. Jag tror att vi behöver en initiativförändring i den svenska
              utrikespolitiken för att mer aktivt försvara just de kristna i
              Mellanöstern.
            </seg>
            <seg n="d3a2bde4">
              Min fråga vad vi gör när det gäller konvertiter fick jag inte
              riktigt svar på. Jag vill ställa den frågan igen. Precis som utrikesministern
              sade räknas assyrier in i Lausannefördraget, och armenier räknas
              faktiskt in där, men konvertiter finns inte med.
            </seg>
          </u>
          <note n="3f08d79a">
            (Utrikesminister CARL BILDT (m): Till protestantism?)
          </note>
          <u who="annelie_enochson_e80816" xml:id="i-2f93ff95cf63e26f-0" n="78d00aea" prev="i-bf0d5fbb5f2ff001-0">
            <seg n="954286ae">
              Ja, just det, och åt vilket håll som helst. Att byta religion
              är något som inte finns med i själva Lausannefördraget. Det gör
              att när man får folk som konverterar blir det väldigt svårt. Jag
              har träffat en del, bland annat en författare som inte fick lov
              att ge ut böcker sedan han blev kristen. Hans syster fick också
              svåra problem i den anställning hon hade. Det finns alltså många
              exempel på detta. När vi har varit där tillsammans med samma organisation
              som Lars-Ivar har vi sett detta på nära håll.
            </seg>
            <seg n="c3631314">
              Jag ställer frågan om konvertiter igen och frågar också hur man
              kan jobba vidare med religionsfriheten.
            </seg>
          </u>
          <note type="speaker" n="1ed70089">
            Anf. 30 HANS WALLMARK (m):
          </note>
          <u who="hans_wallmark_d27c95" xml:id="i-a365a7d084135089-3" n="1b7b74f3">
            <seg n="586375f4">
              Fru talman! I den historiska exkursion som utrikesminister Carl
              Bildt tog med oss på gjorde han en distinktion mellan ekonomi
              och politik. Det är väl så, utrikesministern, att ekonomi ibland
              också är politik. Det är därför det är viktigt att det finns ett
              samband däremellan.
            </seg>
            <seg n="165869ab">
              Annelie Enochson tog upp det viktiga uppbyggnadsarbete som nu
              sker i Irak. Det är ett sätt att stärka de kristna minoriteternas
              ställning. Det är glädjande om den svenska regeringen vill delta
              i arbetet.
            </seg>
            <seg n="2def7976">
              I debatten har bland annat pekats på det som har skett i Turkiet.
              Det finns en del som onekligen är förfärligt. Jag tror att det
              är viktigt att som utrikesministern göra en distinktion mellan
              de olika områdena. Det finns onekligen grader i förtrycket och
              förtrampandet. Därför tycker jag också att det är oerhört väsentligt
              att vi från riksdagens talarstol i den rätt stora breda politiska
              enighet som finns slår fast att det är ett angeläget mål för Sverige
              att Turkiet blir fullvärdig medlem av den europeiska gemenskapen.
              Alternativet är inte att stå utanför, utan att vara med i det
              ramverk som vi har av demokrati och mänskliga rättigheter.
            </seg>
            <seg n="f5129e7c">
              Diskussionen visar att det utöver Svenska kyrkan finns många
              andra grupper som bistår de kristna som kommer som flyktingar
              och invandrare till Sverige. Därför vill jag än en gång betona
              hur väsentligt det är att man ser kopplingen mellan bidraget på
              50 miljoner kronor om året till olika samfund utöver Svenska kyrkan
              och den hjälp och det stöd som ges till invandrare och flyktinggrupper.
              Jag nämnde till exempel kaldéerna.
            </seg>
            <seg n="f56b2358">
              Precis som utrikesministern skrev i sitt svar tror jag att vi
              har fått en växande insikt om de tre världsreligionernas betydelse:
              kristendom, judendom och islam. Det är en viktig erfarenhet att
              bära med sig när det gäller utrikes- och säkerhetspolitiken. Det
              fanns en tid då vi bara såg på de ideologiska differenserna, skillnaderna
              mellan öst och väst, mellan kommunism och frihet. Det är väsentligt
              att vi i den moderna utrikes- och säkerhetspolitiken också för
              in insikten om världsreligionernas betydelse.
            </seg>
          </u>
          <note type="speaker" n="3c253771">
            Anf. 31 LARS-IVAR ERICSON (c):
          </note>
          <u who="jan_ericson_aca06f" xml:id="i-1af7fa18d21b2f0e-0" n="7d5026a1" next="i-7d8a80c72944faf6-0">
            <seg n="92c91671">
              Fru talman! Individens rätt att fritt välja religion eller annan
              livsåskådning är något som tillhör de grundläggande mänskliga
              rättigheterna. Ändå hotas och förföljs många människor i världen
              för sin religiösa övertygelse. Det gäller inte bara i Mellanöstern,
              vars roll vi har diskuterat i denna debatt.
            </seg>
            <seg n="90dd4728">
              Att majoritetens trosinriktning i ett land ska kunna styra minoriteternas
              trosuppfattning är orimligt. Det är detsamma som förtryck, ett
              förtryck som på alla sätt måste bekämpas. Det känns väldigt bra
              att vår nuvarande regering gör sig hörd i dessa frågor. Sverige
              kan säkert i EU hjälpa till att ytterligare driva på Turkiet i
              medlemsfrågan. Turkiet och andra länder har ett mörkt förflutet
              när det gäller förföljelser mot kristna. Även i nutid sker övergrepp
              som världssamfundet måste uppmärksamma mycket mer.
            </seg>
            <seg n="0ae1325c">
              Därför tackar jag Annelie Enochson, som har interpellerat, och
              utrikesministern, som har en viktig uppgift att på många områden
              försvara de mänskliga rättigheterna.
            </seg>
          </u>
          <note n="9e69945c">
            Anf. 32 LENNART SACRÉDEUS (kd):
          </note>
          <u who="jan_ericson_aca06f" xml:id="i-7d8a80c72944faf6-0" n="7d5026a1" prev="i-1af7fa18d21b2f0e-0">
            <seg n="1340f6ab">
              Fru talman! Jag vill också tacka vår utrikesminister för hans
              engagemang i grundläggande mänskliga fri- och rättigheter. Detta
              är för många av oss i kammaren en glädjens dag, vilket också utrikesministern
              på ett väldigt skickligt sätt har kommenterat, vad gäller det
              besked vi har fått från Kuba om att den envåldshärskare som har
              styrt det landet i 49 år nu har lämnat besked om att han ska frånträda
              sin post som Kubas diktator.
            </seg>
            <seg n="8749cd15">
              Jag vill också tacka Annelie Enochson för att hon uthålligt i
              Sveriges riksdag engagerar sig för frågor kring religionsfriheten.
            </seg>
            <seg n="7be178f4">
              Jag vill framföra följande till utrikesministern.
            </seg>
            <seg n="3fae1179">
              Det finns grund för att påstå att den enskilt vanligaste orsaken
              till att människor i vår värld utsätts för förföljelse, kränkningar
              och övergrepp, inte sällan med dödlig utgång, i dag är den religiösa
              tillhörigheten och identiteten. Utanför det område vi diskuterar
              i dag vet säkert utrikesministern att kristna i Indien utsattes
              för betydande förföljelser i julas. 94 kyrkor brändes ned.
            </seg>
            <seg n="f695f4b7">
              När det gäller Irak har vi fått alarmerande rapporter, som har
              nämnts tidigare i denna debatt, om utsattheten för de kristna
              syrianerna, assyrierna och kaldéerna. Det finns drag i detta som
              kan jämföras med etnisk och religiös rensning.
            </seg>
            <seg n="e3ff2a25">
              Jag ska vara lite personlig mot utrikesministern. Det sägs många
              gånger att religiös förföljelse icke är huvudanledningen; allt
              är politik. Men dessa frågor vävs samman, och grupper som vill
              göra ett land religiöst eller etniskt rent, så att bara en religiös
              eller etnisk grupp får finnas i landet, kan använda vilka motiv
              som helst för att skapa ett sådant klimat av rädsla, terror och
              hot att minoritetsgruppen religiös, politisk eller etnisk känner
              sig föranledd att lämna landet.
            </seg>
            <seg n="87181f2b">
              Bara några mil från denna kammare där utrikesministern, jag själv
              och de andra befinner oss, i Södertälje, tas väldigt många människor
              emot just därför att de tillhör en minoritetsgrupp religiöst sett.
              Därför vill jag till utrikesministern säga följande.
            </seg>
            <seg n="fcc71720">
              Mycket befogat nämndes vårt gedigna arbete för utsatta kvinnor
              i världen och för människor som förföljs därför att de tillhör
              en sexuell minoritet i sitt land. Men var det en engångsföreteelse
              att människors förföljelse till följd av religiös tillhörighet
              och vårt lands stolta tradition i Dag Hammarskjölds anda i kampen
              för religionsfriheten inte nämndes i den drygt 5 000 ord långa
              och förnämliga utrikesdeklarationen? Detta gjorde mig som ledamot
              i kammaren och tidigare ledamot i utrikesutskottet i Europaparlamentet
              en aning ledsen. Jag hoppas och tror att utrikesministern kommer
              att ha med detta i utrikesdeklarationen 2009. Att så många har
              kommit till vårt land har att göra med religiös förföljelse.
            </seg>
            <seg n="b37e0d2b">
              Jag vill rikta den andra frågan till vår djupt engagerade utrikesminister.
              Skulle utrikesministern kunna överväga att vårt land, likt ett
              land på andra sidan Atlanten som är en aning större, USA, skulle
              ha en särskild ambassadör för att bevaka frågor kring religionsfrihet?
              Religionsfriheten handlar om människans själsliga och andliga
              sökande efter ett fäste i tillvaron. Allt kan missbrukas, även
              tro och religiositet, men för väldigt många människor är detta
              djupt kända, ärliga känslor, som man vill stå för i kärlekens
              namn.
            </seg>
          </u>
          <note type="speaker" n="a51429f5">
            Anf. 33 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-2" n="581514b7">
            <seg n="049446c2">
              Fru talman! Låt mig inledningsvis säga det som är relativt uppenbart
              och som Hans Wallmark pekade på: I dagens värld är frågor som
              har att göra med religionstillhörighet, identitet och nationalitet
              tilltagande viktiga. Ofta går de in i varandra. Det som vi betraktar
              som religion kan gå över till nationell tillhörighet och kan också
              vara en viktig del av den kulturella identiteten. Det innebär
              att det ibland är väldigt tydligt att det bara handlar om den
              ena typen av problem, medan det ibland inte alls är lika tydligt.
            </seg>
            <seg n="edf8c4e6">
              Vårt förhållningssätt är att i grunden betrakta allt detta som
              en fråga om mänskliga rättigheter. Vi försvarar alla individer,
              alldeles oavsett nationalitet, upplevd identitet, religiös uppfattning,
              gudsuppfattning eller icke-gudsuppfattning, vad nu det kan vara
              det finns andra typer av religioner också.
            </seg>
            <seg n="f243dc3b">
              Det är också det svar jag inte gav till Annelie angående konvertiter.
              Det är ingen skillnad i den delen. Det är samma sak. Det handlar
              om att försvara mänskliga rättigheter. Det är också svaret till
              Lennart Sacrédeus. Jag tycker inte att vi ska ha en separat ambassadör
              för en del av denna problematik. Vi ska se det som en del av den
              samlade problematiken med respekten för medborgerliga fri- och
              rättigheter.
            </seg>
            <seg n="adad6df2">
              Det är rätt att påpeka att de här problemen blir allt större.
              I denna diskussion fokuserar vi med rätta på kristna minoriteter,
              men Indien nämndes på grund av det som inträffade mellan hinduer
              och muslimer i Gujarat för några år sedan. De hemskheter som plötsligt
              blossade upp där gällde också gränslinjen mellan religion och
              identitet. Det är ofta skrupelfria politiker som säkert på grund
              av helt andra intressen väljer att spela på just detta och hetsar
              upp stämningar som leder till blod, död och elände.
            </seg>
            <seg n="24072d9e">
              Det här kan vi bara bekämpa med en politik som dels försvarar
              de individuella fri- och rättigheterna, dels försöker bygga stater
              som vi kan hålla ansvariga för fri- och rättigheter. Det är det
              som är problemet i Irak, som jag nämnde. Jag kan tala med min
              irakiske kollega och han och jag är rörande överens, men det hjälper
              inte nödvändigtvis intill dess att det finns en fungerande irakisk
              statsbildning. Här försöker vi, som uppmärksammades att vi har
              sagt i tidningarna från regeringens sida, vara mera närvarande
              i Irak, bland annat av detta skäl. Utan en fungerande stat inget
              skydd för medborgerliga fri- och rättigheter. Utan skydd för medborgerliga
              fri- och rättigheter en alltmer utsatt situation för minoriteter,
              kristna eller andra, i detta en gång så mångfasetterade område
              av Mesopotamien.
            </seg>
            <seg n="bebfd4a0">
              Förhoppningsvis ska vi nu kunna göra någonting uppe i norra Irak.
              Jag vill inte säga att det ska handla just om kristna, men det
              är klart att minoriteter alltid är någonting som vi tycker är
              betydelsefullt alldeles oavsett vilka minoriteterna är. Förhoppningsvis
              kan vi göra någonting också i övriga delar av Irak.
            </seg>
            <seg n="4514a8a6">
              Ett stående engagemang för dessa frågor har vi i Turkiet, för
              kristna grupper, för aleviter, för att ta något som ligger utanför
              den kristna sfären. Vi har ju gjort mycket också för dem, och
              det är viktigt. Genom att visa engagemang också för dem får vi
              ökad trovärdighet när vi är engagerade i dem som annars, på rätt
              goda grunder, uppfattas stå oss något närmare.
            </seg>
          </u>
          <note type="speaker" n="1b4f9010">
            Anf. 34 ANNELIE ENOCHSON (kd):
          </note>
          <u who="annelie_enochson_e80816" xml:id="i-5b2ec576208db158-1" n="78d00aea">
            <seg n="1b6113fc">
              Fru talman! Jag vill tacka utrikesministern och även mina meddebattörer
              för en bra och intressant debatt. Det är alltid roligt när man
              är några stycken i debatten. Då får man lite mer bredd.
            </seg>
            <seg n="c761845b">
              Kristendomen grundades och växte fram i Mellanöstern och Nordafrika,
              och detta område var tidigt kristenhetens centrum. Här verkade
              de tidigaste kyrkofäderna, och fyra av kristendomens fem viktigaste
              centrum låg här. Det var Rom som tillsammans med städerna Jerusalem,
              Konstantinopel, Antiochia och Alexandria var de viktigaste kristna
              centrumen. I dessa områden har alltid funnits kristna befolkningsgrupper,
              och min förhoppning är att det även i framtiden ska finnas kristna
              i det här området.
            </seg>
            <seg n="4528cbac">
              Som jag sade inledningsvis vill jag lyfta fram den utsatta situation
              som de kristna lever under i Mellanösterns olika länder. Jag tror
              att vi i den här debatten har fått det belyst. Jag känner att
              vi har lärt oss lite mer. Jag tror också att utrikesministern
              inser vikten av de här frågorna som ligger oss varmt om hjärtat.
              Jag tror att vi i alliansen bör uppfatta det här som en viktig
              fråga där vi kan använda initiativrätten och ta ett initiativ
              för att visa just att de här frågorna är viktiga.
            </seg>
            <seg n="cc1b7a3d">
              Precis som utrikesministern sade ska alla minoriteters situation
              uppmärksammas. Absolut! Men just de kristnas situation här är
              speciell eftersom de är i minoritet och på väg att försvinna.
            </seg>
            <seg n="ca82b53d">
              Anf. 35 LENNART SACRÉDEUS (kd):
            </seg>
            <seg n="a28255e7">
              Fru talman! Jag vill också tacka utrikesministern för hans svar.
              Självklart blev jag inte helt glad över att utrikesministern avvisade
              tanken på en särskild ambassadör för Sveriges engagemang för religionsfriheten.
              Men det var kanske första gången detta utspel kom. Vi har de facto
              en ambassadör i dag med särskilt fokus på hiv/aids-problematiken.
              Vi har mig veterligen en ambassadör som arbetar särskilt med mänskliga
              rättigheter i ett internationellt perspektiv.
            </seg>
            <seg n="dfd86af2">
              Jag vill till utrikesminister Carl Bildt säga att jag inte alls
              tror att man ska mäla ut religionsfriheten på något sätt från
              det övergripande arbetet med mänskliga fri- och rättigheter. Detta
              är rätt. Men jag tror att det är viktigt att religionsfriheten
              nämns vid namn också. Det är en del av människors identitet. Det
              är en del av den verklighet vi befinner oss i nationellt och över
              hela världen.
            </seg>
            <seg n="8452a1b7">
              Jag vill vädja till utrikesministern och den alliansregering
              som vi har att tålmodigt återkomma och ompröva, eller åtminstone
              pröva denna fråga i ett längre perspektiv. Det behöver icke hasta
              just i dag. Men jag vill ändå lansera den tanken.
            </seg>
            <seg n="51e788dd">
              Sedan valde utrikesministern att i sitt förvisso ändå mycket
              fylliga svar inte kommentera det jag nämnde om utrikesdeklarationen.
              Den ägde rum i denna kammare förra onsdagen. Där råkade det inte
              nämnas någonting om förföljelse av människor till följd av religiös
              tillhörighet, om de så är muslimer, judar, buddister, hinduer
              eller kristna. Detta kommenterade inte utrikesministern.
            </seg>
            <seg n="193995d2">
              Kommer ett avsnitt om religionsfrihetens betydelse in i den utrikespolitiska
              deklarationen nästa år?
            </seg>
          </u>
          <note type="speaker" n="015197b8">
            Anf. 36 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-3" n="581514b7">
            <seg n="b673cbcd">
              Fru talman! Låt mig till sist bara säga att religionsfriheten
              är en självklarhet. Den talar vi relativt ofta om, liksom om den
              frihet som vi vill ska värnas för alla människor. Vi vill inte
              se, åtminstone tror jag att jag aldrig har stått i denna talarstol
              och sagt att det finns ett separat fack för hiv, ett separat fack
              för kristna. Det är mänskliga rättigheter, och vi sysslar med
              bägge. Alldeles oavsett på vilken grund som människor diskrimineras
              är detta oacceptabelt. Jag tror att det ligger ett visst värde
              i att vi ser det på det sättet också.
            </seg>
            <seg n="f50b55f2">
              Vi är inte engagerade i någon kampanj för att människor ska uppträda
              på ett visst sätt. Det får inte uppfattas så. Vi är engagerade
              i en kampanj för att människor ska få uppträda fritt efter sitt
              eget val av personlig läggning, av religiös tro eller vad det
              nu kan vara, politisk uppfattning, för att ta någonting som är
              relativt nära den svenska debattens huvudfåra. Religionsfriheten
              är alldeles självklar i de här sammanhangen.
            </seg>
            <seg n="c67f0ac2">
              Till Annelie Enochson vill jag bara säga att vi kommer att fortsätta
              vårt engagemang på olika områden. Jag tycker att den här diskussionen
              har visat den ökade betydelse som, för att återvända till det
              Hans Wallmark talade om, denna typ av frågeställningar har i utrikespolitiken,
              inte bara ur perspektivet mänskliga rättigheter utan också från
              ett stabilitetsperspektiv och kanske till och med ett säkerhetsperspektiv.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="9b934409">
            10 § Svar på interpellation 2007/08:311 om västsahariernas rätt
            till nationellt självbestämmande
          </note>
          <note type="speaker" n="09a8854b">
            Anf. 37 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-4" n="581514b7">
            <seg n="3d6f7a56">
              Fru talman! Hans Linde har frågat mig vilka initiativ jag avser
              att ta för att upphäva fiskeavtalet mellan EG och Marocko liksom
              initiativ för att Sverige som enskild stat och inom ramen för
              EU ska sätta press på Marocko så att de tillgodoser sahariernas
              rätt till självbestämmande.
            </seg>
            <seg n="fb7a2a1a">
              När Sverige i maj 2006 beslöt att rösta emot EG:s fiskeavtal
              med Marocko stod en enig EU-nämnd bakom beslutet. Vår folkrättsliga
              analys hade visat på brister i avtalet, och eftersom det inte
              gick att få igenom de tolkningsgarantier som vi krävt blev en
              nejröst en nödvändig markering för att hävda folkrätten. Andra
              medlemsstater gjorde andra bedömningar och tog andra hänsyn när
              de röstade för avtalet respektive avstod från att rösta.
            </seg>
            <seg n="d0fa13e0">
              Enligt principen om folkens rätt till självbestämmande ska ett
              folk kunna påverka hur utvinning av naturresurser inom dess territorium
              sker. De ekonomiska fördelarna av utvinningen måste komma folket
              till godo. Detta gäller också för saharierna.
            </seg>
            <seg n="b2c8be41">
              Enligt EG:s fiskeavtal med Marocko finns en gemensam kommitté
              för att övervaka genomförandet av avtalet. Jordbruksministern,
              som i regeringen ansvarar för fiskefrågorna och därmed också EG:s
              fiskeavtal med Marocko, har i svar på en fråga här i riksdagen
              den 19 december uppgivit att Sverige har för avsikt att föreslå
              att sahariernas eventuella fördelar med avtalet granskas vid nästa
              årliga möte med den gemensamma kommittén. Rådets förordning om
              att godkänna fiskeavtalet publicerades den 29 maj 2006. Om Sverige
              hade velat väcka talan mot förordningens giltighet, vilket inte
              gjordes då, skulle vi ha behövt vidta den åtgärden inom två månader
              från dagen för publiceringen. Tiden för att göra detta har alltså
              för länge sedan löpt ut.
            </seg>
            <seg n="d09abf47">
              Marocko är ett viktigt land i Nordafrika, och genom EU:s grannskapspolitik
              finns ett omfattande och ökande samarbete med Marocko. Sverige
              stöder ett sådant samarbete, inte minst mot bakgrund av de frågor
              och problem i regionen som kräver samarbete över gränserna för
              att uppnå lösningar. Exempel på detta är olaglig migration, terrorism,
              människohandel, kriminalitet och droghandel. Ett närmare samarbete
              inom miljöområdet, handeln med varor och tjänster samt på energiområdet
              kan bidra till ökat välstånd, tryggad försörjning och utveckling
              för oss alla. Samarbetet rymmer också det politiska området och
              ger EU möjligheter att framföra krav och påverka genom dialog
              och information. Sverige fortsätter i kontakterna med Marocko,
              både bilateralt och inom EU:s ram, att hävda sahariernas rätt
              till självbestämmande.
            </seg>
            <seg n="e6602a26">
              Sverige välkomnar FN:s säkerhetsråds resolution 1754/07 den 30
              april 2007 liksom resolution 1783/07 den 31 oktober 2007 där parterna
              uppmanas att inleda villkorslösa förhandlingar i god tro för att
              nå en snar, rättvis och ömsesidigt acceptabel lösning på konflikten.
              Förhandlingarna i Manhasset I började bra, och det var ett framsteg
              att parterna kunde sitta ned tillsammans i gemensamma överläggningar
              under ledning av generalsekreterarens personliga sändebud Peter
              van Walsum. Tyvärr har överläggningarna i Manhasset II och III
              inte varit lika framgångsrika även om det är positivt att parterna
              kommit överens om att mötas igen i mars. Båda sidor måste ta sitt
              ansvar för att undvika oförsonliga principuttalanden och skapa
              ett öppet och resultatbringande förhandlingsklimat i fortsatta
              förhandlingar.
            </seg>
            <seg n="2ac31c13">
              Därutöver är det nödvändigt att FN fortsätter sina ansträngningar
              att bidra till en lösning på den alltför långvariga konflikten.
              I detta har FN Sveriges fulla stöd.
            </seg>
          </u>
          <note type="speaker" n="251ac8e8">
            Anf. 38 HANS LINDE (v):
          </note>
          <u who="hans_linde_f4736f" xml:id="i-5af6aee319a9fc11-0" n="b5dfb6a3">
            <seg n="a83f4b44">
              Fru talman! Jag får börja med att tacka utrikesministern för
              svaret. Dagens interpellation lämnade jag in efter att strax före
              jul besökt flyktinglägren i Tindouf, Algeriet, där 170 000 västsaharier
              bor, och Tifariti i den befriande delen av Västsahara. I dag kontrollerar
              befrielserörelsen Polisario 32 procent av Västsahara i ökenområdena
              på gränsen till Algeriet och Mauretanien. Resten är sedan 1975
              ockuperat av Marocko. Västsahara kallas därför med rätta för världens
              sista koloni.
            </seg>
            <seg n="2b34e9a8">
              Två saker slog mig under min resa i Västsahara och Algeriet.
              Det var under vilka omänskliga förhållanden västsaharierna lever
              i flyktinglägren. Sedan 1975 har hundratusentals västsaharier
              levt under extremt svåra förhållanden, ofta separerade från sina
              familjer. Bristen är total på allt, på vatten, på mat, på sysselsättning
              med mera. Men jag slogs också av hur starkt drömmen lever om befrielse,
              återvändande och fred.
            </seg>
            <seg n="b869d578">
              Sedan 1991 råder vapenvila mellan Polisario och Marocko och fredsförhandlingar
              pågår. Polisario kräver, med stöd av FN-resolutioner och Internationella
              domstolen i Haag, att Västsaharas framtid ska avgöras i en folkomröstning
              där ett av alternativen är självständighet. Marocko har konsekvent
              förhalat fredsprocessen, vägrat kompromissa och motsatt sig västsahariernas
              rätt att avgöra sin egen framtid. I stället har man presenterat
              en plan för så kallad autonomi under marockanskt styre.
            </seg>
            <seg n="0c90ae50">
              Fru talman! Västsaharierna har valt den fredliga vägen att lösa
              konflikten. Man förhandlar och kompromissar. Inne i Västsahara
              motsätter man sig ockupationen med fredliga medel. Men omvärldens
              belöning för detta fredliga vägval har varit obefintlig. I stället
              har omvärldens blickar riktats mot andra delar av världen, och
              västsahariernas kamp och lidande har förpassats från världssamfundets
              dagordning. Tyvärr har frågan inte heller i Sverige fått alltför
              mycket uppmärksamhet. I regeringens 23-sidiga utrikespolitiska
              deklaration förra veckan lyfte regeringen fram Marockos möjligheter
              att närma sig unionen, men nämnde inte Västsaharafrågan över huvud
              taget. Jag tycker att det är en märklig prioritering när man befinner
              sig i detta avgörande skede i konflikten.
            </seg>
            <seg n="b9a1ee09">
              Marockos ockupation skulle inte vara möjlig utan det stöd man
              åtnjuter av sina allierade i Frankrike, Spanien och USA. I sin
              verksamhetsberättelse, som presenterades av Västsaharas president
              Muhammad Abdelaziz, konstaterade Polisario att en fredlig lösning
              förhindrats på grund av att vissa västmakter valt att stödja orättvisa
              och kolonialism på bekostnad av folkrätt, mänskliga rättigheter
              och principen om demokrati och rätten till självbestämmande.
            </seg>
            <seg n="06ae6c67">
              Västsahariernas tålamod har varit stort, men det kommer knappast
              att vara för evigt. I flyktinglägren pyr nu missnöjet och frustrationen.
              Det är positivt att parterna träffas, att man sätter sig ned och
              samtalar. Men samtal kommer inte att räcka. Det kommer att krävas
              konkreta framsteg. Om inte framgångar nås i förhandlingarna nu
              i mars är risken överhängande att vapenvilan hävs och att man
              återgår till väpnad kamp. I sin verksamhetsberättelse sade Polisario
              att man inte föredrar väpnad kamp, men att man kan tvingas återgå
              till den strategin om förhandlingsvägen är resultatlös.
            </seg>
            <seg n="5b4aab5c">
              Att Sverige ger FN sitt stöd är bra, men det kommer inte att
              räcka. Det kommer att krävas mer än bara ord. Omvärlden har nu
              ett avgörande ansvar för att sätta press på Marocko. Västsahara
              måste lyftas fram på världssamfundets och EU:s dagordning. Marocko
              har genom sin bosättarpolitik och ockupation nära bundit ihop
              ekonomierna i Marocko och i Västsahara. Det är i dag omöjligt
              att ha en diskussion om handel och ekonomiskt samarbete mellan
              Marocko och EU utan att också diskutera Västsaharafrågan. EU:s
              grannskapspolitik kommer att påverka förutsättningarna för fred
              och ett fritt Västsahara vare sig EU vill det eller inte. Samarbetet
              med Marocko måste därför förenas med tydliga krav på att respektera
              västsahariernas rätt till nationellt självbestämmande.
            </seg>
          </u>
          <note type="speaker" n="a5792368">
            Anf. 39 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-5" n="581514b7">
            <seg n="839fb77a">
              Fru talman! Det här är en situation som är mycket svår. Den har
              pågått under mycket lång tid. Hans Linde refererar till en del
              av de grundläggande dokumenten i sammanhanget, internationella
              domstolen och beslut i FN:s säkerhetsråd.
            </seg>
            <seg n="e2edfcf3">
              Med sådana här konflikter är det dess värre så att förr eller
              senare kräver de en lösning genom en överenskommelse på ett eller
              annat sätt. Vi har på goda grunder, enligt min mening, förklarat
              att vi stöder de ansträngningar som Förenta nationerna försöker
              att genomföra här. Vi stöder politiskt och också humanitärt på
              olika sätt de andra FN-insatser som sker för att hjälpa lidande
              människor.
            </seg>
            <seg n="9a3c8378">
              Det som nu har inträffat är att det har kommit i gång, om vi
              ska kalla det för förhandlingar eller samtal kan vi diskutera,
              men i alla fall möten som har varit samtal och som en vacker dag
              kanske kommer att leda till förhandlingar. Det har varit tre möten,
              och de har ännu inte producerat något epokgörande framsteg. Det
              var nog inte heller anledning att vänta på grund av att den motsättning
              som finns här är rätt besvärlig. Det kommer säkert att ta en betydande
              tid av förtroendeskapande åtgärder av olika slag innan man kan
              närma sig något som kanske är en förhandlingsfas. Jag tycker dock
              att det är positivt att detta sker. Det rubbar självfallet inte
              vår grundläggande ståndpunkt i de frågor som Hans Linde och jag
              tidigare har diskuterat i andra sammanhang. Men det kan finnas
              en möjlighet att komma fram på detta sätt, och det inkluderar
              från Marockos sida, om jag förstått det rätt, en villighet att
              hålla en folkomröstning på det sätt som har sagts. Det innebär
              inte att vilken folkomröstning som helst kan tillgodose de krav
              som ställs, men även detta får väl betraktas som positivt.
            </seg>
            <seg n="7d5f4d3e">
              Hans Linde återkom inte till frågan om fiskeavtalet. Det finns
              kanske inte heller så mycket anledning att göra det av den enkla
              anledningen att det där skedde under den förra mandatperioden.
              Jag har förstått att det då var en diskussion inom en regering
              som var mer närstående Hans Linde än mig och att man beslutade
              att inte driva frågan vidare, utan man gjorde en dans för publiken
              ett tag och lät sedan frågan falla. Om det var rätt att göra på
              det sättet eller inte ska jag inte moralisera över. Men vi är
              där vi är. Vi är juridiskt bundna av det avtalet. Om det är svenska
              fiskare som bedriver fiske där och det finns tydligen uppgifter
              som gör det gällande går det vidare till juridiska myndigheter
              i Sverige, för det är inte acceptabelt.
            </seg>
          </u>
          <note type="speaker" n="eb15752e">
            Anf. 40 HANS LINDE (v):
          </note>
          <u who="hans_linde_f4736f" xml:id="i-5af6aee319a9fc11-1" n="b5dfb6a3">
            <seg n="4768eb3b">
              Fru talman! Låt oss börja med samtalen. Jag tycker också att
              det är väldigt positivt att parterna sitter ned och samtalar och
              att det eventuellt kan leda till något i framtiden. Det är självklart
              att en fredlig lösning kräver en förhandling och en överenskommelse.
              Men samtidigt börjar tiden rinna ut. Man har suttit och förhandlat
              sedan 1991.
            </seg>
            <seg n="a2d70b9d">
              Jag tror att vi här ska vara beredda att köra många rundor till
              med förhandlingar och samtal. Bland Polisarios gräsrötter växer
              nu frustrationen och missnöjet med den här strategin pyr. Det
              finns ett växande tryck bland västsaharier därför att man ser
              att den här vägen inte resulterar i något. Då frågar de sig: Varför
              ska vi fortsätta att förhandla med fredliga medel om det inte
              resulterar i något? Om västvärlden inte ger dem sitt stöd och
              frågan inte kommer upp på dagordningen är risken stor att de i
              stället tar till vapen. De ser inte några andra alternativ. Jag
              tror att det är en överhängande risk att tänka på när vi diskuterar
              den här frågan. Det är en risk som vi måste beakta när vi diskuterar
              den här frågan.
            </seg>
            <seg n="05c90dab">
              När det helt kort gäller fiskeavtalet tycker jag att det är positivt
              att även den här regeringen står fast vid motståndet mot fiskeavtalet.
              Är det så att man kommer att ta till medel mot svenska fiskare,
              som det nu finns uppgifter om, som fiskar i vattnen utanför Västsahara
              och därigenom plundrar landets naturresurser är det självklart
              positivt. Jag kan bara beklaga att den förra regeringen valde
              att inte föra talan i EG-domstolen mot detta avtal. Jag hoppas
              att den svenska regeringen tydligt röstar nej när avtalet ska
              förnyas våren 2010 och att man om man skulle förlora en sådan
              omröstning är beredd att föra frågan till EG-domstolen.
            </seg>
            <seg n="e2f5cbdc">
              Fru talman! Under mitt besök i Västsahara träffade jag ministern
              för bistånd och internationellt samarbete. Jag berättade att jag
              skulle ställa denna interpellation, och jag frågade Polisarios
              minister vad jag skulle be utrikesministern om och vad Sverige
              konkret skulle kunna göra. Han gav mig fyra konkreta punkter som
              jag vill lyfta fram här i kammaren.
            </seg>
            <seg n="f63f9e00">
              För det första önskar man att få till stånd ett besök av regeringsrepresentanter,
              myndigheter och journalister till de delar av Västsahara som ockuperas
              av Marocko. Även om situationen är ytterst svår för människorna
              i flyktinglägren tyder mycket på att situationen är ännu mycket
              värre för de västsaharier som lever under marockansk ockupation.
              Att den spanske åklagaren Baltazar Garcon har inlett en förundersökning
              mot de övergrepp som Marocko gjort sig skyldigt till är självklart
              positivt. Flera nordiska delegationer har tidigare avvisats när
              de har försökt besöka Västsahara. Kommer utrikesministern att
              göra förnyade försök att få till stånd diplomatiska besök till
              Västsahara?
            </seg>
            <seg n="a35a355a">
              Den andra punkten som statsrådet i Polisarios regering lyfte
              upp var behovet av att få upp frågan på EU:s dagordning. Tyvärr
              finns den inte där i dag. Är den svenska regeringen beredd att
              se till att Västsaharafrågan förs upp på dagordningen under de
              kommande mötena med EU:s utrikesministrar?
            </seg>
            <seg n="f3c33c4e">
              Det tredje gäller den humanitära hjälpen till flyktinglägren.
              Sverige har varit en stor bidragsgivare genom åren. Men tyvärr
              har man sett att den humanitära hjälpen har minskat under de senaste
              åren trots att behoven är enorma. Undernäring och bristsjukdomar
              tillhör vardagen. En västsaharier som lever i Tindouf är hänvisad
              till en ranson av sju liter vatten per dag trots att FN säger
              att en människa behöver 30 liter. Jag vet att detta inte är utrikesministerns
              fråga, men jag hoppas att detta kan vara ett medskick till biståndsministern.
            </seg>
            <seg n="22f982a0">
              För det fjärde bör omvärlden, för att sätta press på Marocko,
              erkänna den sahariska arabiska demokratiska republiken, med andra
              ord Västsahara. Det har redan ett åttiotal stater gjort i både
              Afrika och Latinamerika. Ett erkännande skulle vara ett tydligt
              sätt att markera vårt stöd till Polisarios och det västsahariska
              folkets ambition att få en egen stat. Utrikesnämnden sammanträder
              den 4 mars för att diskutera Kosovo. Det vore positivt om man
              då även tog upp Västsaharafrågan och fick ett svenskt erkännande.
            </seg>
          </u>
          <note type="speaker" n="cdc5d619">
            Anf. 41 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-6" n="581514b7">
            <seg n="e402df94">
              Fru talman! Hans Linde har rätt i att jag med viss sorgfällighet
              har ägnat mig åt erkännandeproblematik under de senaste veckorna.
              I detta sammanhang har vi haft anledning att titta på svensk erkännandedoktrin,
              och i går formulerade vi detta mycket tydligare från Europeiska
              unionens sida. Det är bara att konstatera att detta fall varken
              uppfyller de krav vi ställer från EU:s eller från Sveriges sida.
              Det vet Hans Linde, men det skadar inte att debatten äger rum.
            </seg>
            <seg n="ae718c17">
              Låt mig återvända lite till fiskefrågan. Jag vill inte påstå
              att jag på något sätt är någon expert på detta. Jag vill bara
              meddela att svenska myndigheter nyligen har identifierat de svenska
              fartyg som är aktuella i sammanhanget och överlämnat ärendet till
              Åklagarmyndigheten för fortsatt utredning om omständigheterna
              kring fisket. Det pågår alltså en behandling av frågan på ett
              sätt som förefaller synnerligen rimligt.
            </seg>
            <seg n="707cecae">
              Vad gäller besök har vi på dagordningen ett besök av nordiska
              ambassadrepresentanter till området. Det har dock stött på patrull,
              men frågan är från vår utgångspunkt fortsatt aktuell. Jag håller
              med om att det är viktigt att ha en möjlighet till ögon och öron
              men också en diplomatisk närvaro. I detta ligger också något av
              en politisk markering.
            </seg>
            <seg n="210fbaf8">
              Huruvida vi ska ta upp frågan inom Europeiska unionen eller inte
              vill jag vänta med av den enkla anledning att man alltid ska vara
              försiktig med att störa processer som pågår. Så länge dessa förhandlingar
              eller samtal eller möten pågår är det möjligt att vi ska vara
              försiktiga med det. Jag lämnar frågan öppen och svarar varken
              ja eller nej. Låt oss pröva hur detta går och överväga noga. Är
              man inne i förhandlingsskeden är det min erfarenhet att omvärlden
              visserligen tydligt ska klargöra sitt stöd och de grundläggande
              principer som gäller, men det är inte alldeles säkert att man
              ska försöka ingripa i den konkreta processen. Det innebär inte
              nödvändigtvis ett nej, men det innebär inte heller ett ja.
            </seg>
          </u>
          <note type="speaker" n="5dd28780">
            Anf. 42 HANS LINDE (v):
          </note>
          <u who="hans_linde_f4736f" xml:id="i-5af6aee319a9fc11-2" n="b5dfb6a3">
            <seg n="8ab1ad55">
              Fru talman! Detta är en av de debatter jag har haft med Carl
              Bildt där tonläget kanske inte har varit det mest uppskruvade.
              Det finns en naturlig förklaring till det, nämligen att detta
              inte är en fråga som är blockskiljande i Sverige. Skiljelinjen
              i synen på Västsahara går inte mellan vänster och höger, utan
              här finns en stor samstämmighet i riksdagen. Det visar bland annat
              fiskeavtalsfrågan. När det gäller frågan om erkännande av Västsahara
              har även statsrådet Carl Bildts regering uttryckt samma ståndpunkt
              som jag, nämligen att Sverige borde erkänna Västsahara för att
              sätta press på Marocko.
            </seg>
            <seg n="7c9ea7b4">
              Det är positivt att den svenska regeringen fortsätter att följa
              fiskefrågan. Det är också positivt att man fortsätter att ligga
              på om att få till stånd ett besök. Jag tror att det är helt avgörande
              att vi sätter fingret på och uppmärksammar den fruktansvärda situation
              som många västsaharier lever i under den marockanska ockupationen.
            </seg>
            <seg n="0cb7c5a3">
              Däremot är jag inte nöjd med att utrikesministern väljer att
              avvakta inom EU-kretsen. Jag tror att tiden börjar rinna ut. Vi
              kan inte sitta och avvakta på vår kammare. I andra konflikter
              där det har funnits öppna fönster har vi avvaktat för länge, och
              då har de stängts. Nu är det viktigt att vi utnyttjar denna möjlighet.
            </seg>
            <seg n="6fcc1699">
              Jag vill avsluta med att säga att utrikespolitik i stor utsträckning
              handlar om att hantera konflikter. Många av debatterna här i kammaren
              handlar om att hantera väpnade konflikter. Vi har nyligen haft
              debatter om Mellanöstern, Tchad och Kosovo. Det är den typen av
              frågor som dominerar dagordningen. Vi lägger alldeles för lite
              kraft, tid och energi på att diskutera hur vi ska förebygga konflikter.
              Detta är ett sådant exempel. Skulle vi nå en fredlig lösning och
              låta Västsaharas framtid avgöras i en fri och rättvis folkomröstning
              skulle det bespara regionen ett enormt lidande. Därför är det
              avgörande att världssamfundet skickar ut en tydlig signal om att
              förhandlingar och fredliga lösningar ska premieras. Tyvärr måste
              jag säga att den avvaktande attityd som Carl Bildt och också världssamfundet
              intar i dag är att göra det motsatta och inte premiera att välja
              den fredliga vägen.
            </seg>
          </u>
          <note type="speaker" n="176b8208">
            Anf. 43 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-7" n="581514b7">
            <seg n="f8d7cc24">
              Fru talman! Jag håller förvisso med Hans Linde om att man ska
              vara uppmärksam på att det finns vilande konflikter där det finns
              en risk att det har gått så lång tid att det börjar slå över i
              annat. Det finns ett antal sådana som ligger på mitt skrivbord,
              så att säga. Utrikespolitik är inte bara att hantera konflikter
              och interpellationer utan också att vara konfliktförebyggande
              i olika fall.
            </seg>
            <seg n="d31e9a11">
              I detta fall har vi dock samtal som pågår. Det manar till en
              viss försiktighet. Jag säger detta utan att utesluta att man ska
              göra något annat längre fram. När vi förde denna diskussion för
              ett eller ett och ett halvt år sedan hade dessa samtal knappt
              påbörjats. Man hade lagt fram sina första förslag från de bägge
              sidorna, men vi visste inte om de över huvud taget skulle träffas.
              Nu har de börjat träffas. De har ännu inte konstaterat några framsteg,
              vad jag vet, men det förvånar mig föga mot bakgrund av den principiella
              motsättningen och hur lång tid det tar att skapa förutsättningar
              för något.
            </seg>
            <seg n="9374be9b">
              Men jag hyser en grundläggande sympati för Hans Lindes förhållningssätt.
              Man ska vara medveten om att det finns konflikter som förefaller
              frusna men att de när tiden går kan hettas upp på ett sätt som
              är mindre bra. Att förebygga det i den mån vi kan är självfallet
              en viktig utrikespolitisk uppgift att försöka medverka till.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="9161fbf1">
            11 § Svar på interpellation 2007/08:331 om vikten av en fredlig
            lösning på konflikten i Colombia
          </note>
          <note type="speaker" n="6581f111">
            Anf. 44 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-8" n="581514b7">
            <seg n="82f4e336">
              Fru talman! Bodil Ceballos har frågat mig vilka initiativ jag
              avser att ta för att uppmana den colombianska regeringen att nå
              en politisk och humanitär lösning på konflikten samt om jag avser
              att vara mer öppet aktiv för att den svensk som är kidnappad friges.
            </seg>
            <seg n="1c35e1d2">
              Regeringen har inom ramen för landfokuseringsarbetet beslutat
              att fortsätta stödja Colombia med fokus på fred, säkerhet och
              mänskliga rättigheter.
            </seg>
            <seg n="c91655fc">
              Sverige söker bidra, bilateralt och genom EU och FN, till en
              hållbar politiskt framförhandlad lösning på den interna väpnade
              konflikten i Colombia och verkar för att respekten för mänskliga
              rättigheter och internationell humanitär rätt upprätthålls. Sverige
              är stor bidragsgivare till FN:s flyktingkommissariat. Sverige
              är dessutom en av huvudfinansiärerna till såväl Internationella
              rödakorskommittén som FN:s kontor för humanitär samordning.
            </seg>
            <seg n="a9947123">
              Sverige har under ett antal år byggt upp breda kontaktytor och
              ett förtroendekapital som gör att vi kan bidra till nationella
              processer för fredsbyggandet och åtgärder mot den humanitära krisen.
              Genom en kombination av politiska initiativ och ett strategiskt
              utvecklingssamarbete, där Sverige är sjätte största biståndsgivare,
              åtnjuter vi i dag förtroende från de viktigaste aktörerna såväl
              nationellt som internationellt, och vi har goda politiska relationer
              med Colombia.
            </seg>
            <seg n="ba45e71a">
              I samband med utrikesminister Araújos och vicepresident Santos
              besök under hösten, lyfte jag och biståndsministern fram vikten
              av demokrati, respekt för mänskliga rättigheter, internflyktingar
              och fredlig utveckling i landet.
            </seg>
            <seg n="196a342b">
              Den 19 november 2007 antog Rådet för allmänna frågor och yttre
              förbindelser slutsatser om Colombia. Dessa lyfter fram EU:s beredvillighet
              att stödja den colombianska regeringen, de statliga institutionerna,
              det civila samhället och internationella organisationer i arbetet
              för fred, försoning, rättvisa och demokrati i Colombia.
            </seg>
            <seg n="bd5a1a4a">
              I rådsslutsatserna uppmanar EU alla illegala väpnade grupper
              i Colombia att upphöra med kidnappningar och att omedelbart och
              ovillkorligen frige samtliga kidnappade, ett krav som jag upprepade
              i samband med frigivningen av Clara Rojas och Consuelo Gonzalez.
            </seg>
            <seg n="d1d4a03a">
              Sverige välkomnar alla initiativ som kan leda fram till ett humanitärt
              avtal och ett frisläppande av alla kidnappade personer.
            </seg>
            <seg n="5acb6665">
              När det gäller den svensk som är kidnappad kan jag endast säga
              att Rikskriminalpolisen i nära samarbete med svenska ambassaden
              i Bogotá arbetar aktivt med ärendet.
            </seg>
          </u>
          <note type="speaker" n="ac999859">
            Anf. 45 BODIL CEBALLOS (mp):
          </note>
          <u who="bodil_ceballos_024a44" xml:id="i-5d9fa8dd31a07efd-0" n="03f451cc">
            <seg n="8f0295bf">
              Fru talman! Jag har ställt den här frågan till utrikesministern;
              om han kommer att vara mer aktiv för att få till stånd en fredlig
              lösning av konflikten i Colombia. Det svar jag har fått är att
              utrikesministern personligen inte tänker göra något mer utan i
              stället hänvisar till vad UD och EU gör. Anledningen till interpellationen
              är naturligtvis den lilla öppning som vi som under många år har
              kämpat för att få våra gröna kolleger och andra fångar släppta
              av Farcgerillan såg i början av januari.
            </seg>
            <seg n="66ca93ad">
              Ingrid Betancourt, som fortfarande är kvar i fångenskap, är av
              allt att döma inte frisk. Hon lever i största mentala och fysiska
              armod. När Clara Rojas och Consuelo Gonzalez släpptes i början
              av året, med president Hugo Chávez stöd och genom att president
              Uribe tillät en temporärt fredad zon för överlämnandet, väcktes
              hoppet om att en humanitär lösning var möjlig efter allt tidigare
              vapenskrammel från den colombianska regeringens sida. Händelsen
              visade att det är möjligt, att det går att befria gisslan utan
              att ta till militära metoder, som i andra gisslandramer runt om
              i världen. Vi har ett antal exempel österut som avskräcker.
            </seg>
            <seg n="d2ee2e83">
              När FN:s MR-kommissarie var i Sverige passade jag på att fråga
              hur hon ser på den nuvarande utvecklingen i Colombia. Går det
              att se några positiva tendenser, och ser hon öppningar för en
              fredlig lösning? Svaret jag fick var nästan lika pessimistiskt
              som rapporten för 2006. Det enda som egentligen var positivt,
              enligt MR-kommissarien, var att president Uribe gått med på att
              låta MR-kommissariatets arbete i landet fortsätta under hela hans
              mandatperiod.
            </seg>
            <seg n="ebc2c4e9">
              I utrikesministerns svar går det att läsa att EU och Sverige
              stöder regeringens ansträngningar för att skapa fred i Colombia.
              Det är i och för sig bra. Problemet infinner sig när MR-kommissariens
              rapport visar att det fortfarande i oerhört många fall är de nationella
              organen som är förövare. Polis och armé får mycket stark kritik
              i rapporten. Hur ska colombianerna kunna lita på att myndigheterna
              ska skydda dem när det många gånger har visat sig att dessa har
              ett intimt samröre med bland annat paramilitära grupper? Och även
              om Uribe vunnit två val i Colombia är förtroendet för hans förmåga
              att garantera medborgarna skydd begränsad.
            </seg>
            <seg n="8c4fd4b0">
              I Colombia finns en stark önskan om fred. Det visade sig inte
              minst i de demonstrationer som hölls. Det var dels demonstration
              mot Farcgerillan, dels demonstration mot våld begånget av alla
              grupper. Det låga förtroende som jag talar om visade sig inte
              minst i att demonstrationen blev så politiserad att den splittrades
              i flera. Det var förmodligen inte tanken från början.
            </seg>
            <seg n="bf9b1581">
              Jag nämner i interpellationen att det börjar likna tuppfäktning
              mellan Chávez och Uribe. Vi kan knappast ge någon av dem guldstjärna
              i diplomati. Men det är där övriga regeringar kan spela en roll.
              Uribe godkänner Frankrike, Spanien, Schweiz och kyrkan som medlare.
              Farc avvisar Spanien och kyrkan och vill förhandla med Chávez.
              Lula och Sarkozy, å sin sida, försöker få Uribe och Chávez att
              komma överens eftersom de ser den roll Chávez kan spela. Frågan
              är om de kommer att lyckas med det.
            </seg>
            <seg n="591db0ef">
              Farcgerillan har nu lovat att lämna över tre kongressledamöter
              till Chávez. Det spekuleras i att Betancourt kommer att lämnas
              över till Sarkozy, och andra menar att hon kommer att vara den
              sista som släpps. Många bedömer dock att den som har bäst möjlighet
              att nå en överenskommelse är just Chávez. Då vore det märkligt
              om vi ska låta dessa två herrars motvilja mot varandra få äventyra
              så många människors liv. Det är därför viktigt med fortsatt internationell
              press på den colombianska regeringen för att den ska möjliggöra
              en utväxling av fångar. Det handlar inte bara om de drygt 40 fångar
              som vi talar mest om. Det handlar om alla fångar i Colombia, både
              de över 700 som hålls av Farc och de kanske tusentals som hålls
              av andra grupper, som också måste få återvända till normala liv.
            </seg>
            <seg n="4ab4db04">
              När det gäller den svenske medborgaren har jag fått veta att
              ett arbete pågår, och jag nöjer mig i nuläget med den informationen.
              Men i övrigt skulle jag vilja veta om utrikesministern kan tänka
              sig att vara mer direkt aktiv gentemot den colombianska regeringen
              för att pressa på.
            </seg>
          </u>
          <note type="speaker" n="18ed96d4">
            Anf. 46 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-9" n="581514b7">
            <seg n="9afe0c13">
              Fru talman! Vår tid är begränsad, så jag ska inskränka mig till
              att försöka svara på den sista frågan. Jag tror att Bodil Ceballos
              känner till att det finns en jag vill inte kalla det tradition,
              men det finns i alla fall svenska diskreta kontakter för att se
              om det finns en efterfrågan på någon speciell roll i vissa lägen.
              Det har upprätthållits under relativt lång tid. Jag har i andra
              egenskaper varit i kontakt med detta under tidigare skeden av
              mitt liv. Det finns åtskilliga sådana, som bekant. Så dessa kontaktytor
              finns för den händelse att det skulle finnas något som vi kan
              göra som inte andra kan göra och där det kan finnas en öppning.
              Jag säger inte mer än så. Skulle den möjligheten finnas ligger
              det i sakens natur att vi ska göra vad vi kan.
            </seg>
            <seg n="c3133f52">
              Sedan gör vi lite andra saker. Jag nämnde högkommissarien för
              mänskliga rättigheters besök här. Vi stöder hennes kontor där,
              och det är väldigt viktigt att det finns. Det har tidigare varit
              kontroversiellt. Nu är det fullt ut accepterat. Vi bidrar också
              till finansieringen av det kontoret, också för att kunna upprätthålla
              kontakter. Sedan är det så att vi från regeringens sida ger ett
              rätt betydande politiskt stöd till ansträngningarna för att åstadkomma
              det man delvis redan har lyckats med. Det är en klart bättre situation
              i Colombia i dag än tidigare. Den är förvisso inte perfekt, men
              det är en väldig skillnad. Det har skett en betydande demobilisering
              av de paramilitära grupperna. Det är inte komplett. Det är inte
              perfekt. Men det har skett en betydande demobilisering. I detta
              ligger väl också att intrycket är att Farcgerillan är, kanske
              inte framför allt militärt men politiskt, tillbakaträngd. Det
              såg vi också i de här olika demonstrationerna. Det är möjligt
              att detta kan skapa öppningar för att ytterligare politiska initiativ
              kan leda både till att de som är kidnappade, och som länge har
              hållits under vidriga förhållanden, släpps och till att man går
              vidare till en politisk lösning. Ett visst samband har ju detta
              också med drogsituationen, smugglingen och den organiserade kriminaliteten.
              Men att gå in i det kommer att föra alldeles för långt.
            </seg>
          </u>
          <note type="speaker" n="38d26bcd">
            Anf. 47 BODIL CEBALLOS (mp):
          </note>
          <u who="bodil_ceballos_024a44" xml:id="i-5d9fa8dd31a07efd-1" n="03f451cc">
            <seg n="bbb43379">
              Fru talman! Jag vill börja med att säga att det är glädjande
              att dessa kontakter finns. Det här är något som många här hemma
              också har efterfrågat, människor som är engagerade i Colombiafrågan.
              Det här är en konflikt som har pågått i över 40 år, och vi ser
              ingen större ljusning. Vi ser en viss, liten, ljusning. Det händer
              saker i Colombia, jag vet också det. Jag har också haft samtal
              med företrädare för den colombianska regeringen. Jag vet att man
              gör saker. Jag vet att man försöker få ett rättssystem som fungerar
              etcetera. Men i de fall då till exempel markägare har vunnit tvister
              i domstolen, när man har vunnit mot till exempel den colombianska
              regeringen, efterlevs inte domarna. Man får alltså inte hjälp
              med efterlevnaden och genomförandet av den dom som man har fått.
              Därför har man fortfarande inte något större förtroende för rättssystemet.
              Det är ju oerhört viktigt att det finns ett rättssystem som fungerar.
              Människor ska kunna lita på polisen, armén, de kommunala myndigheterna
              etcetera. Men det kan man inte göra i Colombia i dag heller. Det
              är det jag menar. Även om Uribe har fått starkt stöd i två val
              finns ändå hela den här apparaten runt omkring som inte fungerar,
              och något beror det på. Vi måste jobba mycket mer med dessa frågor,
              med att få människor att kunna känna sig trygga i Colombia.
            </seg>
            <seg n="499ce470">
              Jag menar att vi skulle kunna spela en stor roll. Det kanske
              inte är så att vi bara ska fråga eller känna efter: Vill ni ha
              oss? Vill ni att vi ska göra något? Vi kanske ska föreslå det
              själva också. När det gäller demobiliseringen är det ju så att
              man har demobiliserat stora grupper. Men sedan har vi ett annat
              problem; att en hel del av de här grupperna i stället har gått
              in i andra väpnade grupper. De har blivit allmänt kriminella i
              stället, eller jobbar i knarkkarteller och så vidare. Egentligen
              är det väl inte så att de har gått ur det ena och in i det andra.
              Många gånger har de kanske funnits på båda håll. Det är ju väldigt
              nära kopplat i Colombia.
            </seg>
            <seg n="72c3db37">
              Det finns inga som är hundra procent goda, som jag kan se. Jag
              kan inte se att det finns någon enda grupp som bara är bra, som
              bara är god. Det är väldigt många som har kopplingar till än den
              ena, än den andra skurken, om man säger så. Och de som lider mest
              är ju civilbefolkningen, de som hamnar mitt emellan de olika grupperna.
            </seg>
            <seg n="f9634256">
              Ena dagen kommer armén och försöker tvångsrekrytera dina barn,
              nästa dag kommer paramilitären och försöker göra det och nästa
              dag är det Farcgerillan eller ELN-gerillan.
            </seg>
            <seg n="2b505d85">
              Det finns människor som har hamnat i den här situationen och
              som har kommit till Sverige och fått stanna i Sverige. Det är
              kvotflyktingar som är här och som har befunnit sig i de här situationerna.
              Det är oftast människor på landsbygden som drabbas mest, inte
              minst minoriteterna.
            </seg>
            <seg n="69d51435">
              När man ger sig av ned på stan för att handla blir man anklagad
              för att tillhöra Farc, och när man kommer tillbaka med det man
              har handlat blir man anklagad av Farc för att man har varit och
              skvallrat för regeringen.
            </seg>
            <seg n="90171747">
              Vi skulle kunna göra mycket. Jag skulle gärna se att utrikesministern
              försöker ta en större aktiv roll när det gäller att hitta den
              humanitära lösningen.
            </seg>
          </u>
          <note type="speaker" n="95ea391f">
            Anf. 48 Utrikesminister CARL BILDT (m):
          </note>
          <u who="unknown" xml:id="i-1a02c867eda21fd4-10" n="581514b7">
            <seg n="53a1c4c9">
              Fru talman! Jag för noggranna anteckningar om detta och bär med
              mig dessa anteckningar.
            </seg>
            <seg n="faea62eb">
              Låt mig avslutningsvis säga att det har gjorts rätt betydande
              framsteg. Det är en helt annan ekonomisk utveckling i Colombia
              än tidigare. Alldeles bortsett från vad vi nu talar om hade man
              en brottslighet som var förödande. Det var kidnappningar och mord
              på fackliga ledare. Den brottsligheten är nu väsentligt reducerad.
              Vi har vissa framsteg i vad vi kan kalla fredsprocesser det kanske
              är väl ambitiöst när det gäller att tränga tillbaka, demobilisera
              och marginalisera inflytandet för de olika paramilitära grupperna,
              Farcgerillan och de övriga gerillorna. Det försvåras avsevärt
              av narkotikasituationen. Framsteg har skett där också, men att
              få bukt med det är inte alldeles enkelt. Det ser vi i andra områden.
            </seg>
            <seg n="ed0e92f3">
              Vi har anledning att både ge vårt stöd till den colombianska
              regeringen i sina ansträngningar och att upprätthålla kontakter
              som kan användas för humanitära eller politiska ändamål, självfallet
              med förståelse från regeringen i Bogotá.
            </seg>
          </u>
          <note type="speaker" n="0c68108a">
            Anf. 49 BODIL CEBALLOS (mp):
          </note>
          <u who="bodil_ceballos_024a44" xml:id="i-5d9fa8dd31a07efd-2" n="03f451cc">
            <seg n="783589ff">
              Fru talman! Avslutningsvis vill jag återgå till frågan om förtroendet
              för myndigheterna och vikten av att vi hittar en modell. Det är
              ingen som litar på Farc. Det är ingen som litar på regeringen
              och det är ingen som litar på någon av de andra heller.
            </seg>
            <seg n="e9ab8d06">
              Hur ska vi kunna hjälpa colombianerna att återfå förtroendet
              för den demokrati som man ju ändå har i Colombia? Hur ska man
              hjälpa människor i Colombia att komma från en situation av total
              otrygghet och total brist på förtroende för institutioner och
              myndigheter genom att säga att vi stöder regeringen?
            </seg>
            <seg n="93ec1731">
              Det är viktigt att se till att det inte bara blir ett stöd för
              regeringen utan att det blir ett stöd som omfattar hela det civila
              samhället, annars har man hamnat på någons sida och då är man
              suspekt.
            </seg>
          </u>
          <note type="speaker" n="47840f98">
            Anf. 50 Utrikesminister CARL BILDT (m):
          </note>
          <u who="unknown" xml:id="i-0cc2f170389903db-0" n="581514b7">
            <seg n="199a0214">
              Fru talman! Jag håller med om det. Att vi har ett politiskt stöd
              till regeringen i dess fredsansträngningar är ganska självklart.
              Att de kontakter vi har, om vi skulle ha några av denna art, måste
              vara med förståelse från den colombianska regeringen är relativt
              självklart.
            </seg>
            <seg n="2ebe2e80">
              Man måste självfallet också ha en mycket bredare kontaktyta annars
              fungerar ingenting. Det stöd vi ger till bland annat FN:s kontor
              för mänskliga rättigheter är en del av detta. Det finns också
              annan stödverksamhet som inom ramen för det lilla avlägsna landets
              begränsade förmåga möjligtvis kan ha viss betydelse i sammanhanget.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="3d09225b">
            Ajournering
          </note>
          <note n="e3e00635">
            Kammaren beslutade kl. 16.03 på förslag av andre vice talmannen
            att ajournera förhandlingarna till kl. 18.00.
          </note>
          <u who="unknown" xml:id="i-4d2b316b05fa70d0-0" n="581514b7">
            <seg n="13496446">
              Återupptagna förhandlingar
            </seg>
          </u>
          <note n="7abadd84">
            Förhandlingarna återupptogs kl. 18.00.
          </note>
          <note n="a6e3f3ac">
            12 § Svar på interpellationerna 2007/08:332 och 334 om vårdnadsbidragets
            konsekvenser
          </note>
          <note type="speaker" n="164ec77b">
            Anf. 51 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4c51a389c547e812-0" n="ea78ca6a">
            <seg n="9cedcfba">
              Fru talman! Veronica Palm har frågat mig hur jag ska verka för
              att kommunerna ekonomiskt kompenseras för införandet av vårdnadsbidrag
              samt vilka initiativ jag avser att ta för att vårdnadsbidraget
              inte drabbar kvaliteten i barnomsorgen. Veronica Palm har också
              frågat integrations- och jämställdhetsminister Nyamko Sabuni vilka
              åtgärder hon avser att vidta för att motverka vårdnadsbidragets
              negativa effekter på jämställdheten samt om statsrådet avser att
              ta initiativ till att regeringen återkommer till riksdagen med
              en utvärdering av vårdnadsbidragets effekter ur ett genusperspektiv
              samt när regeringen avser att återkomma.
            </seg>
            <seg n="124b3e89">
              Arbetet inom regeringen är så fördelat att det är jag som ska
              svara på båda interpellationerna.
            </seg>
            <seg n="d5fefa18">
              Det är glädjande att jag återkommande får möjlighet att i riksdagen
              debattera familjepolitiken. Dessa frågor är viktiga för regeringen
              och i synnerhet för oss kristdemokrater.
            </seg>
            <seg n="a8be9f9a">
              Regeringen kommer att presentera en familjepolitisk reform som
              består av frivilligt kommunalt vårdnadsbidrag, jämställdhetsbonus,
              barnomsorgspeng och ökat pedagogiskt uppdrag i förskolan. Gemensamt
              för alla delar i reformen är att de syftar till att öka familjernas
              valfrihet och stärka föräldrarnas makt över sin livssituation.
            </seg>
            <seg n="bd8b267a">
              Både kvinnor och män ska kunna kombinera familjeliv med arbetsliv.
            </seg>
            <seg n="c4e2e162">
              Regeringen vill utveckla och modernisera den svenska familjepolitiken.
              Avsikt och ambition är att stödja föräldrarna i de val de gör
              i sin vardag. Införandet av ett frivilligt kommunalt finansierat
              vårdnadsbidrag är en reform som efterfrågas av många föräldrar
              i Sverige i dag och kommer att bli ett alternativ för de föräldrar
              som önskar mer tid med sina barn. Med ett vårdnadsbidrag kan föräldrar
              välja mellan att ta hand om sitt barn i hemmet, eller att kombinera
              detta med förskoleverksamhet eller annan barnomsorgsverksamhet.
              På detta sätt blir det möjligt att på olika sätt kombinera vistelse
              i förskoleverksamhet och omsorg i hemmet med förvärvsarbete. Jag
              vill här återigen lyfta in barnperspektivet i diskussionen om
              familjepolitiken. Det är viktigt att se att barnen är personer
              med olika behov. Föräldrarna är de som har huvudansvaret för barnets
              välbefinnande och att se till barnets bästa.
            </seg>
            <seg n="79e63c2c">
              På frågan om vårdnadsbidraget och kvaliteten i förskolan vill
              jag tillbakavisa farhågorna om att kvaliteten i förskoleverksamheten
              kommer att bli sämre i de kommuner som inför vårdnadsbidrag i
              jämförelse med i dag. Kommunernas skyldighet att tillhandahålla
              plats i förskoleverksamhet med hänsyn till föräldrarnas förvärvsarbete
              eller studier eller barnets egna behov kvarstår. Regeringen anser
              också det viktigt att ytterligare fördjupa kvaliteten i den verksamheten.
              Därför vill jag betona vikten av att alla barn som har behov av
              en förskoleplats också ska få ta del av en sådan i en verksamhet
              med hög kvalitet.
            </seg>
            <seg n="f14dabfd">
              Familjepolitiken och jämställdhetspolitiken går hand i hand.
              En ökad jämställdhet kan bidra till tryggare familjeförhållanden
              och till stabila uppväxtförhållanden för barnen. Regeringen vill
              därför förbättra förutsättningarna för ett aktivt och jämlikt
              ansvar för föräldraskapet, utan att för den skull ta ifrån familjerna
              deras självbestämmande. Som jag tidigare nämnt är vårdnadsbidraget
              en del i den familjepolitiska reformen. En annan del är regeringens
              förslag till jämställdhetsbonus. Jämställdhetsbonusen syftar till
              att förbättra förutsättningarna för jämställdhet mellan kvinnor
              och män i ansvaret för hem och barn i uttaget av föräldraförsäkringen
              och på arbetsmarknaden.
            </seg>
            <seg n="cd67a77a">
              I debatten om det svenska vårdnadsbidraget refereras ofta till
              erfarenheterna från bland annat Norge. Erfarenheterna som Veronica
              Palm nämner är att invandrade kvinnor och unga kvinnor med låg
              utbildning och svag ställning på arbetsmarknaden nyttjar bidraget.
              Det svenska förslaget, som remissbehandlats och nu bereds inom
              Socialdepartementet, skiljer sig emellertid på några avgörande
              punkter från det norska vårdnadsbidraget. Det svenska förslaget
              är utformat för att främja arbetslinjen och undvika inlåsningseffekter
              så att människor som står långt ifrån arbetsmarknaden inte ska
              hamna ännu längre bort. Det är därför inte rimligt att applicera
              de norska erfarenheterna direkt på ett svenskt vårdnadsbidrag.
              Vidare när det gäller detaljer i utformningen av förslaget avser
              regeringen att återkomma till riksdagen i vår med en proposition
              om vårdnadsbidraget och i den redogöra för bland annat hur reformen
              ska utvärderas och följas upp.
            </seg>
            <seg n="0e36b96f">
              Avslutningsvis vill jag framhålla att det kommunala vårdnadsbidraget
              är en frivillig reform för kommunerna att genomföra vilket innebär
              att den kommunala finansieringsprincipen ej tillämpas. Hur många
              kommuner som kommer att införa ett vårdnadsbidrag, hur många föräldrar
              i dessa kommuner som kommer att efterfråga bidraget, hur många
              månader föräldrar har behov av bidraget samt till vilken del föräldrarna
              kommer att välja ett vårdnadsbidrag är i dag svårt att överblicka.
              Min ambition däremot är att de föräldrar som önskar ett vårdnadsbidrag
              också ska ha möjlighet att få det.
            </seg>
          </u>
          <note type="speaker" n="29dd3e7a">
            Anf. 52 VERONICA PALM (s):
          </note>
          <u who="veronica_palm_ed0547" xml:id="i-f48d45d863e6293c-0" n="01afa96f">
            <seg n="317e7abc">
              Fru talman! Jag tycker precis som socialministern att det är
              väldigt spännande att stå här i riksdagens kammare och få debattera
              vårdnadsbidrag och fokusera på skillnaderna mellan höger och vänster
              i familjepolitiken.
            </seg>
            <seg n="d07e7e60">
              Jag tänker ägna det första inlägget åt den första interpellationen
              jag ställde. Jag ställde två interpellationer eftersom det är
              två olika frågor även om de båda två behandlar vårdnadsbidraget.
              Jag börjar med jämställdheten.
            </seg>
            <seg n="4cccef26">
              Det finns inte någon som inte skulle säga att vårdnadsbidraget
              är ett hot mot jämställdheten. Vi vet att det är ett hot mot jämställdheten
              och att det slår hårdast mot kvinnor. Det behöver vi inte diskutera.
              Även om man vill införa vårdnadsbidrag kan man erkänna det och
              se till: Hur kan vi arbeta för att minska de problem vårdnadsbidraget
              innebär för jämställdheten?
            </seg>
            <seg n="0873b835">
              Där vill jag ställa några frågor. Vårdnadsbidraget drabbar kvinnor
              hårdast. Kvinnor med svag ställning på arbetsmarknaden kommer
              längre ifrån arbetsmarknaden. Kvinnor med svag ställning på arbetsmarknaden
              drabbas av inlåsningseffekter i hemmet. Kvinnor med stark ställning
              på arbetsmarknaden men som ändå väljer att ta ut ett vårdnadsbidrag
              drabbas i form av sämre karriärutveckling och löneutveckling.
            </seg>
            <seg n="debccd4f">
              Alla kvinnor jag, du och alla vi andra drabbas av vårdnadsbidraget
              för att det skapar en bild av och en syn på kvinnor som sådana
              som inte vill delta i arbetslivet, i karriärutveckling och i löneutveckling.
              Det är sådana som man inte på riktigt kan räkna med utan ses som
              reservarbetskraft. Det drabbar kvinnor som kollektiv på samma
              sätt som ett ojämställt föräldraledighetsuttag gör.
            </seg>
            <seg n="ae1787aa">
              Det drabbar också kvinnor när de blir äldre i form av sämre pensionsmöjligheter.
              Kvinnor som väljer att ta ut vårdnadsbidrag får 3 000 kronor i
              fickan utan skatt. Det kan låta jättebra att det är utan skatt.
              Vad skönt! Då får man 3 000 spänn.
            </seg>
            <seg n="d2c37d62">
              Sanningen är den att man inte får några pensionspoäng för det.
              Om man vill ha samma pension som man hade haft om man hade yrkesarbetat
              får man betala in en privat pensionsförsäkring. Den som tjänar
              15 000 kronor måste då betala in till en privat pensionsförsäkring
              för att kunna skapa jämvikt mot det som vårdnadsbidraget skadar
              så att man har kvar 500 kronor. Det finns inte någon som kan leva
              på 500 kronor och inte heller någon som kan leva på 3 000 kronor.
            </seg>
            <seg n="5ad9f741">
              Det skadar för kvinnorna. Men det skadar jämställdheten mer.
              Det skadar för männen. Män får sämre möjligheter att få nära och
              djupa relationer med sina barn under de fösta tre åren.
            </seg>
            <seg n="62bceb45">
              Vi har i dag ett skevt uttag av föräldraledigheten. Det är också
              ett problem för männens möjligheter att få nära relationer till
              sina barn. Men med ett vårdnadsbidrag skulle vi ytterligare förvärra
              detta. Vi skulle ytterligare ta bort papporna från familjen och
              ytterligare förstärka mammornas plats.
            </seg>
            <seg n="36726709">
              Sist men inte minst kan man undra vem som vinner på detta. Även
              om både kvinnorna och männen förlorar är nog barnen de största
              förlorarna. Barnen kommer att växa upp i familjer och i en samhällsstruktur
              som säger att gamla förlegade förtryckande könsroller åter ska
              råda. Det vill inte jag.
            </seg>
            <seg n="40896117">
              Här tror jag att vi hamnar i kärnan av vad som är skillnaden
              mellan höger och vänster i familjepolitiken. Jag vill ha ett modernt
              samhälle där varje barn, pojke som flicka, har samma rättigheter
              att utvecklas.
            </seg>
            <seg n="294fe214">
              Högern vill ha ett samhälle där man ger bilden av gamla förlegade
              könsroller. Vårdnadsbidraget, hemmafrubidraget, är bara ett led
              i detta.
            </seg>
            <seg n="9df535f2">
              Därför frågar jag: Hur motverkar du, Göran Hägglund, problemen
              med jämställdheten i vårdnadsbidraget?
            </seg>
          </u>
          <note type="speaker" n="7f439d68">
            Anf. 53 GUNILLA TJERNBERG (kd):
          </note>
          <u who="gunilla_tjernberg_25615e" xml:id="i-41cdf426a3d62927-0" n="e4d0da6e">
            <seg n="a3a92f6c">
              Fru talman! Först vill jag tacka för att den här interpellationen
              har kommit. Det är en mycket viktig debatt och en debatt som jag
              gärna deltar i.
            </seg>
            <seg n="8dada0b1">
              Fru talman! Jag och Kristdemokraterna tror på föräldrarna. Vi
              tror att föräldrarna vet vad som är det bästa för sina barn. Vi
              är övertygade om att föräldrarna är de viktigaste personerna i
              ett barns liv. Vi är också övertygade om att föräldrarna kan välja
              omsorgsform för sina barn.
            </seg>
            <seg n="6893a5eb">
              Det är helt tydligt att Veronica Palm och Socialdemokraterna
              tror någonting annat. De tror att politiker och myndigheter vet
              bättre än föräldrarna. De vet vad som är bäst för varje enskild
              ett- och tvååring, och de misstror föräldrarnas förmåga att välja.
            </seg>
            <seg n="c5c1ecb6">
              Debatten om införandet av ett vårdnadsbidrag visar på en väldigt
              tydlig skiljelinje i svensk politik. Å ena sidan är det vi kristdemokrater
              som tillsammans med andra företrädare för alliansregeringen tror
              på varje familjs förmåga att själv fatta beslut om sin egen vardag.
              Å andra sidan är det Socialdemokraterna och andra vänsterpolitiker
              som i Myrdals anda anser att staten vet bäst. Det är därför som
              det är staten som ska besluta och då besluta om så mycket som
              möjligt och allra mest om hur de minsta barnen ska tas om hand.
            </seg>
            <seg n="72b8d0f7">
              Familjer gläds i dag över förslaget. Också jag och många remissinstanser
              gläds över förslaget om införandet av ett vårdnadsbidrag.
            </seg>
            <seg n="d52156cc">
              Sveriges Kommuner och Landsting säger i sitt remissvar: Vårdnadsbidraget
              är en valfrihetsreform som stärker familjernas valfrihet, ger
              chans till mer tid för barnen och utgår från att familjer är olika
              och har olika behov.
            </seg>
            <seg n="f8e81da5">
              Det tycker jag är en ganska bra sammanfattning av vad förslaget
              om ett vårdnadsbidrag innebär. För mig är det omöjligt att förstå
              att detta kan vara kontroversiellt.
            </seg>
            <seg n="bc574060">
              Kritiken mot förslaget kommer alltså inte från familjerna, utan
              kritiken kommer från vissa myndigheter, från socialdemokratiska
              kommuner och från enskilda politiker, till exempel nu från Veronica
              Palm. Kritiken består ofta i två delar. Den ena delen är att vårdnadsbidraget,
              säger man, kommer att innebära att barnet, det vill säga ett-
              och tvååringen, har för lite tid i förskolan. Därmed hotas barnets
              kunskapsutveckling inför skolstarten. Ja, ni hörde rätt för lite
              tid i förskolan.
            </seg>
            <seg n="5cfe43e9">
              Jag måste fråga om det är någon här som någonsin har träffat
              en förälder som oroar sig för att dess ettåring går för lite tid
              i förskolan. Jag undrar också om det är någon som på allvar tror
              att det barn som börjar i förskolan vid två eller tre års ålder
              kommer att ha en sämre kunskapsutveckling inför skolstarten än
              om barnet hade börjat vid ett års ålder.
            </seg>
            <seg n="4507719a">
              Vem kan påstå att barn som är hemma eller hos en dagbarnvårdare,
              något som vi också måste ta med i den här debatten, inte utvecklas?
              Min erfarenhet är att barn lär hela tiden och i olika miljöer.
              Barn som är hemma eller som är hos en dagmamma under sina första
              år kan få en minst lika bra start som de barn får som går i en
              bra förskola, och vi ska ha bra förskolor.
            </seg>
            <seg n="2fd7a2ce">
              Jag anser att barnen ska vara där de känner mest trygghet. Men
              det är föräldrarna som ska bestämma. Det argument som vi ofta
              hör vi har fått höra det också här är att införandet av ett vårdnadsbidrag
              skulle innebära en katastrofal urholkning av resurserna till förskolan.
              Men eftersom det är frivilligt för kommunerna vill jag nog påminna
              Veronica Palm om att kommunerna själva är positiva till förslaget.
              Om detta var något som skulle urholka deras egen verksamhet skulle
              de inte, tror jag, vara positiva.
            </seg>
            <seg n="cc04f0d1">
              Jag har väldigt svårt att ta Veronica Palms svartmålning på allvar.
              Det ska inte vara någon motsättning mellan en bra förskola med
              hög kvalitet och införandet av ett vårdnadsbidrag.
            </seg>
          </u>
          <note type="speaker" n="1811b778">
            Anf. 54 BORIANA ÅBERG (m):
          </note>
          <u who="unknown" xml:id="i-1a02c867eda21fd4-11" n="581514b7">
            <seg n="326334e1">
              Fru talman! Att ta ut vårdnadsbidraget är valfritt; det är inget
              tvång. Genom att påstå att vårdnadsbidraget försvårar etableringen
              på arbetsmarknaden för redan svaga grupper omyndigförklarar man
              en massa människor. Det är upp till var och en att bestämma om
              han eller hon ska stanna hemma lite längre med sina barn eller
              inte.
            </seg>
            <seg n="86438211">
              I interpellationen görs en koppling mellan invandrarkvinnor och
              svaga grupper. Det gör mig ledsen. Vi invandrare är inte en homogen
              grupp, utan vi är individer med olika förutsättningar, med olika
              mål i livet och med olika drömmar.
            </seg>
            <seg n="9d637450">
              Det har länge varit en socialdemokratisk strategi att se människor
              som offer som inte kan ta hand om sig själva utan som måste förlita
              sig på statens kollektiva lösningar.
            </seg>
            <seg n="03188c99">
              Vi invandrare behöver inte någon som talar om för oss vad som
              är bäst för oss, utan det vet vi själva vare sig vi väljer att
              stanna hemma med våra barn eller vi väljer att satsa på karriären.
            </seg>
            <seg n="3b76b1c7">
              Av de argument som Veronica Palm framfört i sitt inlägg kan man
              dra slutsatsen att föräldraledigheten borde vara minimal och bara
              under amningstiden. Då skulle den också delas demokratiskt mellan
              mamman och pappan i familjen.
            </seg>
            <seg n="6b3b412e">
              Uttrycket hemmafrubidrag till de kvinnor som gift sig rikt är,
              tycker jag, ett orättvist påhopp på dem som väljer att stanna
              hemma med sina barn. Det tyder på en människosyn som är under
              all kritik. De som väljer att utnyttja det kommunala vårdnadsbidraget
              är inte omyndiga stackare som behöver hjälp med att ta sig ur
              hemmafruträsket, utan de är myndiga människor som själva borde
              få välja, borde få säga hur de vill ta hand om sina barn.
            </seg>
          </u>
          <note type="speaker" n="fa371bb4">
            Anf. 55 MATILDA ERNKRANS (s):
          </note>
          <u who="matilda_ernkrans_a2e584" xml:id="i-dadb09d9766cd644-0" n="4b5ff530">
            <seg n="e6b7148b">
              Fru talman! Nu står vi här igen, friskt debatterande ett kommunalt
              vårdnadsbidrag. Det är en viktig debatt och en viktig diskussion;
              det vill jag absolut understryka. Jag blir alltmer fascinerad
              över hur debatten går och över argumenten från ministern och de
              borgerliga företrädarna här.
            </seg>
            <seg n="6f623c7e">
              Om det är så att ni ärligt och riktigt menar att ni vill ha en
              familjepolitik som ger människor möjlighet att få mer tid med
              sina barn och dessutom möjlighet att faktiskt arbeta och vara
              självförsörjande är frågan: Varifrån kommer det kommunala vårdnadsbidraget
              om 3 000 spänn i månaden som bara vissa kommer att använda? Många
              är ju redan exkluderade. Betyder det att ensamstående föräldrar
              inte vill ha mer tid med sina barn? De kommer aldrig att kunna
              använda det kommunala vårdnadsbidraget.
            </seg>
            <seg n="a727757e">
              Om ni verkligen menar att ni vill ha, ge och bygga en struktur
              som vi politiker gör omkring familjerna som ger dem möjlighet
              att få mer tid med sina barn i kombination med någonting mycket
              viktigt som jag tror att de allra flesta av nutidens föräldrar
              vill, nämligen kunna arbeta och vara självförsörjande, frågar
              jag: Varför väljer man inte att bygga vidare och att vidareutveckla
              den extremt goda och bra föräldraförsäkring som vi socialdemokrater
              har byggt upp och som vi har format det här landet med? Också
              vi tycker att det är viktigt att föräldrar får tid med sina små
              barn.
            </seg>
            <seg n="a2e2736a">
              Varför väljer man inte att vidareutveckla föräldraförsäkringen?
              Den försäkringen bygger faktiskt på en inkomstbortfallsprincip.
              Både män och kvinnor får därmed en reell möjlighet till mer tid
              med sina barn. Det är en föräldraförsäkring som faktiskt ger samma
              möjligheter för både män och kvinnor, både mammor och pappor.
              Vi kan gemensamt arbeta med olika goda förslag för att få papporna
              att ta klivet in i familjen. Om man vill ha en jämställd familjepolitik
              handlar det om att stärka den svaga parten i familjen. I det här
              fallet handlar det om papporna. Vi måste hjälpas åt att ge papporna
              verktyg så att de vågar, kan och vill ta sitt ansvar i familjen.
              Om vi verkligen menar att det handlar om barnens bästa och mer
              tid undrar jag varför vi inte använder och vidareutvecklar den
              föräldraförsäkring vi har.
            </seg>
            <seg n="05bafc0c">
              Jag blir alltmer fascinerad av debatten. Nu har förslaget till
              och med varit med i en remissrunda. Rundan har varit kort, och
              det kritiserar många remissinstanser, men det kommer en massiv
              kritik. Barnombudsmannen undrar var barnperspektivet är. SKL undrar
              varför man inte ens har analyserat kostnadskonsekvenserna för
              kommunerna. Det är inte bara vi i oppositionen som är oroliga
              för barnen i förskolan i dag. Det handlar om barn och föräldrar
              som vill ha sina barn i förskolan. De behöver ha dem där så att
              de kan arbeta och försörja sig själva. De vill lämna dem i en
              trygg, lugn och utvecklande miljö. Men dessa barn är man inte
              beredd att satsa pengar på och försäkra sig om att de får en riktigt
              bra förskola också i de kommuner som inför ett kommunalt vårdnadsbidrag.
              Jag är, som sagt, fascinerad av debatten.
            </seg>
            <seg n="05655253">
              Jag är också fascinerad av att våra gemensamma pengar enkelt
              kan användas på vissa ställen. Det går att använda dem i ett kommunalt
              vårdnadsbidrag för vissa. Man kan heltidsarbeta och fortfarande
              ta ut sitt vårdnadsbidrag. Då kan man göra ett avdrag för en hushållsnära
              tjänst. Då är det finansierat två gånger. Om man anställer någon
              som är under 25 kan man också få rabatt på socialavgifterna. Det
              är trippelfinansiering av våra gemensamma medel, men pengarna
              ska inte läggas på de barn som blir kvar i förskolan. Det är sådant
              som jag vill ha utrett i den här debatten.
            </seg>
          </u>
          <note type="speaker" n="a60b0828">
            Anf. 56 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4c51a389c547e812-1" n="ea78ca6a">
            <seg n="92c1d413">
              Fru talman! Tack för alla friska inlägg så här långt.
            </seg>
            <seg n="1f5e8036">
              Det är viktigt att vi inte gör så här för att vi tror att vi
              har en modell som passar alla barn och alla familjer. Vi vill
              lägga mer beslutsmakt hos föräldrarna själva, och det finns starka
              önskemål om det.
            </seg>
            <seg n="95dc49a5">
              Många barnfamiljer upplever att de har för lite tid för barnen
              när de är små. Syftet med vårdnadsbidraget är att möta barnfamiljernas
              behov, och det här är en reform som har ett tydligt barn- och
              valfrihetsperspektiv.
            </seg>
            <seg n="cd558131">
              Barnomsorgen ska förstås inte organiseras utifrån förskolans,
              kommunens eller diverse myndigheters behov och önskemål utan utifrån
              vad som är det bästa för barnen. Barn är olika. Barn behöver olika
              former av barnomsorg, i synnerhet när de är riktigt små. Vårdnadsbidraget
              ökar möjligheterna och gör det möjligt för fler att anpassa sin
              arbetstid och föräldraledighetens längd utifrån barnens och föräldrarnas
              egna behov och önskemål.
            </seg>
            <seg n="2e647b05">
              Ett samhälle där föräldrar upplever att de inte har tid och möjlighet
              att ägna sig tillräckligt mycket åt sina barn är inte det riktigt
              goda samhälle som jag vill försöka förverkliga. Det är en viktig
              välfärdsfråga att barn får den omsorg de behöver och att de kan
              börja i förskola eller i annan barnomsorg i en takt som är anpassad
              utifrån det enskilda barnets behov och förutsättningar. Min tro
              är att föräldrar kan förstå sina barns bästa och vet sina barns
              bästa, och jag litar på att föräldrarna kan fatta de riktiga besluten.
            </seg>
            <seg n="320f2864">
              Här går en viktig skiljelinje i debatten mellan dem som tror
              på föräldrarna och föräldrarnas förmåga och dem som tror sig veta
              bättre och som med politiska beslut vill lägga fast ramarna för
              den enskildes liv och för vad som är det bästa för barnet.
            </seg>
            <seg n="25786e88">
              Vårdnadsbidraget är inte främst en reform som syftar till att
              öka arbetsutbudet utan syftar till att i så stor utsträckning
              som möjligt hitta vägar som gör att vi kan både värna arbetslinjen,
              undvika inlåsningseffekter och skapa valfrihet.
            </seg>
            <seg n="d1a00d96">
              I en del av inslagen i debatten får vi höra att man drabbas av
              vårdnadsbidraget, att det slår hårt och så vidare. Jag lever i
              föreställningen att vuxna svenskar har en förmåga att själva välja
              det som de anser vara bäst för dem själva och deras barn. Det
              är en skiljelinje som spelar en stor roll för vart den här debatten
              kommer att leda.
            </seg>
            <seg n="22d36544">
              Det är frivilligt att utnyttja vårdnadsbidraget, och många vill
              ägna mer tid åt sina barn. Vårdnadsbidraget öppnar en möjlighet
              för fler att göra det.
            </seg>
            <seg n="a47ddfe9">
              Av Veronica Palms inlägg förstår man att alla förlorar. Det gör
              kvinnor, män och barn. Men jag vet inte om man har lyssnat på
              de föräldrar som i opinionsmätning efter opinionsmätning säger
              att de skulle uppskatta en möjlighet att vara hemma en tid ytterligare
              när barnen är små, eller att minska sina arbetstider lite ytterligare
              för att kunna tillbringa mer tid med sina barn. Glöm inte bort
              barnfamiljerna när ni ritar era system vid sammanträdesborden.
              Ni glömmer bort de problem som behöver lösas.
            </seg>
            <seg n="b8ecec06">
              Jag ska avstå från att ge mig in på ett nytt område, men jag
              kommer att i senare inlägg bemöta en del av det som har sagts
              när det gäller remissinstansernas synpunkter som är intressanta
              i sammanhanget.
            </seg>
          </u>
          <note type="speaker" n="37fb44dc">
            Anf. 57 VERONICA PALM (s):
          </note>
          <u who="veronica_palm_ed0547" xml:id="i-f48d45d863e6293c-1" n="01afa96f">
            <seg n="45789800">
              Fru talman! Jag vill börja med att bemöta de två andra borgerliga
              debattörerna.
            </seg>
            <seg n="52758f43">
              Det finns ingenting som gör mig så arg som när man lägger skuld
              på kämpande starka småbarnsföräldrar och kvinnor som försöker
              få livet att gå ihop. De skuldbeläggs för att de använder en hyfsat
              bra och väl fungerande barnsomsorg. Den skulden ska ingen kvinna
              i Sverige behöva uppleva. Det gör mig arg. Då har jag klarat av
              det, och jag tänker inte diskutera det mer.
            </seg>
            <seg n="77e0e1d8">
              Jag går över till barnperspektivet. Ett barnperspektiv på den
              här frågan ger utgångspunkten varje enskilt barn. De borgerliga
              debattörerna talar om varje förälders möjlighet att välja. Vi
              ser inte på förälderns perspektiv i första hand. Barnomsorgen
              är till för barnens bästa och för föräldrarnas möjlighet att arbeta.
              Barnomsorgen är för barnens bästa. Därför är det otroligt viktigt
              med en barnomsorg med hög kvalitet, och därför är barnperspektivet
              vår utgångspunkt i diskussionen om vårdnadsbidrag.
            </seg>
            <seg n="5f2ef77b">
              Barnomsorgen i Sverige har gått från att handla om barnflickor
              till en institution som omfattas av läroplanen. Barnomsorgen har
              i dag en egen läroplan med en planerad pedagogisk verksamhet och
              med högt utbildad och kvalificerad personal. Man begär utdrag
              ur belastningsregistret vid anställning av personal för att rätt
              människor ska hamna på rätt plats. Det är politiska beslut som
              vi har fattat, och det är för att barnen ska vara i fokus. Det
              ska vara hög kvalitet i barnomsorgen.
            </seg>
            <seg n="d754d011">
              Det som nu sker, och som den borgerliga regeringen väljer att
              göra när man om några veckor lägger fram förslag om införande
              av kommunalt vårdnadsbidrag, är att man tar resurser från en gemensam,
              högt kvalitativ, väl fungerande barnomsorg, som naturligtvis alltid
              kan bli bättre men ändå är hyfsat väl fungerande, och ger till
              några. Man tar från alla och ger till några. Man ger inte så mycket
              att alla kan utnyttja den. Det är förkastligt.
            </seg>
            <seg n="eee5b012">
              Det är inte konstigt att det i remissvaret från Sveriges Kommuner
              och Landsting framgår att de tycker att ett kommunalt vårdnadsbidrag
              i grunden är bra. Det är en borgerlig majoritet. Det är klart
              att de säger samma sak som den borgerliga regeringen. Men i nästa
              mening säger de att de är lite förundrade över kostnaderna. SKL
              beräknar i sitt remissvar att ett kommunalt vårdnadsbidrag kommer
              att kosta 3 miljarder kronor om alla inför det. 3 miljarder kronor
              motsvarar 9 000 förskollärare och barnskötare. 9 000 förskollärare
              och barnskötare motsvarar två barn mer per barngrupp i barnomsorgen.
            </seg>
            <seg n="f82ee2c4">
              Man tar från alla och ger till några. Det är en tydlig inriktning
              på att inte ha ett barnperspektiv i den politik man genomför.
              Man gör det av ideologiska skäl för att man inte tycker om barnomsorgen,
              för att man vill skuldbelägga de kvinnor som behöver använda barnomsorgen.
            </seg>
            <seg n="f2e0920b">
              Det blir i snitt två barn extra per barngrupp. Detta sker samtidigt
              som man i många borgerliga kommuner redan i dag minskar personalresurserna
              i barnomsorgen. När jag kom till mitt dagis i torsdags fick jag
              en lapp där det stod så här: Det är ett barn till i er barngrupp
              nu. Vi kan inte göra något åt det det är för många i kö. Vi får
              inga ökade personalresurser. Det är ett barn till.
            </seg>
            <seg n="cf505162">
              Detta sker i kommun efter kommun, på barnstuga efter barnstuga,
              redan i dag.
            </seg>
            <seg n="9b9a3062">
              Min fråga till ministern är fortsatt: Hur kompenserar du kommunerna?
              Hur kan du se till att inte alla barn drabbas när några pappor
              ska få möjlighet att slippa vara hemma när ni inför ett hemmafrubidrag?
            </seg>
          </u>
          <note type="speaker" n="6e09c7d5">
            Anf. 58 GUNILLA TJERNBERG (kd):
          </note>
          <u who="gunilla_tjernberg_25615e" xml:id="i-41cdf426a3d62927-1" n="e4d0da6e">
            <seg n="2c9a8534">
              Fru talman! När jag lyssnar på Veronica Palm är det en rubrik
              som jag ser väldigt tydligt, och jag tycker att det är så oerhört
              onödigt när man börjar ställa grupper mot varandra. Tänk om vi
              kunde låta bli att göra det i den politiska debatten, låta bli
              att ställa den ena gruppen mot den andra och lägga in fraktioner:
              Får inte den ena så får den andra.
            </seg>
            <seg n="a80f5824">
              Veronica Palm har inte läst eller tagit del av det här förslaget
              med öppna ögon, utan det är med politiskt färgade glasögon som
              hon har läst det.
            </seg>
            <seg n="e5adb5dd">
              Det här är ett förslag som är frivilligt. Det här är ett förslag
              som ingen tvingar på någon.
            </seg>
            <seg n="1df00010">
              Det som skymmer Veronica Palms blick nu är att hon inte tror
              på föräldrarna. Det är där blicken är skymd. Hon litar inte på
              föräldrarna. Jag tycker att det är oerhört bekymmersamt att vi
              har partier och ideologier i Sverige i dag som inte tror på föräldrarna.
            </seg>
            <seg n="8f12cd75">
              När jag lyssnar på Matilda Ernkrans kan jag konstatera att hon
              tycker att vårdnadsbidraget är för litet. Hon tycker att det skulle
              vara mer. Hade det varit mer hade det här varit möjligt, men det
              är för litet. Men det är gott och väl hon är med där.
            </seg>
            <seg n="91de0395">
              Det här är ett första steg. Jag kan hålla med om att vårdnadsbidraget
              så som det är utformat naturligtvis skulle kunna se ännu bättre
              ut, men i dag är det ett bra steg på vägen mot en ökad valfrihet
              för barnfamiljer.
            </seg>
            <seg n="ebdde384">
              Skillnaden är tydlig och klar. Det går en stark skiljelinje mellan
              oppositionen och allianspolitiken i dag. Ni tror inte på föräldrarna.
              Ni vill inte ge barnen mer tid med sina föräldrar eller, tvärtom,
              föräldrarna mer tid med sina barn. Det är politiker som ska rita
              kartan och som ska bestämma hur det ska se ut i varje enskilt
              fall.
            </seg>
            <seg n="62aebf65">
              Kom ihåg att en pedagogisk satsning på förskolan är vad alliansregeringen
              gör, till skillnad från vad den socialdemokratiska regeringen
              gjorde. Vi satsar också på förskolan.
            </seg>
          </u>
          <note type="speaker" n="ae082ff6">
            Anf. 59 BORIANA ÅBERG (m):
          </note>
          <u who="unknown" xml:id="i-1a02c867eda21fd4-12" n="581514b7">
            <seg n="7a16ff7c">
              Fru talman! Veronica Palm behöver inte vara arg på mig för att
              jag skuldbelägger några kvinnor som inte stannar hemma med sina
              barn. Jag är nämligen en av de starka kvinnor hon refererar till
              som själva tar hand om barn och även använder sig av den kommunala
              barnomsorgen. Jag anser nämligen att det är en fråga om valfrihet.
              Jag kan inte förstå hur ytterligare ett alternativ kan vara ett
              hot mot de fria val som redan finns.
            </seg>
            <seg n="bbe51553">
              När vi talar om vissa gruppers utanförskap är det inte mer än
              rätt att konstatera att det faktiskt var socialdemokratisk regering
              under tolv års tid, och under den tiden växte utanförskapet i
              alla grupper. För dem som stod längst från arbetsmarknaden blev
              avståndet till trygghet och arbete ännu större. Det är lätt att
              prata om jämställdhet, jämlikhet och solidaritet, men tolv års
              socialdemokratisk regering gjorde inte underverk för människor
              i utanförskap.
            </seg>
            <seg n="3ea9f0b8">
              Den stora skillnaden mellan alliansen och Socialdemokraterna
              är att vi tror på individens förmåga och i detta fall föräldrarnas
              förmåga att ta hand om sina barn och veta vad som är bäst för
              dem.
            </seg>
          </u>
          <note type="speaker" n="1dcc61ca">
            Anf. 60 MATILDA ERNKRANS (s):
          </note>
          <u who="matilda_ernkrans_a2e584" xml:id="i-dadb09d9766cd644-1" n="4b5ff530">
            <seg n="2b6d1c31">
              Fru talman! Jag får använda mitt sista inlägg här till att upprepa
              mina frågor och funderingar.
            </seg>
            <seg n="6ca1d8f1">
              Först vill jag konstatera att vi socialdemokrater tror på föräldrarna.
              Det är vi socialdemokrater som har byggt vår föräldraförsäkring.
              Det är vi som har byggt det samhälle där man kan kombinera tid
              med sina små barn och möjlighet att yrkesarbeta och försörja sig
              själv, både män och kvinnor.
            </seg>
            <seg n="550002c2">
              Vi är inte nöjda. Vi vill fortsätta att vidareutveckla just föräldraförsäkringen,
              för den ger män och kvinnor, föräldrar i vårt land, reella möjligheter
              att få tid med sina små barn och kombinera det med yrkesarbete.
            </seg>
            <seg n="548af7d9">
              Det ger inte det kommunala vårdnadsbidraget. Det är en helt ny
              del på vår karta. Det är varken generellt, allmänt eller behovsprövat.
              Det är helt enkelt ett nytt bidrag i alliansens Sverige. Man vill
              gärna prata om att man är för arbete, men i alla fall inte för
              arbetare.
            </seg>
            <seg n="b70bbde1">
              Jag vill upprepa mina frågor.
            </seg>
            <seg n="5185011a">
              Om man nu från den borgerliga regeringen och de kamrater här
              som stöder den verkligen tycker att det är viktigt att ge föräldrarna
              mer tid med sina barn, om man verkligen vill ha ett jämställt
              föräldraskap, varför vidareutvecklar man då inte föräldraförsäkringen,
              som har en inkomstbortfallsprincip?
            </seg>
            <seg n="ad41897c">
              Varför skicka någonting på remiss om man sedan inte bryr sig
              om vad remissinstanserna tycker utan gör som man vill och har
              tänkt ändå?
            </seg>
            <seg n="6debcf3a">
              Hur kommer det sig att man kan trippelfinansiera vissa delar
              med våra gemensamma pengar när det gäller att ta pengar från vårt
              gemensamma och lägga dem i enskilda individers plånböcker, men
              att man inte kan finansiera det kommunala vårdnadsbidraget så
              att våra barn i förskolorna slipper vara de som betalar att några
              få får vårdnadsbidrag?
            </seg>
          </u>
          <note type="speaker" n="16d70c65">
            Anf. 61 JASENKO OMANOVIC (s):
          </note>
          <u who="unknown" xml:id="i-1a02c867eda21fd4-13" n="581514b7">
            <seg n="f0932804">
              Fru talman! Jag tackar både Veronica Palm för att hon har väckt
              den här frågan igen och statsrådet för att han svarar, och på
              det sätt han svarar, med lite mer än bara vårdnadsbidraget.
            </seg>
            <seg n="39a2f6c3">
              Jag har sagt det tidigare i kammaren, och får säga det en gång
              till nu, att familjepolitiken är ett område som ger oss politiker
              möjlighet att skapa framtidstro. Det är inte bara framtidstro,
              utan även det som vi gör nu påverkar Sverige om 20 år. Familjepolitiken
              i dag påverkar hur Sverige kommer att se ut om 2030 år.
            </seg>
            <seg n="89559625">
              Därför protesterar vi socialdemokrater högljutt. Det är ingen
              som efterfrågar det här, som Matilda sade nyss. Det är ingen,
              förutom möjligen Kristdemokraterna. Frågan är om hela alliansen
              egentligen står helhjärtat bakom förslaget.
            </seg>
            <seg n="4ca45a9f">
              Man kan tänka så här. Svenskt näringsliv gör rankningar när det
              gäller näringslivsklimatet i kommunerna, och man hör ofta lokala
              näringsidkare säga att det som är viktigt för företagsklimatet
              i kommunen är bra barnomsorg: Det är bra barnomsorg vi behöver.
              Man hör aldrig någon företagare säga att det är bra med vårdnadsbidraget
              för att det får bort fruntimmer från arbetsmarknaden. Jag har
              aldrig hört någon företagare säga det. Kanske någon från kd har
              hört det.
            </seg>
            <seg n="760fbd72">
              Därför tycker jag att man måste se helheten, och den familjepolitik
              som vi har i dag är för framtiden, för Sverige i framtiden.
            </seg>
            <seg n="d9b64d0a">
              Vad är det då som skiljer detta från den norska modellen? Statsrådet
              påpekar att det ska främja arbetslinjen. Då tänker jag på den
              familjepolitiska debatt som vi hade här i riksdagen. Vad sade
              borgarna då? Ja, de sade så här: Det här bidraget ska man kunna
              använda för att köpa tjänster, en barnflicka hemma.
            </seg>
            <seg n="9989e96e">
              Då kan man främja arbetslinjen, men det blir inte mer tid för
              barnen. Föräldrar kommer inte att få mer tid för sina barn, utan
              då kommer de att köpa tjänsten. Så kan man förstås främja arbetslinjen,
              om man köper tjänsten. Men, återigen, det är inte alla som har
              råd att köpa de här tjänsterna, att ha en barnflicka hemma.
            </seg>
            <seg n="af8d8748">
              Statsrådet tar upp jämställdhetsbonus. Jämställdhetsbonus, alltså
              det förslag som nu kommer från regeringen och som är känt hittills,
              känns som en sådan uppfinning som ingen kan förstå förutom möjligen
              uppfinnaren själv. Så krångligt är det. Och så har alla instanser
              som har tittat på förslaget sagt hittills.
            </seg>
            <seg n="7a6f3ae2">
              Vi hörde en debattör från den borgerliga sidan säga: Tänk om
              vi kunde slippa ställa grupper mot varandra! Men då skulle jag
              kunna säga: Tänk om vi hade obegränsat med resurser! Om vi hade
              det hade jag sluppit att ställa grupper mot varandra. Men nu är
              det så, fru talman, att vi inte har obegränsat med resurser. Resurserna
              är begränsade.
            </seg>
          </u>
          <note type="speaker" n="396b75fc">
            Anf. 62 EVA JOHNSSON (kd):
          </note>
          <u who="eva_johnsson_c6ce6f" xml:id="i-b43619436e0736ea-0" n="21bf26bc">
            <seg n="be57e78b">
              Fru talman! Jag vill gärna börja med att konstatera att en sanning
              inte blir mer sann för att man höjer rösten. Det är inte riktigt
              så som de starka argumenten på något sätt ska mätas. Det är väl
              en bra utgångspunkt?
            </seg>
            <seg n="eb4c2d14">
              Sedan vill jag gärna att vi konstaterar något tillsammans. Visst
              är det här en fråga om en högervänster-politik. Och visst framgår
              det en väldigt tydlig skillnad i synsättet när det gäller människor,
              tilliten till människor och till kvinnor.
            </seg>
            <seg n="bea136ad">
              Grundfrågan är naturligtvis: Har kvinnor, oavsett om de arbetar,
              är hemma, jobbar heltid, jobbar deltid eller väljer att göra något
              annat, förmåga att fatta kloka beslut?
            </seg>
            <seg n="c0525952">
              Nej, det har de uppenbarligen inte, enligt retoriken i debatten.
              Av hänsyn till kvinnorna väljer man då att säga: Så här ska ni
              göra. Annars blir det inte bra för er i framtiden. Arbetsmarknaden
              kommer inte att bli bra. Er löneutveckling blir inte bra, och
              era barn kommer förmodligen inte att få den pedagogiska stimulans
              som de är berättigade till.
            </seg>
            <seg n="73aa7d42">
              Det är det ena synsättet. Det andra synsättet är när man tänker:
              Mogna vuxna kvinnor, oavsett ålder och oavsett livssituation,
              kanske kan göra den här avvägningen om sitt eget liv minst lika
              bra som Veronica Palm.
            </seg>
            <seg n="b7793d35">
              Jag tror att man, oavsett om man sitter i riksdagen eller inte,
              har förmågan att göra en helhetsbedömning av sitt och sin familjs
              liv. Det är min utgångspunkt.
            </seg>
            <seg n="928f4b76">
              Det sägs att vi inte ska prata på det här sättet. Vi ska inte
              låta vissa kvinnor vara hemma med sina barn. Det är inte bra eftersom
              man då skuldbelägger de kvinnor som är ute på arbetsmarknaden.
            </seg>
            <seg n="d1d347b6">
              Min retoriska fråga är naturligtvis: Hur kan det vara ett hot
              att vissa föräldrar, vill jag påstå, gör ett annat val? Varför
              är det hotfullt att man skapar fler möjligheter? Jag kan inte
              förstå det.
            </seg>
            <seg n="93d0d70a">
              Vi kan nu tänka oss en hypotes. Vi kan tänka oss scenariot att
              alla kvinnor som ni har räknat på det gäller de här 3 miljarderna
              och alla föräldrar väljer att utnyttja vårdnadsbidraget. Då är
              ju det en formidabel succé. Då kan man verkligen undra hur vi
              kan tänka tanken att inte låta en sådan succé få komma det svenska
              folket till del. Eller så kan vi tänka oss det andra scenariot,
              att det kanske inte blir så många som kommer att utnyttja det.
              Det kanske bara blir tio procent eller väldigt få. I så fall är
              det inte något problem alls, vare sig för Veronica Palm eller
              för arbetsmarknaden eller för Sveriges barn och barnfamiljer.
            </seg>
          </u>
          <note type="speaker" n="2f3d9cd0">
            Anf. 63 LARS GUSTAFSSON (kd):
          </note>
          <u who="lars_gustafsson_16707e" xml:id="i-8eb4843f60ada29e-0" n="352981ec">
            <seg n="9a13ce11">
              Fru talman! Jag hade egentligen inte tänkt gå upp i den här debatten,
              men jag måste säga att jag ställer vissa krav på logisk stringens
              i de resonemang som finns.
            </seg>
            <seg n="a1d25c48">
              Först och främst får man väl ändå tala om att barn inte finns
              till för samhället eller för företag. De finns väl till för sin
              egen skull? Det får vi verkligen hoppas. Det hoppas jag att jag
              gör. Och det är föräldrarna som har ansvaret. Det är därför föräldrarna
              blir de som får välja för barnet, inte några av ledamöterna i
              denna kammare, inte jag heller.
            </seg>
            <seg n="e6d91d44">
              Sedan måste man fundera på en annan sak om man nu säger att det
              här skulle ta resurser från barnen och från förskolan och så vidare.
              Då måste man säga att föräldrarna i de 45 000 hushåll ja, det
              är till och med fler som inte väljer eller kan använda sig av
              den offentligt finansierade förskolan skattar till de andra barnen,
              som får subventioner med mellan 60 000 och 120 000 om året. Det
              är en skattesubvention som de aldrig någonsin kan betala tillbaka
              i skatt, hur mycket de än jobbar.
            </seg>
            <seg n="ea8a6911">
              Det får ju ändå vara lite stringens. Man kan ha uppfattningen
              att alla har rätt att få del av det barnomsorgsstöd som vi ska
              fördela till barnen enligt vissa principer, vilket egentligen
              detta är, därför att man väljer att utforma det på ett visst sätt.
              Då gör man det, och då ska det givetvis gälla alla som har barn
              och dessa barn under den perioden.
            </seg>
            <seg n="32ff92d0">
              Hela LO-kollektivet tillfrågades i en undersökning. 78 procent
              av dessa ville ha längre tid med sina barn. De tillhör väl ofta
              Socialdemokraterna eller hur?
            </seg>
            <seg n="28108780">
              Vi kunde läsa i dag att Per Kågeson klev av Socialdemokraterna
              eftersom de inte vill införa ett vårdnadsbidrag.
            </seg>
            <seg n="6164cffc">
              Jag kräver lite stringens i den här debatten, om man nu ska tala
              sakligt. Man ska hålla sig till saken. Det gör inte debattörerna
              från vänsterkanten här. Det är bara att beklaga.
            </seg>
            <seg n="52d0c089">
              Däremot önskar jag att man skulle kunna öka kommunernas möjlighet
              att mer flexibelt använda nivåerna i detta utifrån sitt eget perspektiv.
            </seg>
            <seg n="f2ec8513">
              Jag kan ta upp ett perspektiv från mitt län där i stort sett
              alla kommuner, fem av sex, har sagt att de kommer att införa vårdnadsbidrag
              antingen vid halvårsskiftet eller vid nästa årsskifte. Flera av
              dessa kommuner står inför en gigantisk utbyggnad. De har en stor
              inflyttning av barnfamiljer glädjande nog växer Halland. De står
              inför en stor utbyggnad. De står inför att investera, alltså nyinvestera
              och nyanställa människor inom barnomsorgen eller ej. I det läget
              är det klart att det, om fler människor med småbarn väljer att
              under en viss tid använda denna möjlighet till vårdnadsbidrag,
              kommer att vara en fördel för kommunen. Det är ingen nackdel att
              barn och föräldrar får mer tid med varandra. Det kan vi väl ändå
              se i vårt samhälle?
            </seg>
            <seg n="e423fc6f">
              Alla undersökningar visar ju på att det finns för lite kvalitativ
              tid mellan barn och föräldrar. Barnen skulle behöva en starkare
              närvaro av föräldrarna genom hela livet. Vi vet att de behöver
              det, även i tonåren. Och vi vet att de tre första åren är de absolut
              viktigaste i en människas liv när det gäller att knyta an till
              sina föräldrar. Den som förnekar detta får gå emot all barnprofession
              och alla kunskaper på området, även forskning.
            </seg>
          </u>
          <note type="speaker" n="8bfead83">
            Anf. 64 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4c51a389c547e812-2" n="ea78ca6a">
            <seg n="0f7bae4b">
              Fru talman! Det var många inlägg. Jag ska försöka hålla ordning
              åtminstone i mitt eget inlägg i debatten som tenderar att bli
              lite spretig. Det handlar om lite många olika saker.
            </seg>
            <seg n="b9db1397">
              Jag tänkte börja med det som rör Barnombudsmannens remissyttrande.
              Barnombudsmannen ser positivt på möjligheten att barnen får mer
              tid med sina föräldrar. Hon är positiv till möjligheten att kunna
              kombinera vårdnadsbidrag med plats i förskolan som är det som
              vi föreslagit. Hon anser dock att vårdnadsbidraget bör vara statligt
              så att det blir lika över hela landet. Den frågan går förstås
              att diskutera. Men man ska komma ihåg att hennes utgångspunkt
              uppenbarligen är att detta är positivt eftersom det ger föräldrarna
              mer möjlighet till tid med sina barn.
            </seg>
            <seg n="02d1a22e">
              Lars Gustafsson har tidigare nämnt det, men jag kan inte låta
              bli att referera den debattartikel av Per Kågesson som var i Dagens
              Nyheter i dag. Han deklarerar att han lämnar Socialdemokraterna.
              Han beskriver den artikel som Thomas Östros och Mona Sahlin för
              en tid sedan skrev om att de ville avskaffa vårdnadsbidraget.
              Han skriver:
            </seg>
            <seg n="829beabd">
              Språkbruket påminner i sin grovhet om sektvänsterns. Inget utrymme
              för nyanser eller dialog. Sahlin och Östros blundar för att små
              barn är individer och att en del av dem inte mår bra av en tidig
              dagisdebut.
            </seg>
            <seg n="0ca13f2b">
              Han för ett resonemang där han skriver att visst är ersättningen
              onödigt låg han skulle vilja ha ett högre vårdnadsbidrag men att
              Sahlin och Östros förtiger existensen av Socialdemokraternas eget
              vårdnadsbidrag. Då menar han garantidagarna i föräldraförsäkringen.
            </seg>
            <seg n="677f82fa">
              Det leder mig till det som Matilda Ernkrans frågar om när hon
              säger: Varför inte vidareutveckla föräldraförsäkringen? Det gör
              vi ju, genom jämställdhetsbonusen som vi har resonerat om här
              tidigare, och vi inför vårdnadsbidraget. De argument som Socialdemokraterna
              använder mot vårdnadsbidraget är också tillämpliga mot lägsta-nivå-dagarna
              i föräldraförsäkringen. Vill ni avskaffa dem? Det tror jag inte.
            </seg>
            <seg n="be180c8c">
              Vi ska ha en förskola med en hög kvalitet självklart. Det ligger
              i själva valfrihetsbegreppet att vi ska se till att det blir möjligt
              att välja omsorg av hög kvalitet oavsett vad man väljer. Jag vänder
              mig mycket starkt mot resonemanget att vi skulle ta från alla
              och ge till vissa. Det är en logisk kullerbytta. I dag betalar
              alla, men det är vissa som får del av samhällets stöd till barnfamiljerna.
              Vi vill ge det stödet till alla barnfamiljer, också dem som i
              dag inte utnyttjar den kommunala barnomsorgen.
            </seg>
            <seg n="4a5ccb10">
              Vi är inte beredda, säger någon här, att satsa på förskolan,
              alltså att vi inte skulle vara det. Jag har beskrivit att vi håller
              på att genomföra ett kvalitetsarbete på förskolan. Jag vill då
              påminna om Socialdemokraternas skuld i det här sammanhanget. Går
              vi tillbaka och tittar på kvaliteten i förskolan till exempel
              i form av genomsnittligt antal barn per grupp kunde vi se att
              År 1985 var det 13,4 barn per grupp. 1995 var det 16,7. År 2005
              var man uppe i 17,0 barn per grupp. Är det en kvalitetsutveckling?
              Är det den förbättring som ni vill se?
            </seg>
            <seg n="7cf982ce">
              Vi tror att vi har förutsättningar att kunna lägga förslag som
              innebär kvalitetsförbättringar för den offentliga barnomsorgen
              samtidigt som vi inför valfrihetsreformer för småbarnsföräldrarna.
            </seg>
            <seg n="cd0f4e4a">
              Familjepolitiken påverkar hur Sverige ser ut om 20 år. Ja, det
              är just det. Därför är den här frågan väldigt viktig, och därför
              tror jag att vi måste ha en politik som gör att man får utrymme
              att ta utgångspunkt i varje individs, varje persons, varje barns
              egen situation. Jag står på föräldrarnas sida när jag säger att
              det är föräldrarna som är bäst skickade att avgöra det valet.
              Det är inte vi 349 ledamöter i kammaren som är de som är bäst
              att avgöra vad som är bäst för varje enskilt barn.
            </seg>
          </u>
          <note type="speaker" n="b04cb4ab">
            Anf. 65 VERONICA PALM (s):
          </note>
          <u who="veronica_palm_ed0547" xml:id="i-f48d45d863e6293c-2" n="01afa96f">
            <seg n="eaf4d1c7">
              Fru talman! Nutidens föräldrar vill både arbeta och delta aktivt
              i familjen, delta i fritidsaktiviteter, i kultur och vara en del
              på arbetsmarknaden. När ni pratar om val, att vi måste ge nutidens
              familjer val är det 3 000 spänn för att frun ska vara hemma. Det
              är inget val. Det är inte det som nutidens moderna föräldrar möter.
              Det är inte de problemen. Det var väldigt tydligt i inläggen här
              att det är kvinnor som ska välja det här, kvinnor som ska få valfriheten.
            </seg>
            <seg n="35f1f8b0">
              Lägg av! 3 000 spänn i månaden blir ingen valfrihetsreform. Nutidens
              föräldrar kräver något annat. Jag trodde att även borgerliga politiker
              mötte människor. Jag vet inte vad det är för människor ni möter.
              Jag möter inga människor som säger: För 3 000 spänn kan jag vara
              hemma.
            </seg>
            <seg n="c2c98a52">
              Jag möter människor som har andra problem, som är oroliga för
              att ungarna har det lite struligt i skolan, som är oroliga för
              att det blir lite mer barn i barngrupperna på dagis, som gärna
              hade velat ta några dagar extra vid inskolningen i barnomsorgen,
              som gärna hade velat ha en bra öppen förskola att gå till, som
              gärna hade jobbat lite kortare under småbarnsåren utan att straffas
              ekonomiskt.
            </seg>
            <seg n="8946a971">
              De föräldrarna möter jag. De föräldrarna möter jag när jag hämtar
              mina barn i barnomsorgen. För de föräldrarna är inte vårdnadsbidraget
              ett val. Det är ett hån. För de föräldrarna är det ett hån. De
              föräldrarna som är en stor majoritet skulle mycket mer uppskatta
              att de gemensamma resurserna användes för att stärka föräldraförsäkringen,
              för öppna förskolan, för fritiden, för att förkorta arbetstiderna
              med bibehållen lön och för en bra kvalitativ barnomsorg. Det är
              en politik för framtiden. Det är en politik för att möta de moderna
              föräldrarna.
            </seg>
            <seg n="809e4b9a">
              Visst är det ett val. Antingen är det framtiden man väljer att
              gå mot med en bra kvalitativ barnomsorg, föräldraförsäkring och
              politik för föräldrar, eller så är det att med ett hemmafrubidrag
              kastas tillbaka till 50-talet.
            </seg>
          </u>
          <note type="speaker" n="528bc6a4">
            Anf. 66 JASENKO OMANOVIC (s):
          </note>
          <u who="unknown" xml:id="i-1a02c867eda21fd4-14" n="581514b7">
            <seg n="13d32aea">
              Fru talman! Vi hörde här Eva Johnsson använda fyra minuter till
              att prata om hur kvinnor ska använda vårdnadsbidraget, fyra minuter
              och inte en enda gång nämna att en man av alla dessa män som är
              föräldrar skulle kunna använda vårdnadsbidraget. Då har vi fått
              bekräftat det som vi socialdemokrater är oroliga för. Det är att
              det är kvinnorna som kommer att lämna arbetsmarknaden för att
              vara hemma med barnen.
            </seg>
            <seg n="ac80341c">
              Vi hörde här också att 78 procent av LO-föräldrarna vill ha mera
              tid med sina barn. Och så blir det hokus pokus. De får vårdnadsbidraget
              för att ordna det, för att få mera tid med sina barn. Då får de
              3 000 betalt i månaden för att vara med sina barn. Det är det
              som LO-föräldrar förtjänar om man pratar med den borgerliga alliansen.
              Det är 3 000 kronor i månaden för en LO-förälder för att kunna
              vara mera med sina barn.
            </seg>
            <seg n="b5620ef8">
              Vi hör här statsrådet som säger att vissa, fru talman, använder
              det som vi gemensamt finansierar, som om förskolan bara är för
              en liten del av barnen. Jag undrar om statsrådet har någon uppfattning
              om hur många barn som faktiskt går i förskola, hur många föräldrar
              som använder den gemensamt finansierade offentliga barnomsorgen.
              Det är inte vissa.
            </seg>
          </u>
          <note type="speaker" n="931e6674">
            Anf. 67 EVA JOHNSSON (kd):
          </note>
          <u who="eva_johnsson_c6ce6f" xml:id="i-b43619436e0736ea-1" n="21bf26bc">
            <seg n="430d666c">
              Fru talman! Jag vill än en gång understryka det som jag var inne
              på tidigare. Jag vill säga det en gång till, en gång till, ytterligare
              en gång till och säga det en gång till igen. Vårdnadsbidraget
              är en frivillig reform. Ingen kommer att tvinga någon enda socialdemokrat
              som sitter i riksdagen att vara hemma med vårdnadsbidrag om de
              inte vill. Men de får om de vill, oavsett om de är män eller kvinnor.
            </seg>
            <seg n="09126339">
              Jag vill gärna understryka det. Det här är ingen tvångsreform,
              utan det är en frivillig reform som man själv kan välja om man
              vill.
            </seg>
            <seg n="231d2fca">
              Så får vi då jämförelsen gång på gång med föräldraförsäkringen.
              Vi får ett scenario uppmålat framför oss gång på gång där vi får
              veta att skulle vi låta vårdnadsbidraget heta föräldraförsäkring
              i stället skulle det vara mycket bättre. Alla vi som kan räkna
              har konstaterat, precis som socialministern, att de sista garantidagarna
              inom föräldraförsäkringen är lägre för de flesta än vad vårdnadsbidraget
              är.
            </seg>
            <seg n="2a044a8f">
              Men det verkar inte vara någonting som oroar vare sig Socialdemokraterna
              eller någon annan i oppositionen. Det tycker jag att ni ska fundera
              över. Det är väl ändå en tvångsanslutning till köket att låta
              de här stackars föräldrarna gå hemma med så låg föräldrapenning?
            </seg>
            <seg n="1d6093f9">
              Jag vill påpeka att 3 000 kronor är 3 000 kronor mer än de 0
              kronor som Socialdemokraterna föreslår. Många småbarnsföräldrar
              uttrycker glädje över det. Men det är förmodligen ingenting som
              man tar notis om inom Socialdemokraterna, för det är ju bara folket
              som tycker att det är bra. Det är väl någonting som man knappast
              behöver bry sig om.
            </seg>
          </u>
          <note type="speaker" n="b7619fa8">
            Anf. 68 LARS GUSTAFSSON (kd):
          </note>
          <u who="lars_gustafsson_16707e" xml:id="i-8eb4843f60ada29e-1" n="352981ec">
            <seg n="400c6092">
              Fru talman! Jag vet inte om jag ska känna mig indignerad eftersom
              jag hade en son som jag var tvungen att vara hemma ganska mycket
              med när jag jobbade, trots att jag hade eget företag. Det kanske
              är så att jag ska känna mig indignerad och använda det som ett
              lågt argument. Nej, jag gör inte det, för det är alldeles för
              lågt.
            </seg>
            <seg n="fd24f217">
              Det handlar om proportionalitet. De som är uppe och talar, vet
              de vad det kostar, vad vi lägger i dag på barnomsorgskostnader?
              Vi lägger 46 miljarder. Nu står vi och diskuterar en summa som
              är någon procent av detta, men som tydligen skulle kunna äventyra
              hela satsningen. Någon som i dag inte får ett öre skulle välja
              att vara hemma lite längre.
            </seg>
            <seg n="67824a46">
              Det måste vara en infantil argumentering. Den är inte trovärdig
              utifrån någon logisk aspekt. Möjligheten att korta sin arbetstid
              ökar när det ekonomiska incitamentet ökar. Sedan får varje familj
              och förälder förhoppningsvis själv välja utifrån sin situation
              och sin arbetsmiljö hur den vill ordna sitt liv, hur den vill
              använda pengarna.
            </seg>
            <seg n="b4c79ddb">
              Men jag vill återigen påpeka att detta är en del av det barnomsorgsstöd
              som givetvis bör gå till alla barn. Det är det poängen är. Vi
              styr inte och ställer över detta, men vi hävdar med bestämdhet
              varje förälders och barns rätt att få del av den barnomsorg som
              vi har i Sverige.
            </seg>
            <seg n="6959675a">
              Jag tackar regeringen för att man kommer att införa detta. Jag
              hoppas bara att nivån blir högre jag tillsammans med många andra.
            </seg>
          </u>
          <note type="speaker" n="14a771a5">
            Anf. 69 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4c51a389c547e812-3" n="ea78ca6a">
            <seg n="a8229542">
              Fru talman! Jag blir imponerad över alla dem som i debatten kan
              göra sig till talesmän för vad alla vill och precis hur alla vill
              ordna det för sig. Jag har en annan utgångspunkt, nämligen att
              politiken i görligaste mån bör utformas på ett sådant sätt att
              människor kan göra på olika sätt utifrån de förhållanden som passar
              just deras situation på bästa möjliga sätt.
            </seg>
            <seg n="0610bbd6">
              Möter ni människor och pratar med dem säger de att det är just
              precis det vi gör. Det förslag som jag har för avsikt att lägga
              fram bygger dels på den grundsyn jag har på människan, att människan
              är kapabel att fatta de beslut som är bäst för honom eller henne,
              dels på önskemål som finns hos svenska barnfamiljer om att få
              en ökad valfrihet och att kunna ha möjlighet att tillbringa mer
              tid tillsammans med sina barn. Någon säger att ingen efterfrågar
              vårdnadsbidraget. Sedan ger man sig in på den underbara logiken
              att man säger att beloppet är för lågt och att ingen vill ha det,
              men att detta ändå är ett hot mot i stort sett hela mänskligheten.
              Man får balansera argumenten något och se till att de fungerar
              tillsammans.
            </seg>
            <seg n="4d8fed47">
              När det gäller de beräkningar som har gjorts av ekonomin vill
              jag bara understryka att siffrorna på 3 miljarder är helt felaktiga
              i grunden och beräknade på ett sätt som borde vara pinsamt för
              dem som har gjort beräkningarna, bland annat utifrån det enkla
              faktum att de som omfattas är två årskullar, inte tre årskullar
              som till exempel SKL och Socialdemokraterna gärna hanterar i detta
              sammanhang.
            </seg>
            <seg n="3a40438d">
              Man har räknat utifrån en situation där alla kommuner inför ett
              vårdnadsbidrag till maximalt belopp och alla barn som inte går
              i förskola får ett helt vårdnadsbidrag, också de som är hemma
              med föräldrar som har föräldraförsäkring. Det är naturligtvis
              inte möjligt att kombinera detta. Det är i grunden fel. Det handlar
              om helt andra nivåer, som vi kommer att presentera inom kort.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="6c332f8a">
            13 § Svar på interpellationerna 2007/08:310 och 351 om misslyckande
            för nystartsjobben
          </note>
          <note type="speaker" n="a7eb42bc">
            Anf. 70 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-15" n="581514b7">
            <seg n="ce55e2b5">
              Fru talman! Patrik Björck har, med anledning av den rapport om
              nystartsjobben som Ams publicerade den 19 december 2007, frågat
              mig vad jag avser att vidta för åtgärder för att rätta till det
              som han beskriver som ett misslyckande samt om jag tänker verka
              för en satsning på utbildning för att lyfta landet och de arbetslösa.
              Luciano Astudillo har med anledning av samma rapport frågat mig
              vilka initiativ jag är beredd att ta för att komma till rätta
              med bristerna i nystartsjobben i syfte att åtgärden ska leda till
              fler i arbete. Jag besvarar båda interpellationerna samlat.
            </seg>
            <seg n="af09b671">
              Först vill jag påpeka att jag förvisso inte delar bilden av nystartsjobben
              som ett misslyckande. Jag tror inte heller att de 12 750 personer
              som vid årsskiftet hade en anställning med nystartsjobb, däribland
              nära 4 000 utrikes födda och 1 500 personer som varit arbetslösa
              längre än fem år, delar Patrik Björcks uppfattning.
            </seg>
            <seg n="daaa763d">
              Däremot är det för tidigt att redan nu dra några generella slutsatser
              av effekterna av nystartsjobben, vilket också Ams skriver i sin
              rapport. Det beror framför allt på att nystartsjobb i normalfallet
              beviljas för minst ett år. Först därefter är det meningsfullt
              att titta på hur många personer med nystartsjobb som får fortsatt
              anställning. I rapporten som Patrik Björck och Luciano Astudillo
              hänvisar till undersöks bara de första elva månader som det har
              varit möjligt att få nystartsjobb. Majoriteten av dem som hittills
              har avbrutit sin anställning har gjort det i förtid, alltså trots
              att arbetsgivaren fortsatt kunnat få nedsatt arbetsgivaravgift.
              Att de som av någon anledning avbrutit en anställning med nedsatt
              arbetsgivaravgift inte får en anställning utan nedsättning hos
              samma arbetsgivare är inte särskilt förvånande.
            </seg>
            <seg n="a8793993">
              Ca 2 400 av dem som avslutade sitt nystartsjobb mellan januari
              och november gjorde det i förtid. Om man bortser från dem vars
              nystartsjobb har fullföljts planenligt utgör dessa 2 400 personer
              16 procent av dem som fått nystartsjobb under 2007. Det är förstås
              fler än vad som är önskvärt, men inte så förvånande när man betänker
              att målgruppen är personer som inte har varit inne på arbetsmarknaden
              på länge, ibland inte på många år. En av tankarna med nystartsjobben
              är att erbjuda personer som har svårt att få en anställning möjligheten
              att visa en arbetsgivare att de är värda att satsa på. Att då
              inte alla arbetsgivare väljer att förlänga en anställning när
              till exempel en provanställning upphör är givetvis beklagligt,
              men kanske inte oväntat.
            </seg>
            <seg n="bf08479a">
              När det gäller dem vars nystartsjobb har tagit slut planenligt
              har relativt få fått fortsatt anställning, men återigen: Det är
              fortfarande för tidigt att bedöma i vilken omfattning nystartsjobben
              har inneburit en starkare ställning på arbetsmarknaden för dessa.
              För alla som har haft ett nystartsjobb har dock detta inneburit
              att de fått in en fot på arbetsmarknaden, något som de tidigare
              saknat.
            </seg>
            <seg n="1565c7a9">
              Svaret på Patrik Björcks och Luciano Astudillos fråga är att
              det fortfarande är för tidigt att bedöma effekterna av reformen,
              och därför också för tidigt för att veta om förändringar verkligen
              behövs. Skulle det visa sig att förändringar behövs är regeringen
              beredd att göra sådana.
            </seg>
            <seg n="339b5801">
              När det gäller Patrik Björcks fråga om utbildning är svaret detsamma
              som jag lämnat tidigare i denna kammare: Att i rådande sysselsättningsläge
              öka volymerna i arbetsmarknadsutbildningen skulle på kort sikt
              bara minska antalet sysselsatta, och när de som får utbildning
              återkommer till arbetsmarknaden kan efterfrågan ha minskat.
            </seg>
          </u>
          <note type="speaker" n="03a4b9ab">
            Anf. 71 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-0" n="3f47b439">
            <seg n="26d595c6">
              Fru talman! Misslyckande för nystartsjobben är rubriken för interpellationen.
              Huruvida det är ett misslyckande eller inte kan man naturligtvis
              diskutera. Min bedömning att det är ett misslyckande utgår naturligtvis
              från vad åtgärden är till för, vad det är man har tänkt sig att
              lösa med denna åtgärd.
            </seg>
            <seg n="0539ef2f">
              Är det så att man har tänkt sig att några tusen skulle få tillfällig
              plats på arbetsmarknaden och kanske ett fåtal av dem få en fast
              tjänst är det klart att man kan tycka att det är en lyckad åtgärd.
              Men eftersom detta i stort sett är den enda åtgärd som arbetsmarknadsministern
              har kunnat presentera för att lösa det problem som man i alliansregeringen
              beskrev som en och en halv miljon arbetslösa som skulle sättas
              i arbete är detta inte bara ett misslyckande. Det är ett gigantiskt
              misslyckande. Det kommer inte ens i närheten av att åtgärda någonting
              av det som man har föresatt sig att lyckas med inom arbetsmarknadspolitiken.
              Man har slagit blå dunster i ögonen på svenska folket.
            </seg>
            <seg n="511baa08">
              Det som är fördelen nu är att politiken har fått verka så länge
              att den kan utvärderas. Tidigare har vi bara kunnat debattera
              det ideologiska innehållet, alla orättvisor och att man konsekvent
              har förskjutit maktförhållandena på arbetsmarknaden.
            </seg>
            <seg n="d9c1e2b8">
              Nu kan vi börja den konkreta utvärderingen av misslyckandet och
              se hur det har gått. Det är det vi gör här. Det är det denna debatt
              är till för.
            </seg>
            <seg n="9486d46a">
              De flesta som har fått nystartsjobb har blivit arbetslösa igen.
              Det är så det ser ut. Det visar utvärderingen från Ams i den rapport
              som kom den 19 december 2007. Endast var tionde nystartsjobbare
              får stanna kvar på arbetsplatsen. Det är fakta. Det är liksom
              obestridligt. Det kan man inte säga någonting om.
            </seg>
            <seg n="670759aa">
              Den viktigaste och mest centrala åtgärden mot arbetslösheten
              visar sig nu inte fungera. Vad har då regeringen att svara på
              det? Egentligen ingenting. Det är klart att, som ministern säger
              i svaret, de 12 750 personer som har fått en ingång till arbetsmarknaden
              har fått en bättre ställning än de hade innan. Det har jag full
              förståelse för. Så långt kan vi vara överens. Men som ett arbetsmarknadspolitiskt
              redskap för att lösa de problem som arbetsmarknadsministern har
              föregivit att den här åtgärden ska lösa är det ingenting.
            </seg>
            <seg n="2821db8c">
              Att det är för tidigt att dra några generella slutsatser av effekterna
              av nystartsjobb håller jag inte riktigt med om. Det är väl alldeles
              utmärkt nu när vi kan börja utvärdera att dra de slutsatserna.
            </seg>
            <seg n="405065a3">
              För övrigt är vi som har följt den här debatten ända sedan den
              startade inte särskilt förvånade. Det är snarare för sent att
              dra slutsatser. Den här åtgärden var otillräcklig. Den medverkar
              inte till att lösa de problem som faktiskt finns på arbetsmarknaden.
              Den är ett misslyckande.
            </seg>
            <seg n="418e7203">
              Enligt den här Amsrapporten har 12 700 personer fått ett nystartsjobb.
              Man säger att utvecklingen av antalet nystartsjobb är svag under
              andra halvåret. Det är också ett bekymmer som det kan vara spännande
              att höra arbetsmarknadsministerns synpunkter på. Inflödet av nya
              nystartsjobb har varit mindre än under marsjuni samtidigt som
              utflödet av personer som har haft ett nystartsjobb men av någon
              anledning har lämnat det har tagit fart. Det är en utveckling
              som gäller över hela landet.
            </seg>
            <seg n="708fe396">
              Återigen, de flesta som lämnar nystartsjobben blir arbetslösa.
              I slutet av den månad som man lämnat nystartsjobbet återfinns
              två av tre i arbetslöshet eller i program och aktivitetsstöd.
              Färre än var tionde som lämnar nystartsjobben får fortsatt anställning
              hos samma arbetsgivare.
            </seg>
            <seg n="8bfde185">
              Som sagt var, nu kan vi utvärdera. Nu kan vi summera detta misslyckande.
              Nu har vi rätt att ställa frågor till regeringen och till ministern.
              Vad ämnar man göra? Vad har man för konkreta förslag? Uppenbarligen
              inte utbildning. Det har i alla fall ministern svarat på. Vi får
              väl fortsätta debatten.
            </seg>
          </u>
          <note type="speaker" n="318c2e93">
            Anf. 72 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6971612727d37e25-0" n="bb5489ac">
            <seg n="fba1d84e">
              Fru talman! Det är ändå lite anmärkningsvärt att arbetsmarknadsministern
              har så svårt att medge det alla andra ser. Nystartsjobben var
              inte den där mirakelmedicinen mot det så kallade utanförskapet
              som den borgerliga regeringen lovade före valet. Varför inte visa
              lite ödmjukhet och medge att bekämpningen av arbetslösheten och
              att nå målet om full sysselsättning, som är det mål som regeringen
              har satt upp, var svårare än så. Varför inte visa lite ödmjukhet?
              Trots brinnande högkonjunktur, nyfriskjobb och instegsjobb, trots
              försämringar för sjuka och arbetslösa var det inte så enkelt att
              få in dem som står längst från arbetsmarknaden på ett jobb. Varför
              inte medge att nystartsjobben inte var den mirakelmedicin som
              man sade före valet, Littorin?
            </seg>
            <seg n="aa2f969e">
              Hur var det Littorins kompisar sade före valet? Jo, det skulle
              komma 10 000 nystartsjobb i månaden. Sedan korrigerade man sig
              och sade att det blir 20 000 på årsbasis. Nu ligger vi strax under
              13 000 nystartsjobb. Det är bra att de finns och att det är människor
              som ändå har fått en möjlighet att få ett jobb.
            </seg>
            <seg n="c577ad9b">
              Littorin säger i sitt svar att det är för tidigt att dra några
              generella slutsatser. Men, fru talman, ser han inte den tydliga
              trenden? Ser han inte att färre än 5 procent får stanna kvar på
              samma arbetsplats som nystartsjobbet givit? 3035 procent har ett
              arbete kvar efter tre månaders nystartsjobb. Jämför man det med
              andra åtgärder och stödformer som arbetsmarknadspolitiken erbjudit
              är detta inte ett bra resultat. Det vet alla som kan lite om arbetsmarknadspolitik.
              Trenden är tydlig, och det borde åtminstone oroa arbetsmarknadsministern.
            </seg>
            <seg n="c8c915a5">
              Jag vill inte helt avfärda nystartsjobben. Jag är mycket tilltalad
              av deras konstruktion, inte minst av det faktum att det är en
              rättighet som omfattar fler än den traditionella arbetsmarknadspolitiken
              har gjort. De som söker socialbidrag och lever på försörjningsstöd,
              de som har varit sjukskrivna får också möjligheten att få ett
              nystartsjobb. Det är dessutom väldigt glädjande att vi har grupper
              som har stått väldigt långt från arbetsmarknaden som ska kunna
              ta del av det här.
            </seg>
            <seg n="6b89cff8">
              Men ser inte arbetsmarknadsministern trenden? Är han inte orolig
              ens för det som händer nu? Jag tror inte det, för nystartsjobben
              var den här mirakelmedicinen. Det var den quick fix som den borgerliga
              regeringen lovade för att lösa alla sorters så kallade utanförskapsproblem.
            </seg>
            <seg n="0d07e6cd">
              Nu är det Littorin som har blivit utsedd att vara den som håller
              fast vid detta. På framsidan av det senaste numret av tidningen
              Arbetsmarknaden från Arbetsförmedlingen står det: Det finns bara
              en väg. Oj! Det där känns igen från början av 90-talet. Det är
              Littorin som är den som med tunnelseende ska försvara den här
              enda vägens politik. Visa lite ödmjukhet!
            </seg>
          </u>
          <note type="speaker" n="00d53645">
            Anf. 73 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-ba9cfbe4ee5b64fc-0" n="d59b060f">
            <seg n="fa6233d0">
              Fru talman! Jag måste säga att jag nästan är imponerad av hur
              negativ man kan vara till något som gett en så god start till
              så många. Ungefär 17 000 personer har påbörjat ett nystartsjobb.
              Vi vet att många också har slutat, men definitivt har de flesta
              stannat kvar. Jag tror att de känner väldigt stor glädje över
              detta.
            </seg>
            <seg n="267fd1e5">
              Jag tycker också att det är väldigt fascinerande att lyssna till
              den socialdemokratiska retoriken. Patrik Björck hävdar att nu
              kan vi börja den konkreta utvärderingen av misslyckandet genom
              att se hur det har gått för nystartsjobben.
            </seg>
            <seg n="6949f5fb">
              Fru talman! Vänta nu en stund! Vi förväntas alltså kunna utläsa
              och utvärdera hela regeringens politik utifrån en rapport som
              Arbetsförmedlingen har gett oss om nystartsjobb. Jag vill inte
              på något sätt förringa den rapporten. Den är viktig att följa
              därför att vi måste följa utvecklingen. Men alla fakta talar ändå
              emot interpellantens påstående. Under det här första året har
              vi i riksdagen fattat en mängd beslut som gjort att utanförskapet
              faktiskt har minskat med ungefär 160 000 personer. Vi har ett
              rekordhögt antal sysselsatta. Vi har den starkast växande arbetsmarknaden
              i Europa. Jag har verkligen svårt att förstå att det är ett misslyckande
              från regeringens sida.
            </seg>
            <seg n="708e26de">
              Fru talman! Interpellanten menar att nystartsjobbsatsningen är
              ett misslyckande och at det är regeringens enda åtgärd mot arbetslöshet.
              Då ställer jag mig frågan: Är det ett misslyckande att så många
              faktiskt har fått ett nystartsjobb när prognosen från början var
              runt 10 000 per år. De flesta har inte slutat.
            </seg>
            <seg n="89da758b">
              Är det den enda åtgärden undrar jag: Var har interpellanterna
              varit? Tror man om man sitter i arbetsmarknadsutskottet, fru talman,
              att det är arbetsmarknadspolitiken som ska få de 500 000 personer
              som har varit arbetslösa ut i arbete är det klart att vi har ett
              problem. Men det är företagen som anställer, och vi har fattat
              en mängd beslut här i riksdagen som gör det enklare att anställa
              och som gör det billigare att anställa. Vi ser också att när vi
              gör det mer lönsamt att arbeta ökar sysselsättningen. Det är ett
              stort paket, och nystartsjobb ska ses som en liten pusselbit i
              ett mycket större pussel.
            </seg>
            <seg n="28cf9f77">
              Jag är glad att arbetsmarknadsministern ser att vi måste följa
              utvecklingen och att det kan finnas problem. Jag är glad att regeringen
              faktiskt ser att det här också måste komma i offentlig sektor.
              Vi har beslutat om det här i riksdagen. Jag skulle därför vilja
              passa på att fråga arbetsmarknadsministern: Vilka förväntningar
              har regeringen på nystartsjobb i offentlig sektor?
            </seg>
          </u>
          <note type="speaker" n="56166ad2">
            Anf. 74 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-16" n="581514b7">
            <seg n="906107c5">
              Fru talman! Först hade jag tänkt inleda mitt inlägg med att säga
              någonting i stil med det jag brukar göra, att det är 150 000 personer
              som har lämnat utanförskapet sedan vi tillträdde. Det motsvarar
              en var fjärde minut, tre Borlänge eller tolv Söderhamn. Ni känner
              igen det.
            </seg>
            <seg n="c5b310c2">
              Men jag tänkte att jag skulle låta bli det den här gången. I
              stället ska jag hugga på det som Luciano Astudillo avslutade med,
              nämligen att Luciano ändå pratade sig varm för nystartsjobbens
              konstruktion.
            </seg>
            <seg n="455956f6">
              Min utgångspunkt är ganska enkel. Jag tycker att man ska vara
              principfast när det gäller målet, men man ska vara pragmatisk
              och ödmjuk när det gäller de verktyg man arbetar med. Man testar
              och provar. Funkar det inte riktigt som man har tänkt sig får
              man göra om, och funkar det inte igen får man gör om lite till.
              Det här är ingen exakt vetenskap, utan man måste bygga på erfarenheterna
              av de omständigheter som finns för handen.
            </seg>
            <seg n="6ab09b93">
              Problemet är bara att när vi gör det får vi kritik av er för
              att vi ändrar oss, att vi stökar till det, att vi gör något nytt
              och något annat och får frågan om vi inte trodde på det gamla
              och vad det kan vara. Det får vi väl ta då, men jag tror nämligen
              att det enda man kan göra är att göra på det sättet.
            </seg>
            <seg n="50608fa8">
              Jag tycker att en väldigt bra konstruktion med nystartsjobben
              är att de är en rättighet och inte en programåtgärd, en rättighet
              som uppemot 200 000 personer skulle omfattas av. Jag skulle inte
              ha någonting emot utan skulle tvärtom inte önska något hellre
              än att alla de som är berättigade till ett nystartsjobb hade en
              möjlighet att få det och på det sättet komma in på arbetsmarknaden.
            </seg>
            <seg n="8c73d4e8">
              Därför måste vi göra ungefär så som vi har gjort. Vi hade en
              prognos som sade 20 000 vid årets utgång, det vill säga 10 000
              i snitt på årsbasis. Men det var som sagt en prognos. Eftersom
              det är en rättighet och inte en programåtgärd kan vi inte med
              säkerhet säga en siffra. Det är ju inte så att vi pekar på folk
              och säger att nu måste ni ta ett nystartsjobb, utan det är när
              man uppfyller rättigheten som man har möjlighet att få det. Det
              kräver också i andra änden en arbetsgivare som anställer.
            </seg>
            <seg n="6ac1955f">
              Jag skulle naturligtvis vilja, som också Luciano Astudillo och
              Patrik Björk var inne på, att väldigt många fler skulle komma
              in på arbetsmarknaden på det här sättet. 12 750 personer har fått
              en andra chans. Väldigt många av dem har inte haft någon kontakt
              med arbetsmarknaden under många, många år. Det måste ändå vara
              bättre att man får den kontakten, även om jag kan hålla med om
              att 16 procent som inte längre finns kvar på arbetsmarknaden naturligtvis
              är en alldeles för hög siffra. Låt mig vara tydlig och säga att
              jag skulle önska att väldigt många fler hade möjlighet att stanna
              kvar och få ett permanent arbete på det här sättet.
            </seg>
            <seg n="4dd49b5d">
              För att det ska bli en debatt och eftersom ni nu är så väldigt
              kritiska till utformningen, skulle jag gärna vilja höra om ni
              har en egen idé om hur man skulle kunna ändra konstruktionen för
              att göra det möjligt för fler att komma in på arbetsmarknaden.
            </seg>
            <seg n="0fd68829">
              Nu är jag fullt medveten om att en interpellationsdebatt naturligtvis
              är till för att ställa regeringen mot väggen. Vi har ju haft 130
              stycken på oss för att ha just den leken för oss. Men jag skulle
              ändå tycka att det vore ganska intressant att höra om ni socialdemokrater,
              som hållit på att arbetsgruppa er i snart ett år, har någon idé
              om detta eller om ni fortsätter med att bara ha kritik. I så fall
              är det är inga problem; vi kan hantera det också. Men det vore
              ju trevligt med lite egna idéer.
            </seg>
            <seg n="3fbdb8bb">
              Sedan måste jag säga att när jag såg artikeln i tidningen Arbetsmarknad
              om att det bara finns en väg, den mot full sysselsättning, gjorde
              jag ungefär samma smilbandsdragning som Luciano gjorde. Någon
              annan väg är politiskt helt omöjlig. Det går inte att säga att
              man lämnar 4 procent kvar på perrongen.
            </seg>
            <seg n="c074b007">
              Jag återkommer till Elisabeths frågor i nästa inlägg.
            </seg>
          </u>
          <note type="speaker" n="676e47c9">
            Anf. 75 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-1" n="3f47b439">
            <seg n="5d1c7731">
              Fru talman! Till Elisabeth Svantesson: Nej, den här interpellationsdebatten
              ska inte utvärdera hela den borgerliga alliansens misslyckande,
              utan vi håller oss till detta med nystartsjobben. Det kommer fler
              interpellationsdebatter, var så säker!
            </seg>
            <seg n="7c62ff2f">
              Nej, Elisabeth, jag tror inte heller att det här är den enda
              åtgärden. Ni har ju faktiskt fixat 27 nyfriskjobb också. På den
              vägen och med den takten vet jag inte när ni har räknat in den
              en och en halvmiljon som ni själva har satt upp som mål.
            </seg>
            <seg n="d32bf005">
              Det är klart att man kan raljera och skoja om det här, men tyvärr
              är det en bister verklighet att ni lämnar människorna i sticket.
              Ni gör ingenting och ni har inga förslag. Det är klart att det
              är spännande att höra att arbetsmarknadsministern är så öppen
              att han gärna tar till sig socialdemokratisk arbetsmarknadspolitik
              nu när han står här med sitt eget misslyckande, i ruinerna av
              sin egen politik. Problemet är bara att arbetsmarknadsministern
              säger nej till alla våra förslag och att arbetsmarknadsministerns
              kolleger här i kammaren röstar ned alla våra förslag. Det är ju
              lite bekymmersamt. Sedan kan man ju hoppas och tro att arbetsmarknadsministern
              eller åtminstone Elisabeth Svantesson har läst våra motioner och
              våra reservationer när det gäller arbetsmarknadspolitiken, så
              jag tror inte att det ska vara någon hemlighet vad vi vill. Man
              ägnar sig åt någon sorts mytbildning och säger att vi ska berätta
              vad vi ska göra efter 2010. Vi har berättat vad vi ska göra 2006,
              2007 och 2008 i alla våra reservationer och motioner med anledning
              av de förslag som regeringen kommit med. 2010 ska vi självklart
              också ha en politik som är bättre än er, var så lugna. Men nu
              diskuterar vi er politik i dag och vår politik i dag.
            </seg>
            <seg n="f1b8b243">
              De sista åren som vi hade ansvaret ökade antalet sysselsatta
              mer än det första året som arbetsmarknadsministern hade ansvaret.
              Ett sätt att utvärdera konkret, faktamässigt, bortanför floskler
              och allmänt tjafs är att titta på siffror, på vem som har levererat,
              hur man levererat och vad man levererat. Det är så det ska gå
              till. Det är därför vi vill utvärdera er nu. Jag förstår att ni
              vänder er mot det, att ni inte vill bli utvärderade för att ni
              tycker att ett år är för kort tid och så vidare. Men så fungerar
              inte politiken. Den är betydligt grymmare än så. Och det är inte
              bara vi som kommer att utvärdera er. Väljarna kommer också att
              utvärdera er.
            </seg>
            <seg n="3a74322a">
              Huvuddelen av dem som lämnat nystartsjobben har blivit arbetslösa
              och en liten bråkdel av dem har gått till ett arbete hos den arbetsgivare
              som använt dem.
            </seg>
            <seg n="4835c33f">
              Detta är bara ett bekymmer med nystartsjobben. Det finns fler.
              Två tredjedelar av jobben går till män. Det finns alltså ett genusperspektiv
              på det här också. När arbetsmarknadsministern hade arbetat med
              arbetsmarknadsfrågor i ett år upptäckte han att det fanns en skevhet
              på arbetsmarknaden. När vi införde nystartsjobben, säger arbetsmarknadsministern,
              ville vi att de skulle hamna i privat sektor, men när vi utvärderade
              dem efter ett år upptäckte vi att den här skevheten finns på arbetsmarknaden.
              Och jag säger: Bättre sent än aldrig. Det är väl bra att arbetsmarknadsministern
              har upptäckt det. Men det här var en kritik som fanns redan när
              nystartsjobben infördes en gång i tiden, så det kan ju inte ha
              varit förvånande. Nu kommer säkert arbetsmarknadsministern i sitt
              svar att säga: Nu efter ett års misslyckande har vi insett att
              det finns en sådan här skevhet. Nu ska vi öppna nystartsjobben
              även för den offentliga sektorn, och då ska vi på något sätt åtgärda
              det.
            </seg>
            <seg n="5dd944b4">
              Vi kommer att vara med även där och utvärdera, ifrågasätta och
              kritisera den politiken. Än så länge ser inte starten särskilt
              bra ut.
            </seg>
          </u>
          <note type="speaker" n="bb0cef31">
            Anf. 76 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6971612727d37e25-1" n="bb5489ac">
            <seg n="10023bb8">
              Fru talman! Jag förstår egentligen inte varför Littorin hela
              tiden berättar hur många interpellationsdebatter han har fått
              ta här i kammaren. 130 är han uppe i nu. Lite stolt säger han
              att det är kul att ta debatter. Och det kommer att bli väldigt
              många fler om det bara är han som blir den som står för en sorts
              pragmatisk hållning i retoriken men som i slutändan är den som
              benhårt får hålla fast vid politiken. Nystartsjobben, den borgerliga
              babyn som inte gett det resultat som man önskade, håller man fast
              vid, trots att resultaten visar att de inte är den där mirakelmedicinen
              mot det så kallade utanförskapet som man lovade inför valet.
            </seg>
            <seg n="c1ec2ce8">
              För att förstå vidden av problemen som Littorin har just nu är
              det viktigt att komma ihåg att den borgerliga politiken kring
              jobben handlar om tre saker.
            </seg>
            <seg n="8cc52123">
              En var jobbskatteavdraget. Det finns ju en del som redan nu hävdar
              att det inte alls är säkert att jobbskatteavdraget kommer att
              öka den totala sysselsättningen. Det finns risk för att det till
              och med blir en lägre sysselsättning.
            </seg>
            <seg n="ff879cac">
              En annan var a-kasseförändringarna som blev till försämringar.
              Det har lett till att vi har 400 000 fler människor utan inkomstförsäkring
              nu när vi ser att konjunkturen vänder ned och arbetslösheten riskerar
              att öka.
            </seg>
            <seg n="a6c4e9b4">
              Och så var det nystartsjobben.
            </seg>
            <seg n="0be817b8">
              Detta var de tre benen som jobbpolitiken vilade på.
            </seg>
            <seg n="6cd63931">
              Den här mirakelmedicinen fungerade inte. De flesta som får ett
              nystartsjobb blir arbetslösa efter nystartsjobbet.
            </seg>
            <seg n="03058dd5">
              Det finns flera väldigt anmärkningsvärda saker i interpellationssvaret.
              Jag ska citera ur arbetsmarknadsministerns svar:
            </seg>
            <seg n="f4d45f1f">
              En av tankarna med nystartsjobben är att erbjuda personer som
              har svårt att få en anställning möjligheten att visa en arbetsgivare
              att de är värda att satsa på.
            </seg>
            <seg n="529b1323">
              Lite längre ned står det: För alla som har haft ett nystartsjobb
              har det dock inneburit att de fått in en fot på arbetsmarknaden,
              något som de tidigare saknat.
            </seg>
            <seg n="7a1d9a4f">
              Men herregud, herr arbetsmarknadsminister, hela arbetsmarknadspolitiken
              handlar just om detta! Alla de anställningsstöd ni drog ned, praktikplatserna
              och utbildningsvikariaten som försvann allt det handlar om att
              föra människor närmare arbetsmarknaden och se till att de får
              visa vad de går för. Har inte arbetsmarknadsministern förstått
              det? Nystartsjobben har en intressant konstruktion, men de måste
              också kompletteras med alla dessa andra delar.
            </seg>
            <seg n="c4c68ed0">
              Om arbetsmarknadsministern nu är så pragmatisk som han gör gällande
              så finns det en konjunktur, åtminstone en borgerlig konjunktur,
              i att faktiskt säga: Allt vi gjorde var inte rätt, vi drog ned
              alldeles för mycket på stödet till de arbetslösa och vi jagade
              dem för mycket.
            </seg>
            <seg n="38a95ecf">
              Den senaste veckan har ni backat i allt från a-kassans obligatorium
              till sjukförsäkringar. Det är lika bra att ni tar tillfället i
              akt och säger som det är, nämligen att er jobbpolitik inte nådde
              ända fram. Ta chansen nu, arbetsmarknadsministern! Det är borgerlig
              konjunktur för att backa lite eller, som ni själva sade, ändra
              sig.
            </seg>
          </u>
          <note type="speaker" n="f1c752bb">
            Anf. 77 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-ba9cfbe4ee5b64fc-1" n="d59b060f">
            <seg n="13c22da5">
              Fru talman! Man fortsätter att imponeras av den negativa synen
              på arbetsmarknadens utveckling. Luciano Astudillo har helt rätt
              när han säger att man måste komplettera med flera saker, och det
              är precis det vi gör. Men det är inte socialdemokratisk medicin,
              utan det är en annan medicin. Det ska vara lättare och billigare
              anställa. Vi gör saker så att sysselsättningen ökar.
            </seg>
            <seg n="5678b2a6">
              Tittar vi på nystartsjobben, som interpellationen handlar om,
              är det en viktig pusselbit. Det är ingen mirakelmedicin det var
              aldrig tänkt att vara det utan en viktig del där många människor
              har fått en chans. De allra flesta är kvar i sitt nystartsjobb;
              de har inte slutat.
            </seg>
            <seg n="58d0efe9">
              Det är också jätteviktigt att vi fortsätter att utvärdera. Vi
              ska fortsätta följa utvecklingen, även nu när nystartsjobben kommer
              i den offentliga sektorn. Vi har visioner om att de som står allra
              längst bort ska komma in.
            </seg>
            <seg n="32d54e6c">
              Förra mandatperioden, fru talman, hade Socialdemokraterna ingen
              jobbpolitik. Nu har de en anti-jobbpolitik. Alla deras förslag
              handlar i huvudsak om att återställa alliansens reformer; det
              är det enda de lovar oss. I skuggbudgeten klargör de att a-kassan
              ska höjas, arbetsgivaravgifterna ska höjas och alla arbetsmarknadspolitiska
              åtgärder ska slå nya rekord i antal. Bara av konsekvenserna av
              den politiken kan man räkna till 60 000 färre jobb och ungefär
              20 miljoner mindre att lägga på välfärd. Det går att räkna. Det
              vet ni; det vet vi.
            </seg>
            <seg n="69c6e5e9">
              Fru talman! Det är lätt att vara kritisk när man inte presenterar
              egna förslag. Jag tror att vi ska fortsätta debatten om nystartsjobben.
              De är en viktigt pusselbit. De ska fortsätta utvecklas, och vi
              har alla ett ansvar att utveckla dem.
            </seg>
          </u>
          <note type="speaker" n="761ecdfd">
            Anf. 78 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-17" n="581514b7">
            <seg n="18b45dd7">
              Fru talman! Vi ska vara principfasta i våra mål. Full sysselsättning
              måste vara det enda fokus vi har när vi arbetar. Men vi måste
              vara pragmatiska och ödmjuka i de verktyg vi använder oss av.
              Det är bland annat med den bakgrunden som vi nu utvidgar nystartsjobben
              till offentlig sektor och också till deltidarna.
            </seg>
            <seg n="d538b513">
              Elisabeth Svantesson frågade mig vilka förhoppningar vi har och
              hur vi ser på denna utveckling. Jag ska inte ägna mig åt att prognostisera,
              men åtminstone flera tusen måste vara målet.
            </seg>
            <seg n="3b711817">
              Återigen skulle jag vilja vända på det och konstatera att vi
              har 200 000 som är berättigade. Det är klart att vår målsättning,
              precis som Elisabeth själv sade i den andra inläggsrundan, måste
              vara att försöka hitta formerna som gör att så många som möjligt
              av dessa har en möjlighet att komma in.
            </seg>
            <seg n="dbf583c8">
              Jag tror att det finns ett behov i offentlig sektor. Det finns
              generationsväxlingsproblematik och annat som definitivt gör det
              attraktivt att anställa personer genom nystartsjobbskonstruktionen.
              Jag ser verkligen fram emot detta.
            </seg>
            <seg n="0463d83c">
              När Patrik Björck diskuterar blir det bara högre och högre vevning
              i debatten. När vi började debattera för ett drygt år sedan var
              det lite lugnare. Men nu står jag i ruinerna av arbetsmarknadspolitiken
              och hur det nu var Patrik så livfullt ägnade sig åt att beskriva
              det vi gör.
            </seg>
            <seg n="dcfca014">
              Jag vill påminna om två saker. Den ena är det vanliga socialdemokratiska
              tricksandet med siffrorna. Ni blåste upp utvecklingen under 2006
              genom att till exempel i de siffror som Patrik Björck nämner räkna
              in friår, utbildningsvikariat och plusjobb och vad det nu var.
              Men med all respekt, om vi menar jobb som är permanenta anställningar,
              riktiga jobb, om man får kalla det för det, så var det en avsevärt
              lägre siffra och absolut inget att yvas över. Åtminstone kunde
              ni inte yvas över det under valrörelsen, för det var en bidragande
              orsak till valförlusten, om jag bara får påminna om det.
            </seg>
            <seg n="b1c803b4">
              Det andra är att vi nu har den snabbast sjunkande arbetslösheten
              i hela OECD-området. Månad efter månad ser vi oerhört starka siffror,
              vilket ni är väl medvetna om. Det är förmodligen därför som dessa
              debatter inte får något som helst medialt genomslag. Det blir
              ursäkta språket, fru talman nästan patetiskt när ni beskriver
              det som ruinerna av arbetsmarknadens utveckling när det är precis
              det omvända vi ser. Lite balans tycker jag att vi ska ha.
            </seg>
            <seg n="bd0705b9">
              Luciano Astudillo pratar om lite olika saker. En sak fastnade
              jag för. Det handlade om jobbskatteavdraget och dess betydelse.
              Det ska inte underskattas. Det är därför som en labourregering,
              en socialdemokratisk regering, i Australien håller på att genomföra
              motsvarande jobbskatteavdrag av precis samma skäl och med samma
              retorik som vi gjorde detta.
            </seg>
            <seg n="29a6cf77">
              Jag tror att Luciano Astudillo hade missuppfattat det jag brukar
              beskriva som de tre benen i vår arbetsmarknadspolitik. Det är
              ganska enkelt. För det första ska det löna sig att arbeta. Det
              måste löna sig mer att arbeta än att inte arbeta. Det är inte
              orimligt. För det andra ska det bli billigare och enklare att
              anställa. För det tredje ska vi se till att matchningsfunktionen
              fungerar bättre.
            </seg>
            <seg n="26b61e77">
              Det är min elevator pitch , som det brukar kallas när man på
              ett snabbt sätt ska försöka beskriva vad det är vi håller på med.
              I detta ingår en del saker som är enkla att beskriva och svårare
              att genomföra. Det handlar om jobbskatteavdrag, förändringar i
              arbetslöshetsförsäkringen, sänkta arbetsgivaravgifter när man
              ska anställa, förändrad myndighetsstruktur i Ams, de olika garantier
              vi har infört och vad det nu kan vara. Det handlar också om utbildningspolitikens
              betydelse och koppling till arbetsmarknaden.
            </seg>
            <seg n="d51d2ba4">
              Jag säger precis som Elisabeth sade, nämligen att nystartsjobben
              var en åtgärd bland många. Vi ska utvärdera detta, och jag är
              fullständigt beredd att ändra om vi kan hitta ytterligare vassa
              saker för att göra det ännu bättre.
            </seg>
          </u>
          <note type="speaker" n="24ffd738">
            Anf. 79 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-2" n="3f47b439">
            <seg n="c66464c0">
              Fru talman! För andra gången säger Elisabeth Svantesson att de
              flesta är kvar i nystartsjobben. Bekymret med nystartsjobben är
              att i januari har siffran gått upp till 13 000 personer, och den
              var 12 700 i november. Man säger att utvecklingen av antalet nystartsjobb
              har varit svag under andra halvåret och att anledningen till det
              är att inflödet av nya nystartsjobb har varit mindre samtidigt
              som utflödet av personer som haft nystartsjobb och av någon anledning
              lämnat detta har tagit fart. Alltså har en usel start blivit en
              riktigt dålig fortsättning. Det är resultatet av denna politik.
            </seg>
            <seg n="03b9c997">
              Min andra fråga i interpellationen gällde om arbetsmarknadsministern
              möjligen, mot all förmodan, skulle vilja öppna öronen och lyssna
              lyssna på arbetsgivarna och lyssna på de arbetslösa och faktiskt
              förstå att en viktig insats för att komma till rätta med att matcha
              arbetslösa och jobb är utbildning. Den debatten har vi haft här
              i kammaren vid flera tillfällen. Frågan har jag ställt i interpellationen.
              Arbetsmarknadsministern har besvarat den nekande. Arbetsmarknadsministern
              är inte beredd. Men jag gör ett sista försök.
            </seg>
            <seg n="e10435af">
              När jag är ute och träffar arbetslösa och arbetsgivare är det
              inte i första hand lägre arbetsgivaravgifter eller subventioner
              de frågar efter. I första hand frågar de efter rätt arbetskraft
              med rätt kvalifikationer. Har vi då ett antal människor som står
              utanför arbetsmarknaden som inte har utbildning och kvalifikationer
              är det fullständigt rimligt att ge dem det verktyget.
            </seg>
            <seg n="db0c0383">
              Då skulle man kunna tillfredsställa de arbetslösa, som får en
              chans på arbetsmarknaden, och arbetsgivarna, som får en möjlighet
              att expandera, gå vidare och satsa. Där skulle jag vilja vädja
              till arbetsmarknadsministern att faktiskt lyssna.
            </seg>
          </u>
          <note type="speaker" n="f16d7bf9">
            Anf. 80 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6971612727d37e25-2" n="bb5489ac">
            <seg n="9e2753a6">
              Fru talman! Jag tackar arbetsmarknadsministern. Vi kommer att
              fortsätta följa utvecklingen med nystartsjobben. Vi kommer att
              ha den här bilden med oss: Det finns bara en väg. Hittills i den
              här diskussionen har arbetsmarknadsministern i och för sig retoriskt
              sagt att han är beredd att ändra sig, att han är ödmjuk och att
              om han ser att samhället och verkligheten förändras runt omkring
              honom kommer den borgerliga regeringen att ändra sin politik.
              Men i praktiken rör han ingenting alls nada . Nystartsjobben förblir
              vad de varit. Fler kommer ut ur nystartsjobben som arbetslösa
              än med ett riktigt jobb efteråt. Det är ett bekymmer, och han
              visar ingen ödmjukhet inför detta.
            </seg>
            <seg n="3bd3765a">
              Sedan är det så, Elisabeth Svantesson, att det finns ett politiskt
              alternativ, inte minst när det gäller det som Patrik Björck tog
              upp sitt sista anförande, om arbetsmarknadsutbildning. Det är
              precis som han sade. Arbetsgivarna, arbetsförmedlarna, de arbetslösa,
              IFAU och den senaste utredningen om arbetsmarknadspolitiken alla
              säger samfällt att den borgerliga regeringen ligger på en på tok
              för låg nivå när det gäller arbetsmarknadsutbildning. Men de håller
              fast vid det den enda vägens politik. De håller fast vid att det
              är den nivån det ska vara på. Vi socialdemokrater har ett alternativ
              där. Vi säger: Satsa mer på arbetsmarknadsutbildningen, för det
              är ett sätt att hjälpa dem som står längst bort från arbetsmarknaden
              att faktiskt rustas för att ta de jobb som ändå kommer.
            </seg>
            <seg n="a77b76dc">
              Det är så att sysselsättningen har ökat i Sverige. Vi har haft
              en konjunktur som har varit väldigt bra för Sverige. Men de som
              står längst bort från arbetsmarknaden står kvar och väntar i socialbyrån
              och på arbetsförmedlingarna och lyfter sjukförsäkring. Där har
              ni ert totala misslyckande. I den konjunktur som vi befinner oss
              i har ni inte kunnat hjälpa dem som har haft det största behovet
              av det just nu.
            </seg>
          </u>
          <note type="speaker" n="034b18dc">
            Anf. 81 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-18" n="581514b7">
            <seg n="f3fdbc5d">
              Fru talman! Patrik Björck frågade, och Luciano Astudillo var
              också inne på det, om de arbetsmarknadspolitiska utbildningarna.
              I den senaste utredningen pekar utredaren väldigt tydligt på att
              det måste finnas, som det heter, en kontracyklisk dimensionering,
              det vill säga att när man går upp i högkonjunktur börjar man så
              småningom komma till en punkt där det är för sent att sätta in
              stora volymer av arbetsmarknadspolitiska utbildningar, för då
              kommer konjunkturen att ha vänt.
            </seg>
            <seg n="3bca9f4c">
              Det är ganska naturligt, och så har ju Socialdemokraterna hanterat
              arbetsmarknadspolitiska utbildningar i alla decennier. Problemet
              är bara att just i det här konjunkturläget är det definitivt för
              sent att sätta in arbetsmarknadspolitiska utbildningar i större
              utsträckning. Då låser man ju fast folk som borde ha ett arbete
              att gå till. Samtidigt levererar man, om man skulle göra det,
              utbildade personer när konjunkturen har vänt nedåt. Det är helt
              fel, och det skriver också utredningen väldigt tydligt. Det vi
              däremot ska göra är det som Luciano Astudillo var inne på i slutet.
              Vi lägger 12,6 miljarder kronor i jobb- och utvecklingsgarantin
              och jobbgarantin för unga. Där finns precis detta med att hjälpa
              inte av konjunkturskäl utan av individskäl. Den enskilde personen
              ska rustas bättre för att komma tillbaka till arbetsmarknaden.
              Det måste vara grunden, tycker jag.
            </seg>
            <seg n="99915b40">
              Sedan pratade Luciano Astudillo i slutet om dem som står kvar
              på perrongen. En halv miljon av dem lämnade ni kvar där i förtidspension,
              som fullständigt exploderade under era tolv år i regeringsställning.
              Det var 553 000 personer som fick beskedet av den förra regeringen:
              Ni förväntas inte finnas kvar på arbetsmarknaden. Det håller vi
              på att städa upp. Det är inte ett lätt arbete, det ska jag villigen
              erkänna men vi kommer inte att ge oss på den punkten, för den
              enda vägen går mot full sysselsättning.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="25ee8017">
            14 § Svar på interpellation 2007/08:336 om höga direktörslöner
          </note>
          <note type="speaker" n="99302790">
            Anf. 82 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-19" n="581514b7">
            <seg n="79e2efc6">
              Fru talman! Ulla Andersson har frågat finansministern om han
              har någon strategi för att kunna påverka direktörernas vidlyftiga
              löneökningar.
            </seg>
            <seg n="409e656b">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="d8277fe4">
              Lönebildningen har en avgörande betydelse för den samhällsekonomiska
              utvecklingen. Sysselsättningen och inflationstrycket i ekonomin
              påverkas i stor utsträckning av hur väl lönebildningen fungerar.
              Det är dock parternas ansvar att hålla löneökningarna på en nivå
              som är samhällsekonomiskt hållbar.
            </seg>
            <seg n="0883d3e2">
              Formerna för lönebildning är, enligt regeringens mening, i första
              hand en fråga för arbetsmarknadens parter, och detta gäller även
              direktörslönerna. Regeringen ska inte bestämma över lönesättningen.
              Avtal är att föredra framför lagstiftning eftersom ett brett samförstånd
              mellan parterna skapar stabilitet och legitimitet åt träffade
              överenskommelser. Därutöver behövs ett bra regelverk som fastställer
              spelreglerna för lönebildningen och stärker förutsättningarna
              för en väl fungerande lönebildning. I detta ingår regler om bland
              annat stridsåtgärder, medling och förbud mot osakliga löneskillnader
              mellan kvinnor och män.
            </seg>
            <seg n="e714fb4c">
              Sedan slutet av 1990-talet har lönebildningen fungerat relativt
              väl i Sverige. Detta är framför allt ett resultat av en samsyn
              mellan parterna på arbetsmarknaden om att löneökningarna inte
              kan vara högre än vad samhällsekonomin tillåter.
            </seg>
          </u>
          <note type="speaker" n="2171a27c">
            Anf. 83 ULLA ANDERSSON (v):
          </note>
          <u who="ulla_andersson_97add8" xml:id="i-99116638cc558429-0" n="cd28f78a">
            <seg n="0b9a4ba9">
              Fru talman! Jag tackar arbetsmarknadsministern för svaret, ett
              svar som var ungefär vad jag hade förväntat mig eftersom jag har
              utgått från att en borgerlig regering inte anser att ökade löneklyftor
              eller oansvariga lönelyft för vd:ar anses vara ett problem. Jag
              har samlat ihop lite artiklar som har varit under föregående år
              för att påminna oss om vad vi debatterar i dag. Här står det:
              Miljonlyft för svenska vd:ar. Det var en som fick 18,6 miljoner
              i höjd lön. Här står det: Först fet lön sedan rejäl bonus. 8,5
              miljoner i optioner till vd:n medan de anställda fick 17 000.
              Bara fyra kvinnor på 100-listan. Vidare kan vi läsa: Direktörernas
              löner steg med 57 procent på tre år. Svanberg fick tre gånger
              mer än alla arbetare på Kistafabriken. Han tjänade mest, en lönehöjning
              på 740 procent.
            </seg>
            <seg n="dff28cc7">
              I debatten och i intervjuer har såväl finansminister Borg som
              hans ekonomiska rådgivare professor Calmfors uttryckt oro över
              de fackliga organisationernas mobilisering och krav på en låglönesatsning.
              Man fick också igenom ett 4-procentigt lönelyft för låglöneyrken,
              vilket framför allt gynnade kvinnor. Medan finansministern och
              professor Calmfors uttrycker oro över detta känner jag mig glad.
              Jag hoppas att detta ska fortsätta framöver och att löneskillnaderna
              ska minska. Jag känner i stället en stor oro och ilska över att
              sammanhållningen i samhället vittrar sönder. Därför har jag också
              ställt denna interpellation om direktörernas oansvariga lönehöjningar.
            </seg>
            <seg n="c831bd76">
              År 2002 gick det 22 industriarbetarlöner på en vd-lön. 2006 var
              det 34 industriarbetarlöner. 34 industriarbetare tvingas alltså
              jobba ett helt år för att få ihop en vd-lön. Under den tiden har
              de dessutom betalat med sin fysiska hälsa. De har troligtvis fått
              både försämrad hälsa och förkortad livslängd eftersom klass, hälsa
              och livslängd hör ihop.
            </seg>
            <seg n="d36dad68">
              Visst är näringslivets direktörer skickliga löneförhandlare för
              egen del. Precis som jag sade steg deras löner mellan 2002 och
              2005 med 56 procent. De anställdas löner steg under samma tid
              med ca 10 procent. Om kapitalinkomsterna läggs till den redan
              goda löneutvecklingen blir skillnaden än större mellan direktören
              och de anställda. Teknikföretagens vd:ar hade kanske störst mage
              när de till och med tyckte att det inte skulle bli några höjda
              löner. Det skulle vara sänkta löner för den anställda medan de
              höjde sina egna löner 83 procent.
            </seg>
            <seg n="bddf4d34">
              Finansministern har uttryckt det så här i budgetdebatten i höstas:
              Vi vill fortsätta att reformera arbetsmarknaden. Avtalsrörelsen
              gav löneökningar som dämpar sysselsättningsökningen år 2009 och
              2010. Vill vi komma tillbaka till full sysselsättning måste vi
              genomföra ytterligare åtgärder. Det är därför vi föreslår en närmare
              koppling mellan arbetslösheten i en viss kassa och de avgifter
              som utgår.
            </seg>
            <seg n="58d085c9">
              Genom att, som regeringen uttrycker det, åstadkomma ett tydligare
              samband mellan avgifterna till arbetslöshetsförsäkringen och arbetslösheten
              minskar systemets allmänna karaktär och dess riskspridning. Det
              innebär att avgifterna till arbetslöshetsersättningen kommer att
              höjas mest i de sektorer där arbetslösheten är hög och där den
              fackliga organisationsgraden är som lägst.
            </seg>
            <seg n="86dfad66">
              Finansministerns sätt att resonera om riskerna med höga löneökningar
              borde gå att tillämpa även på vd:arnas löneökningar. Därför har
              jag tyckt att den här parallellen är uppenbar, men det tycker
              tydligen inte arbetsmarknadsministern. Eller gör han kanske det?
              Vi får väl höra om han kan utveckla sina tankar omkring dessa
              oansvariga lönelyft.
            </seg>
            <seg n="4fa37504">
              Ni brukar ju vara kreativa när det gäller att hitta på lösningar
              för att hålla löneökningar nere och för att bilda en låglönemarknad.
              Har ni någon strategi för hur ni ska komma till rätta med dessa
              vidlyftiga löneökningar för direktörer.
            </seg>
          </u>
          <note type="speaker" n="d1f7f64e">
            Anf. 84 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-20" n="581514b7">
            <seg n="97b1dc71">
              Fru talman! Låt mig först lägga till rätta i fråga om låglönemarknad.
              Det var ju inte riktigt det vi såg var resultatet av årets lönerörelse.
              När jag debatterade detta med Irene Wennemo som är LO:s näringspolitiska
              talesperson var hon väldigt tydlig med att säga att någon låglönemarknad
              såg hon ingen som helst risk för. Det är ju väldigt uppenbart
              när man tittar på direktörslönerna.
            </seg>
            <seg n="694a8a59">
              Jag kan gärna hålla med Ulla Andersson om att de exempel som
              Ulla återger är oerhört svåra att förstå och de måste rimligen
              vara svåra att försvara för dem som har beviljat sig de lönelyften.
            </seg>
            <seg n="b4942659">
              Jag ska ju försöka hålla mig ifrån att över huvud taget kommentera
              lönebildningen. Det måste i någon mening gälla också direktörslönerna.
              Jag kan citera finansministern som sade så här till TT i december
              2006: Vi har sett företagsledningar som beviljar sig ersättningshöjningar
              som är svåra att förstå både utifrån ett företags- och ett samhällsperspektiv.
            </seg>
            <seg n="1ee2a5cb">
              Det kan man verkligen hålla med om. Det finns inte mycket annat
              att säga. Om jag ska vara helt ärlig tycker jag att det är svårt
              att förstå hur man kan göra på det sättet. Någonstans måste ju
              de som befinner sig i den situationen kunna försvara i någon sorts
              allmän samhällsmoral hur man kan göra på det sättet och på vilket
              sätt man resonerar.
            </seg>
            <seg n="20f55bde">
              Jag måste faktiskt hålla med Ulla.
            </seg>
          </u>
          <note type="speaker" n="fc1030c8">
            Anf. 85 ULLA ANDERSSON (v):
          </note>
          <u who="ulla_andersson_97add8" xml:id="i-99116638cc558429-1" n="cd28f78a">
            <seg n="c2704889">
              Fru talman! Det är lite ovanligt att få medhåll av en borgerlig
              arbetsmarknadsminister. Jag undrar om det har hänt tidigare i
              den här kammaren. Någon gång ska vara den första.
            </seg>
            <seg n="afebf0d2">
              Du säger: Vår avsikt är inte att bilda en låglönemarknad.
            </seg>
            <seg n="6c69cea0">
              Jag ska referera till ett telefonsamtal som jag har fått från
              en tjej som heter Isabella och som läser nationalekonomi. Hon
              ringde till mig strax efter det att ni hade tillträtt och kommit
              med era reformer som sänkt a-kassa och försämringar i a-kasseförsäkringen.
              Hon sade: Jag vet precis vad de håller på med. Enligt grundboken
              i nationalekonomi är det så här man gör för att sänka lönerna
              på arbetsmarknaden.
            </seg>
            <seg n="015bbc0b">
              Hon läste upp steg för steg. Det stämde. Det var bara att pricka
              av.
            </seg>
            <seg n="287f198b">
              Även om det inte blev någon låglönemarknad och man fick igenom
              sina låglönesatsningar och lönerna ökade tar det ju tid innan
              detta slår igenom på arbetsmarknaden. Om man sänker a-kassan väldigt
              kraftigt utgör det någon sorts golv för vilka löner man kan ha
              på arbetsmarknaden. Det är ett känt fenomen. Det kanske du skulle
              kunna erkänna någon gång.
            </seg>
            <seg n="8caa85ee">
              Att finansministern kommenterade vd:arnas löner i en intervju
              kommer jag också ihåg. Men om jag räknar hur många gånger han
              kommenterade lönerörelsen i fjol är det nog väsentligt många fler.
              När nu kvinnor för första gången knaprade in en del på den stora
              löneskillnad som finns tycker jag att det är osmakligt att finansministern
              har mage att kritisera den fackliga rörelsen för lönelyften.
            </seg>
            <seg n="cfca7307">
              Jag kan påminna om att löneskillnaden är 4 300 kronor i månaden.
              Jag tycker att man bör tänka sig för innan man går ut med sådana
              kommentarer.
            </seg>
            <seg n="766eb993">
              Jag har fortfarande inte fått något svar på om arbetsmarknadsministern
              ser att det går att dra någon parallell mellan vd:arnas oansvariga
              lönelyft och antalet arbetstillfällen i de företag där de är anställda.
              Arbetsmarknadsministern säger att han inte ska kommentera lönerörelsen,
              men det gör ju en del av hans ministerkamrater. Jag tror att man
              skulle kunna finna en viss kreativitet och göra något åt situationen
              om man verkligen ansåg att detta var ett problem. Man skulle till
              exempel kunna bjuda in till ett samtal och höra hur man tänker
              arbeta framöver och kanske framföra en del synpunkter.
            </seg>
            <seg n="7b25112c">
              Vänsterpartiet har dessutom föreslagit lönetak i staten eftersom
              även de statliga bolagens vd:ar får kraftigt höjda löner, vilket
              vi också tycker är fel. Vi menar att statsministerns lönenivå
              kunde vara ett rimligt tak för lönerna i staten. Det kunde också
              ha en dämpande effekt på den privata marknaden.
            </seg>
            <seg n="abd8df93">
              Visst är vd:arna betydligt färre än de anställda men precis som
              jag sade tidigare har till exempel Svanberg ensam fått mer än
              alla anställda på Kistafabriken till och med tre gånger mer. Visst
              har det en viss betydelse.
            </seg>
            <seg n="ec9651d1">
              Jag tycker att arbetsmarknadsministern skulle kunna kommentera
              den frågan.
            </seg>
            <seg n="b176f28d">
              Jag känner en stor oro över den politik ni för som också tydligt
              förstärker klyftorna. Statistiska centralbyrån kom för ett tag
              sedan med statistik som visar att de 10 procenten rikaste hade
              fått 92 300 kronor mer medan de 10 procenten med lägst inkomster
              hade fått 4 700 kronor mer. Ni gör vad ni kan för att öka inkomstskillnaderna
              i samhället.
            </seg>
            <seg n="1d83993b">
              Jag passar på att påminna om den forskning som finns och som
              visar att länder med små sociala och ekonomiska klyftor är mer
              välmående, man bryr sig mer om varandra och det finns en bättre
              sammanhållning. Jag tycker att det kan vara värt att påminna denna
              regering om det.
            </seg>
          </u>
          <note type="speaker" n="e3b6094d">
            Anf. 86 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-21" n="581514b7">
            <seg n="3271e8d6">
              Fru talman! Det är just det sista argumentet som är det bärande
              när det gäller att få personer tillbaka i arbete. De viktiga löneklyftorna
              går ju mellan dem som har ett arbete och dem som inte har ett
              arbete. Vi måste se till att fler kommer tillbaka i arbete så
              att fler har möjlighet att leva på frukterna av sitt eget arbete.
            </seg>
            <seg n="15d5c956">
              När vi pratar om det sänkta golvet och risken för att det skulle
              slå över i en låglönemarknad ska vi komma ihåg att ett skydd som
              finns är att över 90 procent av löntagarna på svensk arbetsmarknad
              omfattas av kollektivavtal. Därmed finns det ett tydligt skydd.
              Det fanns också med de nivåer vi hade tidigare.
            </seg>
            <seg n="4d1661bb">
              Att finansministern kommenterar lönerörelsens betydelse för ekonomin
              totalt sett är en del av hans jobb. Det måste han naturligtvis
              göra. Om man tittar på totala lönesummor utbetalade i vd-löner
              jämfört med totala lönesummor totalt i ekonomin är ju vd-lönerna
              en betydligt mindre del.
            </seg>
            <seg n="0bf55602">
              Det finns en annan dimension. Det är att det handlar om privata
              företag där det borde finnas ett ägaransvar. För att bygga vidare
              på den diskussion vi hade vill jag säga att det ägaransvaret måste
              man ta. Man måste se till att låta bli att agera på ett sätt som
              går i strid mot en allmän moraluppfattning.
            </seg>
            <seg n="afa72ea4">
              Vi kommer alla ihåg optionshistorierna och fallskärmar i mångmiljardklassen
              för några år sedan. Det blir naturligtvis oerhört genant för ägarna
              i de företag och styrelser som beter sig på det sättet att försöka
              försvara eller förklara det.
            </seg>
            <seg n="cbfc9bf2">
              Det ansvaret tycker jag ska ligga just hos dem som gör så, precis
              som ansvaret för vidtagna konfliktåtgärder ska ligga hos dem som
              vidtar konfliktåtgärderna och inte hos domstolar eller riksdag.
              Man ska också se till att utkräva det ansvaret. Därför är en publik
              debatt en bra idé.
            </seg>
          </u>
          <note type="speaker" n="547c81b3">
            Anf. 87 ULLA ANDERSSON (v):
          </note>
          <u who="ulla_andersson_97add8" xml:id="i-99116638cc558429-2" n="cd28f78a">
            <seg n="d322fcb9">
              Fru talman! Visst är det viktigt att få fler människor i arbete.
              Därför är det så oroväckande att regeringen påskyndar lågkonjunkturens
              närmande till finanspolitiken. Det är talande när ni drar in på
              arbetsmarknadsutbildningar och så vidare så att produktivitetsutvecklingen
              sjunker i företagen.
            </seg>
            <seg n="2234f67b">
              Du säger att du vill påminna om att 90 procent omfattas av kollektivavtal.
              Den marknad som ni framför allt stimulerar med sänkta arbetsgivaravgifter,
              skatteavdrag och så vidare är just sektorer där den fackliga organiseringsgraden
              är väldigt låg och där lönerna är låga redan innan.
            </seg>
            <seg n="2fbd9916">
              Visst kommer det här att få genomslag. Man sänker dessutom a-kassan
              väsentligt och man tvingar människor att lämna a-kassan. Genom
              höjda avgifter påverkar man också den fackliga organiseringsgraden.
              Visst hänger det ihop med lägre löner.
            </seg>
            <seg n="4e784fc6">
              Arbetsmarknadsministern tar upp betydelsen av att ta ett ägaransvar.
              Det är självklart oerhört viktigt. Jag förväntar mig att det är
              det man gör i de privata bolagen. Jag förväntar mig det också
              av staten som arbetsgivare. Jag tycker inte att ni i regeringen
              tar ert ägaransvar för till exempel de statliga vd:arna. Vi har
              vd:ar som har fått väldigt kraftiga höjningar. Ni vill också återinföra
              bonussystemen i de statliga bolagen. Där tycker jag att ni har
              ett stort glapp i er retorik. Det är i och för sig inte ovanligt
              när det gäller er retorik och den politiska praktiska handling
              ni utför.
            </seg>
            <seg n="9e76bb25">
              Det skulle kunna vara intressant att höra en kommentar om det.
            </seg>
            <seg n="4329daca">
              Ni gör vad ni kan för att öka skillnaderna i samhället. Två tredjedelar
              av skattesänkningarna har gått till den rikaste tiondelen, och
              10 procent äger 71 procent av förmögenheterna. Då blir det stora
              inkomstskillnader som kommer att minska sammanhållningen i samhället.
            </seg>
          </u>
          <note type="speaker" n="20023bd2">
            Anf. 88 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-22" n="581514b7">
            <seg n="4a968437">
              Fru talman! Vi påskyndar baske mig inte någon lågkonjunktur.
              Vi har som jag nämnde förut den snabbast sjunkande arbetslösheten
              i hela OECD-området just för tillfället. Det är vi och borde vara
              väldigt stolta över. Det betyder att många kommer tillbaka i arbete
              och får en lön att leva på. Därmed minskar den reella löneklyftan
              som ligger i att befinna sig utanför och att befinna sig på arbetsmarknaden.
            </seg>
            <seg n="ff2ba391">
              Vi måste göra mer för att sänka trösklarna in. Det är alldeles
              uppenbart. Det handlar inte om lägre löner utan om lägre lönekostnader.
              Det blir effekten av till exempel sänkta arbetsgivaravgifter,
              nystartsjobb och vad det nu kan vara.
            </seg>
            <seg n="b51608d2">
              Ulla Andersson talar om en oro för en låglönemarknad. Inte ens
              LO är oroligt för det, som jag nämnde, vilket framgår av Irene
              Wennemos väldigt tydliga uttalande i den frågan. Det är inte alls
              på det temat vi är.
            </seg>
            <seg n="3f95a3f7">
              Jag ska återgå till interpellationen. Med de exempel som Ulla
              Andersson gav i sitt inledningsanförande är det lätt att förstå
              att det är många som blir ganska upprörda.
            </seg>
            <seg n="7f4f0f09">
              Här måste ägarna ta ett ansvar för att man någorlunda följer
              den allmänna moraluppfattning som finns och att man därmed ser
              till att ta ett sådant ansvar att man när man sedan ska sätta
              sig i förhandling med till exempel har någorlunda torrt på fötterna.
              Annars får det väldigt besvärligt i lönerörelser framöver.
            </seg>
            <seg n="78805980">
              Det är slutsatsen av det hela.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="7b967446">
            15 § Svar på interpellationerna 2007/08:339 och 348 om en obligatorisk
            a-kassa
          </note>
          <note type="speaker" n="a7c7ab7b">
            Anf. 89 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-23" n="581514b7">
            <seg n="e23fc4ca">
              Fru talman! Patrik Björck har frågat mig om jag avser att ta
              initiativ till att lägga ned utredningen och dra tillbaka förslaget
              om en obligatorisk a-kassa eller om det borgerliga systemskiftet
              ska fullföljas. Vidare har Sven-Erik Österberg frågat mig om jag
              fortfarande har för avsikt att försöka införa en obligatorisk
              arbetslöshetsförsäkring.
            </seg>
            <seg n="5d43e853">
              Arbetslöshetsförsäkringen är en grundläggande del i det svenska
              välfärdssystemet. Alla på arbetsmarknaden har behov av ett gott
              ekonomiskt skydd vid arbetslöshet. Regeringens grundinställning
              är därför att alla som förvärvsarbetar ska ha rätt till inkomstrelaterad
              ersättning vid arbetslöshet, inte bara de som i dag är anslutna
              till en arbetslöshetskassa.
            </seg>
            <seg n="a68be858">
              Därför är det mycket enkla svaret på Patrik Björcks och Sven-Erik
              Österbergs frågor att, ja, jag har fortfarande för avsikt att
              föreslå att en obligatorisk arbetslöshetsförsäkring införs. Utredningen
              om en obligatorisk arbetslöshetsförsäkring kommer således att
              fortsätta arbeta i enlighet med de direktiv och tilläggsdirektiv
              som beslutats.
            </seg>
          </u>
          <note type="speaker" n="945a71bc">
            Anf. 90 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-3" n="3f47b439">
            <seg n="e0cef23a">
              Fru talman! Nu kommer vi till andra delar av arbetsmarknadspolitiken.
              Vi diskuterade förut nystartsjobben. Arbetsmarknadsministern och
              Elisabeth Svantesson var oroliga för att vi skulle stanna vid
              vår kritik av nystartsjobben och inte syna övriga delar av den
              borgerliga regeringens arbetsmarknadspolitik. Men den oron visade
              sig obefogad. Det får den här interpellationen ses som bevis på.
            </seg>
            <seg n="3769f444">
              Den obligatoriska a-kassan, som man tillsatt en utredning om
              att införa, var något man hotade med redan i höstbudgeten år 2006.
              Den 28 juni 2007 offentliggjordes direktivet och en utredare utsågs.
              Uppgiften var att man med ett bibehållande av den svenska modellen
              med facklig a-kassa skulle införa ett obligatorium.
            </seg>
            <seg n="5385783a">
              De motsägelsefulla direktiven kritiserades redan från start av
              praktiska och administrativa skäl och för vilka konsekvenser det
              skulle få på den samhällsmodell som givit Sverige en sådan konkurrensfördel
              som partierna här i riksdagen åtminstone i ord säger sig stödja.
              Det kändes på många sätt motsägelsefullt och knepigt.
            </seg>
            <seg n="92669ded">
              Nu kommer det rapporter om förseningar, bekymmer och problem.
              Det är nya direktiv, och utredningen kör fast. Man kan återigen
              ha en stillsam förhoppning om att arbetsmarknadsministern nu kanske
              kan besinna sig, lyssna och fundera över hur man ska hantera situationen.
            </seg>
            <seg n="4bd7cb91">
              Det har funnits andra exempel där man har tagit tillfället i
              akt och lyssnat på den kritik som har kommit. Ministerkollegan
              på Finansdepartementet Anders Borg har till exempel har haft en
              del synpunkter på detta.
            </seg>
            <seg n="1da6956c">
              Jag kan i anslutning till den tidigare debatten säga att det
              var spännande att lyssna på Anders Borg i lördagsintervjun. Det
              gäller inte bara vad han hade att säga om den obligatoriska a-kassan
              utan också vad han hade att säga om varför den borgerliga regeringen
              har raserat och försämrat a-kassan.
            </seg>
            <seg n="3dad138e">
              Han sade väldigt tydligt att det ska vara mer kostsamt med löneökningar
              om a-kassan blir dyrare. Där var finansministern otroligt tydlig
              apropå vilken lönepolitik man ämnar föra. När det gäller arbetare
              ska det vara kostsamt med löneökningar. Det är väldigt tydligt.
              Att det så småningom leder till sänkta löner är självklart.
            </seg>
            <seg n="a97c7615">
              Anders Borg säger också andra spännande saker. Han säger att
              han aldrig har varit en tillskyndare av obligatorisk a-kassa.
              Han ser allvarliga problem med en obligatorisk a-kassa. Han säger
              att om det visar sig tekniskt komplicerat blir det ingen obligatorisk
              a-kassa. Det skulle heller inte ha några som helst allvarliga
              effekter om man inte kunde genomföra förslaget. Så säger finansministern.
            </seg>
            <seg n="f1f59e62">
              Med anledning av finansministerns synpunkter i den här frågan
              finns det kanske anledning att fundera lite grann över vilka synpunkter
              som arbetsmarknadsministern har. Svaret på interpellationen sändes
              visserligen för ett tag sedan. Det kom i går. I det svaret arbetsmarknadsministern
              att man avser att gå vidare och genomföra detta och att man står
              fast vid det.
            </seg>
            <seg n="f286e23d">
              Nu har vi en historia i backspegeln. Vi kunde konstatera att
              det var lite ombytta roller häromveckan. Då var det finansministern
              som stod som den ståndaktige tennsoldaten och försvarade förbudet
              mot tilläggsförsäkringar i sjukförsäkringen. Det gjorde han i
              stort sett ända fram till att statsministern plötsligt sade: Nej,
              det blir inte något sådant förbud. Då fick finansministern stillsamt
              rätta in sig i ledet och inse att han hade fel.
            </seg>
            <seg n="763a9582">
              Är det ytterligare ett sådant exempel som vi ser här? Är det
              arbetsmarknadsministern som är den ståndaktige tennsoldaten och
              försöker hävda den här principen fastän han vet att frågan är
              död?
            </seg>
          </u>
          <note type="speaker" n="d961048d">
            Anf. 91 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e56a354929cdadbd-0" n="4afeb70c">
            <seg n="1cb681eb">
              Fru talman! Jag vet inte om jag ska fortsätta debatten om tennsoldaten.
              Jag skrev interpellationen av det skälet att utredningen hade
              hamnat i ett läge där jag vet att man lade fram ett förslag. Jag
              har sett ganska noga på vad utredaren har tänkt och funderat kring
              obligatoriet.
            </seg>
            <seg n="21a134c7">
              Det skulle vara möjligt att välja en facklig a-kassa eller Alfakassan.
              De som inte valde någonting alls föreslogs få ett extra skattetillägg.
              Då gick det en rysning genom den moderata partikroppen. Att göra
              en straffskatt var någonting otänkbart.
            </seg>
            <seg n="8478c4b8">
              Jag förstår att arbetsmarknadsministern sällade sig till den
              kritiken och sade: Det där går inte. Det kom nya direktiv som
              enkelt innebar att det skulle finnas en särskild myndighet som
              skulle ta hand om det. Den ska också driva in avgiften på detta
              sätt.
            </seg>
            <seg n="07ee0d94">
              Jag avundas inte utredaren att försöka reda ut det. Det handlar
              om att tvångsmässigt försöka dra in pengar till en försäkring
              som någon inte vill vara med i. De som vill vara med har anslutit
              sig till systemet.
            </seg>
            <seg n="2cb06718">
              Man kan backa i historien. Arbetsmarknadsministern har i ett
              antal olika debatter i kammaren hävdat att hans stora oro gällde
              de 700 000. Den siffran har man fångat med enkel matematik. Den
              stora oron var att de inte hade någon försäkring alls. Det var
              därför som arbetsmarknadsministern ville ha en obligatorisk a-kassa.
              Kör man bil ska man ha trafikförsäkring. Jobbar man ska man ha
              a-kassa.
            </seg>
            <seg n="0190d646">
              Det har hänt saker med systemet. Man har försämrat försäkringen.
              Det är en tre gånger så dyr försäkring som är hälften så bra.
              Det har medfört att det i dagsläget är drygt 400 000 som har lämnat
              försäkringen och står oförsäkrade.
            </seg>
            <seg n="715b3e1a">
              För de flesta av de 400 000 är det mycket allvarligare än för
              de 700 000 som arbetsmarknadsministern pekade på. Där kan man
              ganska lätt se att de flesta inte har något stort behov av någon
              försäkring. De har andra utvägar och jobbar inte ens på det sättet
              att det är aktuellt med försäkring. Den siffran är väldigt uppblåst.
            </seg>
            <seg n="a0ecc1d3">
              Vid två tillfällen har jag gjort tolkningen att regeringen är
              på väg att helt och hållet vända. Din egen statsminister, Fredrik
              Reinfeldt, sade för några veckor sedan att han var tveksam om
              hur det skulle bli med obligatoriet. Han såg att det kanske inte
              skulle bli något av det.
            </seg>
            <seg n="2adba721">
              Jag tycker att det väldigt tydligt, precis som Patrik Björck
              här hävdar, följdes upp av finansministern i förra veckans lördagsintervju;
              han var mycket tveksam. Jag tyckte att jag kände igen argumentationen.
              Flera gånger har jag själv här i kammaren frågat hur man ska få
              ihop det här. I princip är hela projektet hopplöst med de utgångspunkter
              som finns. Man ska ju få välja kassa. Samtidigt ska det vara differentierad
              avgift.
            </seg>
            <seg n="5a45de3c">
              Men människor är väl inte dummare än att de strömmar till den
              kassa som har den lägsta avgiften om det finns en försäkring med
              samma villkor. Det är ju det som det handlar om. Differentieringen
              ihop med frivilligheten och anslutningen fungerar ju inte. Samtidigt
              ska det vara lönedämpande på så sätt att ansvar ska tas för lönebildningen
              därför att om en för stor löneökning tas ut kommer det att straffas
              med en högre arbetslöshet. Då blir det en högre avgift genom den
              differentierade avgiften. Det där fungerar bara i teorin.
            </seg>
            <seg n="3a04e5ad">
              Ta till exempel Metalls område. Hur många olika verksamhetsområden
              finns det inte där, allt från tvätterier till Volvos industrier?
              Man gör ett slags lönebildning och ska ha samma differentierade
              a-kasseavgift. Där har arbetsmarknadsministern kört till stopp,
              så det vore väl lika bra att arbetsmarknadsministern sade det.
              Det här svaret skrevs ju innan Borg var med i lördagsintervjun,
              så det är väl lika bra att också arbetsmarknadsministern ansluter
              sig och säger: Jag är också tveksam. Det är stora bekymmer. Jag
              tror inte på det här.
            </seg>
            <seg n="e0d740ef">
              Ge oss det beskedet nu i stället för att regeringen sprider dunster
              kring att det här är tveksamt! Ett rakt besked, arbetsmarknadsministern,
              vore alltså tacksamt.
            </seg>
          </u>
          <note type="speaker" n="d2912db3">
            Anf. 92 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-24" n="581514b7">
            <seg n="d17c5a1f">
              Fru talman! Först och främst ska man kanske titta lite grann
              på vilka de 400 000 är som nu har lämnat arbetslöshetsförsäkringen.
              I Sacos genomgång hittar man i huvudsak personer som har några
              få år kvar till pensionen och som bedömer att de inte löper risk
              att bli arbetslösa under de åren. Det gäller också sådana som
              inte längre omfattas av försäkringsskyddet och som inte uppfyller
              arbetsvillkoret samt personer med legitimationsyrken det vill
              säga personer som, förmodligen på goda grunder, bedömer att de
              inte kommer att bli arbetslösa utan kan starta eget eller vad
              de nu kan komma att göra.
            </seg>
            <seg n="c462f6c9">
              Patrik Björck tar upp frågan om differentieringen beträffande
              a-kassan. Sven-Erik pratar också om det. Grunden för att vi genomförde
              differentierad avgift var just att om det ska vara en försäkringsmässighet
              i det hela är det självklart inte orimligt att när man pratar
              om en arbetslöshetsförsäkring också väga in priset för arbetslösheten
              i det man betalar i premie.
            </seg>
            <seg n="4d8cf92b">
              På rätt goda grunder kan man som Sven-Erik Österberg gör ställa
              sig frågan om det fungerar. Kassorna är olika utformade och täcker
              inte rakt av de olika löneavtalsområdena eller vad det nu kan
              vara det är en kritik som jag har förståelse för och en kritik
              som också jag haft i olika intervjuer men bättre det än ingenting.
              Det är ungefär vad också till exempel Lars Calmfors har sagt i
              sin forskning.
            </seg>
            <seg n="2ac0b51f">
              När det gäller själva grundfrågan i interpellationerna finns
              det, som jag tidigare sagt, både för- och nackdelar. Den stora
              fördelen handlar naturligtvis om ett ordentligt inkomstrelaterat
              försäkringsskydd för alla löntagare på svensk arbetsmarknad. Fortfarande
              tycker jag att det är ett bärande argument. Har man en lön borde
              man också ha en arbetslöshetsförsäkring.
            </seg>
            <seg n="a409da8e">
              Sedan finns det, som sagt, också nackdelar. Vi har diskuterat
              dem många gånger. Att det är tekniskt komplicerat är en stor nackdel.
              Givetvis är det också oerhört viktigt för mig att väga in parternas
              synpunkter, inte minst a-kassornas egna synpunkter.
            </seg>
            <seg n="41e90948">
              Sven-Erik tar upp en klok invändning när det gäller hur man ska
              administrera intagen av avgifter till kassor som inte vill. Det
              är naturligtvis en högst legitim frågeställning.
            </seg>
            <seg n="58fc45e6">
              Utredningen kommer att slutföras. Den kommer att remitteras,
              och vi kommer att lyssna på dem som har åsikter och synpunkter.
              Dessa kommer att vägas samman när regeringen fattar sitt slutliga
              beslut.
            </seg>
          </u>
          <note type="speaker" n="3e466df1">
            Anf. 93 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-4" n="3f47b439">
            <seg n="25e3235c">
              Fru talman! Först vill jag tacka arbetsmarknadsministern, för
              nu känns det som att det blev en lite annan ton i debatten. Tonen
              var nu lite ödmjukare. Det fanns en liten öppning för att inte
              stiga rakt in i den här galenskapen. Jag har noterat den vändningen
              och den öppningen som jag alltså tacksamt tar emot.
            </seg>
            <seg n="d709bd4a">
              Det hela är både bekymmersamt och tragiskt. Arbetsmarknadsministern
              har medverkat till att riva ned en arbetslöshetsförsäkring som
              har varit fantastiskt välfungerande och som på alla möjliga sätt
              har upprätthållit de krav som kan ställas på den och uppfyllt
              allt det som en arbetslöshetsförsäkring kan göra när det gäller
              samhällsnyttigheter.
            </seg>
            <seg n="b6759409">
              Tyvärr har arbetsmarknadsministern nu varit med om att rasera
              och förstöra den så att det har blivit en mycket sämre försäkring.
              Vi har tappat många försäkringsmedlemmar. Om man hade gått vidare
              och slagit den slutliga spiken i kistan hade obligatoriet fullföljts.
              Men vill man inte göra det känns det väldigt positivt.
            </seg>
            <seg n="eb04c242">
              Jag skulle vilja ställa ytterligare några frågor till arbetsmarknadsministern.
              I tilläggsdirektivet till utredningen om en obligatorisk arbetslöshetsförsäkring
              talas det om en ny myndighet som ska skapas. Det tycker jag låter
              lite spännande. Hur tänker man då? Det är fler myndigheter vi
              behöver här. Hur ser man på det?
            </seg>
            <seg n="dcc469fb">
              Arbetsmarknadsministern talar också om försäkringsmässigheten.
              Det är mycket så med alliansens politik att man är väldigt oförsiktig
              och då inte bara med siffror. Det är en miljon, en och en halv
              miljon och en halv miljon arbetslösa som nämns i debatten; siffrorna
              kan åka både uppåt och nedåt, hur som helst.
            </seg>
            <seg n="1d73dc3f">
              Begreppet försäkring är också spännande, men det hanteras med
              stor slarvighet. Nu är det väldigt viktigt med försäkringsmässighet.
              Men när man ansåg att folk fuskade med försäkringen bildade man
              en bidragsbrottslag. Arbetslöshetsförsäkringen kallades då för
              ett bidrag. Det är väldigt vanligt i arbetsmarknadsministerns
              argumentation att glida mellan olika begrepp och ord. Ibland är
              det bidrag och ibland försäkring.
            </seg>
            <seg n="19024ebd">
              Jag är väldigt glad om arbetsmarknadsministern vill sälla sig
              till dem som betraktar arbetslöshetsförsäkringen just som en försäkring,
              så även det ser jag som någonting gott. Jag har inte alls några
              problem med det. Tvärtom är det arbetsmarknadsministern som brukar
              ha problem med det.
            </seg>
            <seg n="02d99d95">
              Vidare har vi förtjusningen över en inkomstrelaterad försäkring.
              Arbetsmarknadsministern och jag delar den förtjusningen tyvärr
              när det gäller arbetsmarknadsministern bara i ord, inte i handling.
              Arbetsmarknadsministern har bidragit till att den nuvarande arbetslöshetsförsäkringen
              inte längre är inkomstrelaterad i sitt skydd.
            </seg>
            <seg n="1b08aa0b">
              En fullständigt normal svensk arbetare når inte ens upp till
              50 procent vid arbetslöshet med den försäkring vi i dag har och
              med de tak som nu finns. Ännu värre blir det om ytterligare karensdagar
              införs i försäkringen.
            </seg>
            <seg n="85304aba">
              Det finns alltså mycket att leva upp till när det gäller de vackra
              orden och talet om inkomstskydd, försäkringsmässighet och så vidare.
              Men om vi tar det som ett första steg att arbetsmarknadsministern
              nu åtminstone verkar vara beredd att stoppa galenskapen med obligatoriet
              kan vi kanske släpa arbetsmarknadsministern tillbaka till någon
              sorts vett och sans, pinne för pinne och bit för bit. Det ser
              jag fram emot och tackar i så fall så mycket för det.
            </seg>
          </u>
          <note type="speaker" n="f0bf35ad">
            Anf. 94 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e56a354929cdadbd-1" n="4afeb70c">
            <seg n="07070cec">
              Fru talman! Först vill jag kommentera arbetsmarknadsministerns
              syn på obligatoriet. Försäkringen ska utredas. Utredaren har fått
              nya direktiv. Arbetsmarknadsministern ska invänta utredningen.
              Den ska slutföras, och det ska vara en remissomgång. Ja, det är
              typiska ministersvar. Så svarar man alltid. Det normala är ju
              att inte ha en förutfattad mening innan en utredning är klar.
            </seg>
            <seg n="76d78391">
              Jag måste dock fråga varför det är olika syn i regeringen. Varför
              har inte finansministern samma syn på en utredning som ligger
              på en annan ministers ansvarsområde? Och varför var statsministern
              för 14 dagar eller tre veckor sedan ute och flaggade för att också
              han är tveksam till obligatoriet?
            </seg>
            <seg n="6602599b">
              Har ni gett upp och därför sänder ut de här signalerna för att
              dämpa ett missnöje någonstans? Ska man försöka blidka de fackliga
              a-kassorna så att de är mindre kritiska mot att det inte blir
              någonting, eller varför är det på det här sättet?
            </seg>
            <seg n="56a4eeeb">
              I regeringen finns uppenbarligen olika syn på detta. Det tycker
              jag är lite märkligt. Jag gör samma tolkning som Patrik Björck,
              nämligen att arbetsmarknadsministern tonade ned sig i sitt andra
              anförande. Jag förstår att det första var skrivet före Borgs lördagsintervju.
              Det var därför lite mer hurtfriskt, det vill säga den normala
              andan på området. Det sjönk nu tillbaka något.
            </seg>
            <seg n="39b13762">
              Sedan var det frågan om de 400 000. Visst har akademiker med
              ett eller två år kvar till pensionen lämnat a-kassan. Det kan
              jag också se i statistiken. Men det finns framför allt en stor
              grupp av lågavlönade deltidsarbetande kvinnor som lämnar a-kassan
              därför att de tycker att försäkringen är för dyr.
            </seg>
            <seg n="d113083d">
              En kvinna i Blekinge berättade varför hon inte var med i a-kassan.
              Varför ville hon inte vara försäkrad? Jo, a-kasseavgiften handlade
              om en veckas mat för henne. Hon fick göra det valet. Det är så
              många har gjort. Det är just den kategorin, arbetsmarknadsministern,
              som är mest utsatt och som förmodligen när konjunkturen vänder
              med en annan arbetsmarknad kommer att behöva försäkringen. Vad
              finns det för skydd för dem efter detta med avgiften?
            </seg>
            <seg n="bc148a92">
              Försäkringens avgift är inte längre inkomstrelaterad. Om man
              jobbar i en bransch där risken är stor för hög arbetslöshet är
              det inte branschen som betalar risken utan den som råkar jobba
              där. Det är precis vad arbetsmarknadsministern säger. Vilka är
              det? Det är hotell och restaurang, fastighet och handel. Vilka
              jobbar där? Jo, de lågavlönade kvinnorna. De ska betala den högsta
              a-kasseavgiften samtidigt som de också ska leva med otryggheten
              att de faktiskt kan förlora jobben och få en sämre ersättning
              från försäkringen än tidigare. Det är så det ser ut.
            </seg>
            <seg n="f5e30c04">
              Apropå de 400 000 tyckte den akademiker som tidigare hade ett
              kvar år till pensionen att det var okej att vara med i a-kassan.
              Det hade man varit. Det var ett slags solidaritetstanke, det vill
              säga att vara med och betala sin avgift därför att den går till
              en försäkring till någon som kan bli arbetslös. Littorin har lyckats
              knäcka detta. Det finns ingen solidaritet i försäkringen längre.
              Man tycker att den är så dyr och dålig att man inte vill betala
              till den om man inte absolut behöver det. Om det är bara de som
              tror att de kommer att behöva försäkringen som betalar kommer
              den inte att fungera. Detta har slagit sönder grundtanken.
            </seg>
            <seg n="2b00f3ea">
              Varför är finansministern och statsministern tveksamma när Littorin
              i vanlig ordning säger det traditionella, nämligen att han inväntar
              utredningen? Varför denna skillnad? Är det en spricka i regeringen?
            </seg>
          </u>
          <note type="speaker" n="9eb76c5c">
            Anf. 95 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-25" n="581514b7">
            <seg n="284156c8">
              Fru talman! Nej, det är det inte. Vi har samma syn på detta.
              Jag har också påpekat att det finns betydande svårigheter. Det
              finns både för- och nackdelar. Vi ska låta utreda, och utredningen
              ska göra sitt. På det sättet finns det ingen som helst skillnad.
            </seg>
            <seg n="1ede8ff5">
              Både Patrik Björck och Sven-Erik Österberg pratar om en raserad
              a-kassa, att den är sönderslagen och så vidare. Med all respekt:
              Så är det inte. Den är fortfarande omfattande och generös en av
              de mest generösa i världen.
            </seg>
            <seg n="c4713d4e">
              Det är ingen nyhet som Patrik Björck säger att Socialdemokraterna
              vill höja taket i a-kassan åtminstone vill Patrik Björck det.
              Ja, ni vill betala mer till dem som inte arbetar, medan jobbskatteavdraget
              gör att det blir mer över till dem som faktiskt arbetar och därmed
              sänker trösklarna in på arbetsmarknaden. Det är olika synsätt.
            </seg>
            <seg n="85352f53">
              Sedan var det frågan om tilläggsdirektiven. Enligt tilläggsdirektiven
              finns två alternativa möjligheter. Det gäller för dem som inte
              har valt en annan a-kassa, det vill säga en av de vanliga a-kassorna.
              Antingen ska det vara en myndighet som tar hand om uppbörden medan
              Alfakassan betalar ut eller en myndighet som tar hand om både
              in- och utbetalningar i systemet. Återigen handlar det här om
              bara de som inte har valt en annan a-kassa, inte de tre och en
              halv miljoner som är med i a-kassan i dag.
            </seg>
            <seg n="566c1706">
              Detta kan man resonera om, och det har utredningen att göra.
              Det första delbetänkandet ska vara klart till den 15 maj.
            </seg>
          </u>
          <note type="speaker" n="e73f08ac">
            Anf. 96 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-5" n="3f47b439">
            <seg n="3f00c588">
              Fru talman! Nu är vi tillbaka i debatten om hur vi ser på arbetslöshet,
              sjukdom och annat. Den sittande regeringen anser att man väljer
              att inte arbeta. Då ska man också straffas genom att få en sönderslagen
              ekonomi. Man väljer att vara sjuk, och då ska man straffas på
              samma sätt.
            </seg>
            <seg n="8e3aee02">
              Vi har en annan syn. Vi säger att den som tvingas ut i arbetslöshet
              eller drabbas av sjukdom ska vi tillsammans hjälpa med hjälp av
              generösa trygghetssystem. Man ska inte behöva gå från hus och
              hem eller hamna i orimliga situationer på grund av det man har
              drabbats av. Det är den tydliga skillnaden som finns när det gäller
              den politik som arbetsmarknadsministern står för och den som vi
              socialdemokrater står för.
            </seg>
            <seg n="66e079e0">
              Vi tror inte att folk väljer att vara arbetslösa. Vi vet att
              det är något som drabbar, och då måste man ha ett rimligt skydd.
            </seg>
            <seg n="ed35685d">
              Så långt är det inget konstigt. Det är klassisk höger- och vänsterpolitik,
              det vill säga vilken människosyn man har. Det jag inte förstår
              om man har den ståndpunkten är varför man envisas med att säga
              att man vill ha en försäkring med ett gott inkomstskydd.
            </seg>
            <seg n="780d1bf3">
              Jag skulle tycka att det var mer respektabelt om arbetsmarknadsministern
              framhärdar i sin högerståndpunkt att den som blir arbetslös får
              skylla sig själv. Då får man råka illa ut. Må så ske, sade en
              annan minister i en liknande debatt.
            </seg>
            <seg n="326b4075">
              Men om man har den ståndpunkten, varför hävdar man att man vill
              ha en inkomstskyddsförsäkring när man inte i praktiken har det?
              Om en vanlig normal LO-arbetare får under 50 procent i ersättning
              vid arbetslöshet i dag går det inte att hävda att det finns ett
              inkomstskydd.
            </seg>
          </u>
          <note type="speaker" n="45f546f5">
            Anf. 97 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e56a354929cdadbd-2" n="4afeb70c">
            <seg n="186e0fdb">
              Fru talman! Arbetsmarknadsministern och jag är helt överens om
              att det ska finnas en försäkring med en tydlig arbetslinje. Där
              vill jag vara tydlig. Den ska ge ett bra skydd när man av olika
              skäl inte kan vara kvar på sitt jobb. Det kan försvinna, till
              exempel rationaliseras bort. Det ska tydligt framgå vad som gäller
              för att få försäkringen samtidigt som försäkringen ska vara bra.
            </seg>
            <seg n="164754c4">
              Nu har detta tippat över så att försäkringen inte är tillräckligt
              bra. Regelverket gör att många ställs utanför. Jag har den senaste
              tiden fått många mejl från människor som har trott att de har
              ett försäkringsskydd. De har betalat in flera tusen kronor på
              ett år, och när de har blivit arbetslösa har de visat sig att
              de inte är berättigade till a-kassa. De känner sig lurade på försäkringen
              på grund av det nya regelverket.
            </seg>
            <seg n="c843b42b">
              Arbetsmarknadsministern och regeringen har en chans att rätta
              till detta. Är det vettigt att de har betalat in dessa pengar
              från deras låga löner för att det sedan ska visa sig att de inte
              har det skydd de ska ha? Då har de inte fått rätt. De har gjort
              sin plikt, gjort det jobb de ska göra, gått till jobbet. Sedan
              har det visat sig att de inte får rätt. Då haltar det hela.
            </seg>
            <seg n="4e7f8163">
              Jag tolkar arbetsmarknadsministern så att det inte är någon spricka
              i regeringen. Man är överens. Nu har till och med finansministern
              kommit till kammaren! Då är det finansministerns ord som gäller.
              Så brukar det vara i regeringar. Det är tveksamt om det blir något
              obligatorium. Det är så jag måste tolka detta eftersom det inte
              finns någon skillnad i denna fråga.
            </seg>
            <seg n="60112601">
              Finansministern var tydlig i fråga om tveksamheterna i försäkringen
              i lördagsintervjun. Jag tolkar också arbetsmarknadsministern så.
              Han är också tveksam med tanke på svårigheterna. Under debatten
              har arbetsmarknadsministern visat vilka problem han ser. De har
              inte blivit färre under debatten i kväll.
            </seg>
          </u>
          <note type="speaker" n="d520f45b">
            Anf. 98 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-26" n="581514b7">
            <seg n="2121a188">
              Fru talman! Jag kommer ihåg en av de allra första debatterna
              om arbetslöshetsförsäkringen hösten 2006. Då debatterade vi bland
              annat denna fråga. En av de saker som jag försökte lyfta fram
              var att det var och är tekniskt komplicerat med ett obligatorium.
              Det är en sak som kvarstår, och det är därför vi har en utredning
              som ska titta på hur det kan göras.
            </seg>
            <seg n="469131b3">
              Jag kan inte ha något annat svar än det som finansministern sade
              i radion, statsministern har sagt tidigare och som jag har haft
              hela tiden, nämligen att utredningen ska jobba klart och remitteras.
              De synpunkter som kommer fram ska sedan vägas samman. Precis som
              Sven-Erik säger går det inte att ha någon annan synpunkt. Annars
              hade man inte tillsatt utredningen från början.
            </seg>
            <seg n="46592fb7">
              Sven-Erik pratade det uppskattar jag mycket också om den gemensamma
              ståndpunkt vi har när det gäller just arbetslinjens grundslag
              i, eller nästan förutsättning för, en välfungerande arbetslöshetsförsäkring.
              Det är ingen livsinkomstförsäkring, utan det är tänkt att vara
              en omställningsförsäkring.
            </seg>
            <seg n="258094c7">
              Jag tycker då att det ibland haltar lite grann med den politik
              som Socialdemokraterna tidigare drev med a-kassa, deltidsstämpling
              upp till 18 år och så vidare. Det fanns en väldigt låg arbetslinjebefrämjande,
              om jag får kalla det så, dimension i hur arbetslöshetsförsäkringen
              var konstruerad tidigare.
            </seg>
            <seg n="2ef62483">
              Tillsammans hjälps vi åt, säger Patrik Björck, och det var grundtanken
              med arbetslöshetsförsäkringen. Varför är ni då så benhårt emot
              ett obligatorium? Vi kan diskutera hur det ska konstrueras i så
              fall, men borde det inte vara rimligt att om man har en lön ska
              man ha en inkomstrelaterad arbetslöshetsförsäkring? Varför är
              ni emot det? Det har jag hört väldigt lite om annat än den fackliga
              kopplingen, som därmed skulle riskera att försvinna. Jag tror
              att det är det som är Patrik Björcks grundläggande oro.
            </seg>
            <seg n="371428bd">
              Väljer man arbetslöshet? Nej, verkligen inte! Det gör man absolut
              inte. De allra flesta vill och kan arbeta. Det är vår skyldighet
              att se till att vi har en politik som leder dit.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="04e8f84f">
            16 § Svar på interpellation 2007/08:341 om konsekvenserna av
            domen i Lavalmålet
          </note>
          <note type="speaker" n="51499f90">
            Anf. 99 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-27" n="581514b7">
            <seg n="f4f35004">
              Fru talman! Patrik Björck har frågat mig två saker. Den första
              frågan är om jag är beredd att ta initiativ till en lagstiftning
              som i förhållande till EG-domstolens dom i Lavalmålet återställer
              ordningen på svensk arbetsmarknad. Den andra frågan är om jag
              fortfarande ställer mig bakom den svenska modellen med starka
              parter på arbetsmarknaden och där kollektivavtalen är en självklarhet.
            </seg>
            <seg n="705f0c3f">
              Låt mig börja med att besvara den andra frågan. Svaret på den
              frågan är ja. Jag ställer mig fortfarande bakom den svenska arbetsmarknadsmodellen
              med kollektivavtal. Jag har tidigare i flera interpellationsdebatter
              och frågesvar och i artiklar förklarat varför jag tycker att denna
              modell är bra och värd att värna om. Vi har den svenska modellen
              att tacka för ett allmänt lugn på arbetsmarknaden med ett jämförelsevis
              lågt antal konflikter och domstolstvister.
            </seg>
            <seg n="0afd2512">
              Jag svarar ja även på Patrik Björcks första fråga. Jag är beredd
              att ta initiativ till en lagstiftning som både står i överensstämmelse
              med EG-rätten och skapar förutsättningar för en fortsatt välfungerande
              svensk modell på arbetsmarknaden. I själva verket är det så att
              jag omedelbart när domen meddelades den 18 december förra året
              tog just det initiativet. Inom Regeringskansliet inledde vi genast
              en analys av EG-domstolens dom för att utreda dess konsekvenser
              när det gäller möjligheten att vidta stridsåtgärder i fall av
              utstationering av arbetstagare till Sverige. Jag kallade snabbt
              till ett samråd med arbetsmarknadens parter i syfte att höra hur
              de ser på domen och dess konsekvenser och för att diskutera hur
              vi nu ska gå vidare med arbetet. Detta inledande samråd ägde rum
              den 28 januari. Mötet var mycket konstruktivt och visade på samsyn
              i fråga om hur vi ska hantera de frågor som uppkommit genom domen
              i Lavalmålet.
            </seg>
            <seg n="77ed88e4">
              Vid mötet var alla överens om att det nu inte bara är lagstiftarens
              ansvar att se över lagstiftningen, exempelvis när det gäller den
              så kallade lex Britannia och utstationeringslagen. Ett stort ansvar
              ligger också hos arbetsmarknadens parter när det gäller att se
              till att de kollektivavtal man vill att arbetsgivare från andra
              medlemsländer ska ansluta sig till uppfyller de krav på transparens
              och förutsebarhet som EG-domstolen ansåg brast i det aktuella
              kollektivavtalet. Det rådde också enighet kring att någon form
              av utredning nu snabbt måste tillsättas för att närmare analysera
              domen och dess konsekvenser och komma med förslag på åtgärder.
              Vi håller nu som bäst på med att tillsätta en sådan utredning,
              där tanken är att den ska verka i mycket nära samarbete med arbetsmarknadens
              parter.
            </seg>
            <seg n="8b0151bb">
              Lavaldomen innebär definitivt inte slutet för den svenska arbetsmarknadsmodellen.
              Jag är övertygad om att vi även i framtiden kommer att kunna ha
              en välfungerande arbetsmarknadsmodell som samtidigt står i full
              överensstämmelse med EG-rätten. I den mån vår lagstiftning behöver
              ses över för att åstadkomma detta kommer vi att göra det.
            </seg>
          </u>
          <note type="speaker" n="9bc71118">
            Anf. 100 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-6" n="3f47b439">
            <seg n="832fd3e8">
              Fru talman! Tack för svaret, arbetsmarknadsministern! Det här
              är väl ett av de interpellationssvar som jag har fått av arbetsmarknadsministern
              som jag är minst missnöjd med. Det är alltid något, kanske.
            </seg>
            <seg n="d4392447">
              Vi är mycket på ett gränsfält, och den svenska arbetsmarknadsmodellen
              har många delar. Nu har tyvärr en hel del av de delar som upprätthåller
              den svenska arbetsmarknadsmodellen fått rätt rejäla törnar av
              den politik som arbetsmarknadsministern och alliansregeringen
              står för. Det gör att det naturligtvis insmyger sig en viss försiktighet,
              eller kanske till och med i värsta fall misstänksamhet, när det
              gäller hur mycket handling som ligger i orden att arbetsmarknadsministern
              står bakom den svenska modellen. Det har vi hört i många debatter
              förr, som framkommer här. Sedan har handlingen visat någonting
              helt annat, och man har gjort någonting helt annat.
            </seg>
            <seg n="ab086042">
              Varje del som man kan rädda av en modell som har varit exempellöst
              framgångsrik när det gäller att lägga grunden för en stor del
              av den fantastiska ekonomiska utveckling som vi har sett i det
              här landet under många år är viktig. Finns då den konstruktiva
              diskussionen mellan regeringen och parterna när det gäller den
              här frågan ser vi naturligtvis positivt på det. Det är ingenting
              annat att säga på den punkten.
            </seg>
            <seg n="503afda9">
              Vad man då kan fundera över är detta. När generaladvokatens utlåtande
              kom i våras var vi alla på gott humör. Det fanns orimligheter
              i det också man blir väl aldrig helt nöjd men i huvudsak var ett
              utlåtande i den linjen någonting som vi hade kunnat leva med.
              När domen sedan kom strax före jul var det väl inte bara jag som
              blev både förvånad och besviken utan många med mig. Men just vid
              det tillfället upplevde jag i och för sig att arbetsmarknadsministern
              darrade lite på manschetten och yttrade sig väldigt tveksamt om
              han i det läget var beredd att ändra den svenska lagstiftningen
              så att man skulle kunna omintetgöra de negativa effekter som EG-domen
              har. Det är ändå ett samspel mellan EG-rätten och den svenska
              rätten som man måste få att fungera. När man utformade utstationeringslagen
              en gång i tiden hade man naturligtvis den målsättningen och den
              tron att utformningen så som den var då skulle räcka för att möjliggöra
              svensk arbetsmarknadsmodell. Nu visade sig domstolsutslaget vara
              utformat på det sättet att den svenska lagstiftningen inte räckte
              till.
            </seg>
            <seg n="f5458926">
              I det här läget ser jag ändå positivt på att man är beredd att
              se över det här. Jag kan naturligtvis sträcka ut en hand och säga
              att det känns bra om det finns en samsyn. Jag skulle också vilja
              att arbetsmarknadsministern på fler punkter och i fler frågor
              visade kärleken till den svenska arbetsmarknadsmodellen och inte
              bara delade ut björnkramar i alla andra fall. Det skulle kännas
              lite tryggare.
            </seg>
            <seg n="e88d0026">
              Det är väl tveklöst så att det ligger ett stort ansvar på arbetsmarknadens
              parter, men just nu ligger det stora ansvaret på regeringen att
              snabbt se till att täppa igen de hål som uppstår. Frågan är: Hur
              fort är man beredd att agera?
            </seg>
          </u>
          <note type="speaker" n="e1288c30">
            Anf. 101 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-28" n="581514b7">
            <seg n="14e8ff0b">
              Fru talman! Rätt rejäla törnar mot den svenska modellen, säger
              Patrik Björck. Ja, om man definierar den svenska modellen som
              en socialdemokratisk modell är det naturligtvis helt korrekt.
              Men den svenska modellen känner ingen politisk färg. Den borde
              inte göra det.
            </seg>
            <seg n="9a57307b">
              Jag vill återigen påminna om att det var en borgerlig regering
              som i maj 1928 införde kollektivavtalslagen, i strid mot Socialdemokraterna,
              som organiserade en politisk strejk på tre timmar mot kollektivavtalslagen.
              Varför var det så? Jo, de borgerliga politikerna på 20-talet insåg
              att en kollektivavtalsbaserad modell är bra därför att den ger
              förutsägbarhet, stabilitet och arbetsfred under avtalsperioderna.
              Det argumentet håller fortfarande, och den debatten kan vi gärna
              ta. Så är det med det.
            </seg>
            <seg n="c87a3c55">
              När jag fick den här interpellationen tänkte jag: Nu måste jag
              ta fram en artikel. Det har ju skrivits en del om det vi håller
              på med, och allting är väl inte alltid positivt i alla tidningar.
              LO-tidningen hade en artikel på nätet med rubriken Alla positiva
              efter första träffen. Jag har satt upp det på jobbet, för det
              är väl första och sista gången man får en sådan artikel efter
              ett möte man organiserar.
            </seg>
            <seg n="c4d713ad">
              Det var ett väldigt bra och konstruktivt möte. Det var det därför
              att alla runt bordet insåg att vi nog får ta ett djupt andetag
              nu, att vi inte kan ha en ordning där vi snurrar till det för
              oss på ett sådant sätt att det uppfattas som att det hotar de
              grundläggande spelreglerna för lönebildning och funktionssättet
              på arbetsmarknaden.
            </seg>
            <seg n="50048676">
              Vi kommer att hantera den här domen i Sverige, tillsammans med
              parterna. Vi kommer att göra det med den juridiska experthjälp
              som vi kan få. Regeringen kommer att göra sitt. Vi kommer att
              titta över de lagar och regler som behöver ändras både för att
              vi ska kunna följa EG-rätten och domstolens dom och för att vi
              ska kunna värna om det som vi vill värna om, nämligen grunderna
              för relationerna på svensk arbetsmarknad.
            </seg>
            <seg n="20d1db61">
              Men det handlar naturligtvis också om att parterna själva behöver
              titta över avtalskonstruktioner. Den bärande kritiken i domen
              handlar ju om bristen på transparens just i det här enskilda avtalet,
              som gjorde att det var svårt att avgöra i vilken mån det kunde
              sägas vara okej att det ena avtalet trängde ut det andra.
            </seg>
            <seg n="89163b1c">
              Det var liksom ingen strid om det omkring bordet, utan alla insåg
              att det var på det sättet. Vi kommer att se till att den expertgrupp
              som kommer att arbeta med det här kommer att jobba väldigt nära
              parterna. Det blir något slags iterativt arbete där man jobbar
              parallellt med varandra för att se till att man hanterar det här
              på bästa sätt.
            </seg>
            <seg n="18fa171b">
              Jag vill poängtera lite grann att vi har kontakt också med andra
              länder och EU-kommissionen om detta. Det ska påpekas. Det är onekligen
              så att den här domen har fått stor uppmärksamhet i ett och annat
              av länderna i vår omgivning. Man har varit väldigt nyfiken på
              hur vi tolkar det här och på vilket sätt vi anser att vi kan hantera
              konsekvenserna av domen. Jag har också haft kontakt med sysselsättningsutskottet
              i EU-parlamentet och andra som har varit intresserade av detta.
            </seg>
            <seg n="d067f65c">
              Då är det väldigt skönt att konstatera just att vi har en process
              på gång med parterna, att det finns en samstämmighet om arbetets
              inriktning och tempot i arbetet.
            </seg>
            <seg n="af06d95e">
              Parallellt med den här diskussionen pågår naturligtvis ett annat
              arbete som vi alla följer med stor spänning, nämligen fördiskussionen,
              eller vad man ska kalla det, om en start av en eventuell förhandling
              om ett nytt huvudavtal.
            </seg>
            <seg n="5d79dd83">
              Även om de två spåren inte finns i samma arbetsgrupp är det klart
              att det ena har en viss påverkan på det andra. Det är därför viktigt
              att vi skyndsamt kommer framåt.
            </seg>
          </u>
          <note type="speaker" n="279abd3a">
            Anf. 102 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-7" n="3f47b439">
            <seg n="0f1ecd6c">
              Fru talman! Ja, LO-tidningen skriver, som sagt, ganska förbindligt
              om det här, och det är väl trevligt. Jag sade också inledningsvis
              att jag var ovanligt lite missnöjd med svaret.
            </seg>
            <seg n="b24e2a07">
              Jag har också läst tidningar. Jag har läst en tidning där man
              inte skriver exakt likadant men nästan. Man skriver så här: Efter
              domen är det alla mot Urban.
            </seg>
            <seg n="6d60aac7">
              Det var ju nästan som att man var sams. Men det är klart att
              det finns ett litet orosmoment, i det här fallet personifierat
              av Urban. Det gäller naturligtvis även den historia som arbetsmarknadsministern
              och arbetsmarknadsministerns regering har när det gäller försvaret
              av den svenska modellen. Den förskräcker ju.
            </seg>
            <seg n="3c18ac77">
              Detta om den svenska modellen är socialdemokratisk eller inte
              är lite roligt. Det kan man skoja om. Men nu är det så att det
              här fantastiska landet som vi lever i och bebor faktiskt har styrts
              av socialdemokratin under större delen av både min och arbetsmarknadsministerns
              levnad. Så man kan väl inte säga någonting annat än att det parti
              som jag tillhör ändå har haft ett visst inflytande på den nuvarande
              arbetsmarknadsmodellen. Jag tror inte att det är överord att säga
              så.
            </seg>
            <seg n="d98ab7a8">
              Det här med historia är också lite kul. Det roliga med borgerliga
              politiker är att de alltid beskriver Socialdemokraterna som väldigt
              fantastiska förr. Om jag får lov att leva länge, vilket jag hoppas,
              kommer jag att höra arbetsmarknadsministerns efterträdare om några
              decennier säga: Förr var Socialdemokraterna fantastiska, men nu
              är ni inte bra.
            </seg>
            <seg n="7717c2ec">
              Då kommer de att säga: Vi ska återupprätta någonting, arbetslinjen
              eller någonting annat som ni har tappat på vägen.
            </seg>
            <seg n="55bc7727">
              Det är någon lite lustig tic ni har i borgerligheten. Ni beundrar
              alltid er barndoms socialdemokrater. Det finns kanske någon psykologi
              i det där. Ni satt och såg på barnprogrammen, och sedan kom Palme
              på tv, och det lät fint. Ni tycker att det var Bamse och så.
            </seg>
            <seg n="63d4a1cc">
              Det finns alltid något sådant moment i er diskussion. Samtidigt
              är ni naturligtvis medvetna om att det land som vi under många,
              många år har byggt är ett land som svenska folket faktiskt djupt
              uppskattar. De känner förträffligheten i den politik vi står för.
            </seg>
            <seg n="2db1695a">
              Okej, så långt är det väl bra. Jag deltog i ett interparlamentariskt
              möte i Bryssel häromdagen där man diskuterade Lissabonstrategin.
              Där var det ett ord som var på allas läppar: flexicurity . Det
              uttalades på slovenska och polska och franska och tyska och så
              vidare, både av mina partikamrater i Europa och av arbetsmarknadsministerns
              partikamrater.
            </seg>
            <seg n="2a4faf83">
              Vad som är väldigt uppenbart när man pratar med sina europeiska
              kolleger är att de har väldigt dålig uppfattning, insikt, information
              och kunskap om den arbetsmarknadsmodell som vi har i Sverige.
              Det kanske i och för sig inte är något konstigt, men det är lite
              sorgligt eftersom vi under 70 år faktiskt har haft en väldigt
              välfungerande flexicurity i det här landet, och nu håller EG på
              att hota den modellen genom den här taffliga domen från EG-domstolen.
            </seg>
            <seg n="4491c207">
              Väldigt många kolleger var däremot intresserade. Jag hade många
              diskussioner och samtal både med partikamrater och med andra just
              om det här.
            </seg>
            <seg n="8a9afd09">
              Vad jag möjligen skulle önska är att arbetsmarknadsministern
              hjälper till och informerar ute i Europa. Det är väl illa nog
              om vi tampas här om hur modellen ska utformas. Men vi skulle då
              kunna undvika att man lägger sig i utifrån i onödan, för det gagnar
              inte den här politiska debatten, tycker jag.
            </seg>
          </u>
          <note type="speaker" n="548849d9">
            Anf. 103 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-29" n="581514b7">
            <seg n="e3314c26">
              Fru talman! Jag vet inte just om det var Olof Palme i tv som
              var den stora lyckan när man var barn. Vi kanske kan lämna det
              spåret därhän.
            </seg>
            <seg n="2f1b3a44">
              Men Patrik Björck har alldeles rätt. Flexicurity är ett modeord
              i den allmänna debatten runt omkring i Europa när det gäller arbetsmarknadsfrågor.
              Liksom alla modeord kan det betyda lite vad som helst. Det vill
              säga att man har helt olika tolkningar av vad det är för någonting.
              Det finns lika många tolkningar som det finns antal debattörer
              i publiken. Så brukar det vara. Alla tycker att det är någonting
              bra. Man har förstått att det är vettigt och så.
            </seg>
            <seg n="c067de64">
              Vad jag har förstått försöker kommissionen identifiera fyra olika
              modeller. Det här är en av de stora frågorna. Vi har ett möte
              med arbetsmarknadsministrarna den 29 februari. Det här kommer
              att vara en av de diskussionspunkter som vi kommer att prata om.
              Vad vi förstår försöker man göra ett slags indelning av länderna
              i EU i fyra kategorier, där länderna inom respektive kategori
              påminner om varandra när det gäller hur man har utformat sina
              olika arbetsmarknadsmodeller och sina system i övrigt.
            </seg>
            <seg n="e8633cc4">
              Jag kommer jag tar gärna med den bollen från Patrik Björck att
              jobba för att vi ska ha en mycket aktiv roll i den grupp vi tillhör.
              Vi ska försöka sprida mer information om hur det fungerar och
              vad vi kan se för olika moment i vår värld som fungerar och som
              är bra. Sedan kan vi fortsätta att ha en diskussion om nivåerna
              eller vad det nu kan vara. Det kommer vi alltid att ha från politiska
              utgångspunkter. Men det finns ändå en hård kärna där som vi väldigt
              starkt måste värna om.
            </seg>
            <seg n="6f30d7c7">
              Jag har gjort en liten införsäljning, kan jag berätta för Patrik
              Björck. Jag träffade den franska arbetsmarknadsministern, och
              under de få minuter man fick tillfälle att säga någonting själv
              lyfte jag fram en aspekt. Fransmännen har ju pratat väldigt mycket
              om att lösa en del av sina globaliseringsproblem genom den här
              europeiska globaliseringsfonden, som till sin konstruktion nästan
              är styrd efter att det just ska gå till franska företag och franska
              arbetsgivare.
            </seg>
            <seg n="dcbd1436">
              Jag försökte sälja idén om trygghetsavtal till Frankrike, som
              jag tycker är en alldeles utmärkt innovation på svensk arbetsmarknad
              som förtjänar mycket uppmärksamhet, där parterna tillsammans har
              en partsägd globaliseringsfond eller omställningsfond eller vad
              man nu kallar det för som hanterar en del av de här frågorna.
            </seg>
            <seg n="3b2fa54d">
              Han blev faktiskt väldigt intresserad av detta, så vi lovade
              att se till att han skulle få mer information om detta.
            </seg>
            <seg n="b912ac1a">
              Jag tror att Patrik Björck har helt rätt. Här har vi faktiskt
              en uppgift att fylla. Det handlar om att informera mer och berätta
              vad som finns och visa med konkreta och praktiska exempel hur
              det kan fungera.
            </seg>
            <seg n="a0c926a7">
              Jag berättade för honom om antalet strejkdagar i svensk ekonomi
              2006. Då skrattade han, och så frågade han om vi inte kunde byta
              arbetsuppgifter med varandra. När vi hade under 2 000 dagar var
              det nämligen någon miljon förlorade arbetsdagar i Frankrike. Där
              ser man hur det kan gå när det inte finns en modell som bygger
              på att parter tar ansvar och tillsammans försöker lösa de problem
              som finns.
            </seg>
          </u>
          <note type="speaker" n="83460297">
            Anf. 104 PATRIK BJÖRCK (s):
          </note>
          <u who="patrik_bjorck_d8ad48" xml:id="i-b9cf8c043ba97288-8" n="3f47b439">
            <seg n="9d9cd831">
              Fru talman! Diskussionen med den franska arbetsmarknadsministern
              tycker jag låter positiv. Som sagt: Fortsätt att informera!
            </seg>
            <seg n="8a5b53d9">
              Det finns ett litet bekymmer för den franska arbetsmarknadsministern,
              och det är att det finns väldigt dåligt med parter, om man ska
              uttrycka sig korrekt.
            </seg>
            <seg n="178eccd5">
              Vi har i Sverige starka partsförhållanden. Vi har starka fackföreningar,
              starka arbetsgivare. Vi har en sådan tradition. Det är lätt att
              rasera, och det är svårt att bygga upp. Bekymret de har i Frankrike
              är att de, om de vill gå vidare på den vägen, har ett långt arbete
              framför sig. Vi har den fantastiska utgångspunkten att vi redan
              har detta.
            </seg>
            <seg n="d0103b4a">
              Vad jag är rädd för är vad arbetsmarknadsministern gör genom
              andra förslag. Vi är hyfsat överens just i den här interpellationsdebatten,
              men det hör till undantagen. Alla andra förslag som kommer från
              arbetsmarknadsministern går ut på att riva ned det starka partsförhållande
              som vi har i Sverige.
            </seg>
            <seg n="33475ecf">
              Det är bara så att man ser kopplingen där. Annars tycker jag
              väl att det är rimligt och bra.
            </seg>
            <seg n="de881809">
              Jag får tacka för svaret som sådant. Jag kan lova att vi kommer
              att följa utvecklingen noggrant och otåligt och snart återkomma
              och se vad som har hänt, se att man följer upp de här goda intentionerna
              och den goda relationen vid det första mötet. Vi får hoppas att
              man kan lösa det på ett sätt som gagnar Sverige och den svenska
              arbetsmarknadsmodellen.
            </seg>
            <seg n="148193f8">
              Men, som sagt var, jag hoppas att jag är lika nöjd nästa gång
              vi står här och diskuterar den här frågan.
            </seg>
          </u>
          <note type="speaker" n="c1cf0c4e">
            Anf. 105 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-30" n="581514b7">
            <seg n="181eb28c">
              Fru talman! Det blir ganska kort. För att knyta an lite till
              Patrik Björcks slutkläm: Att skapa en svensk modell när man har
              en fransk är väl ungefär som att skapa ett akvarium av en fisksoppa,
              om jag ska säga det så. Det är inte alldeles enkelt. De har verkligen
              lite att bita i, kan jag säga.
            </seg>
            <seg n="4c42fbc7">
              Min utgångspunkt, för att knyta an ytterligare, är att det måste
              gå att ha vettiga ekonomiska incitament att återupprätta en arbetslinje
              samtidigt som man har den svenska modellen på plats. Det har fungerat
              förr. Det är klart att det måste fungera även i framtiden. Sedan
              kommer Patrik Björck och hans partikamrater alltid att ha kritik
              mot det naturligtvis. Den får vi ta. Vi får hantera den då.
            </seg>
            <seg n="c7a2859e">
              När det gäller den här diskussionen ska vi ha rimliga förväntningar.
              Även om starten var bra och diskussionsklimatet var bra vid mötet
              kan man förutse att det kommer tillfällen under resans gång där
              vi kommer att blottlägga en del av de spänningar som i allmänhet
              ändå finns mellan parterna. Det får vi väl hantera då helt enkelt.
              Allt går att lösa.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="691bfd7e">
            17 § Svar på interpellation 2007/08:353 om neddragningen av antalet
            platser i jobb- och utvecklingsgarantin
          </note>
          <note type="speaker" n="d2667df9">
            Anf. 106 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-31" n="581514b7">
            <seg n="289bce4d">
              Fru talman! Luciano Astudillo har frågat mig om jag avser att
              ta några initiativ för att säkerställa att den som är eller riskerar
              att bli långtidsarbetslös garanteras plats i jobb- och utvecklingsgarantin
              och vilka åtgärder jag i så fall ämnar genomföra.
            </seg>
            <seg n="6683b9fe">
              Jag har tidigare besvarat en skriftlig fråga om detta, och svaret
              är fortfarande att jag inte avser att vidta några ytterligare
              åtgärder i nuläget. Det finns inget i dag som säger att det råder
              resursbrist i förhållande till att Arbetsförmedlingen ska kunna
              ge plats för de personer som är målgruppen för jobb- och utvecklingsgarantin,
              även om Luciano Astudillo påstår det.
            </seg>
            <seg n="d40ed6d8">
              De volymer som Luciano Astudillo refererar till är för övrigt
              hämtade från en tidningsartikel och är inte planerade utifrån
              brist på resurser för jobb- och utvecklingsgarantin. Det är en
              preliminär planering som Arbetsförmedlingen gjorde bland annat
              i syfte att säkerställa starten av jobb- och utvecklingsgarantin
              utifrån avvecklingen av den tidigare aktivitetsgarantin. Arbetsförmedlingen
              har inte låst volymerna för jobb- och utvecklingsgarantin.
            </seg>
            <seg n="fda40f68">
              Jag tycker det är mycket anmärkningsvärt att Luciano Astudillo
              på så lösa grunder påstår att det har skett en neddragning av
              antalet platser inom jobb- och utvecklingsgarantin. Den senaste
              veckan var det över 34 000 personer i jobb- och utvecklingsgarantin.
              Det innebär att det nu är flera än de 32 000 deltagare som Luciano
              Astudillo påstår att Arbetsförmedlingen endast har resurser till.
            </seg>
            <seg n="c41f6484">
              Jag avser inte att vidta några åtgärder utifrån Luciano Astudillos
              frågeställningar.
            </seg>
          </u>
          <note type="speaker" n="89b676c2">
            Anf. 107 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6971612727d37e25-3" n="bb5489ac">
            <seg n="3de4b916">
              Fru talman! Jag vill tacka arbetsmarknadsministern för svaret,
              men jag är inte alls nöjd med det. Det är kort, det är oengagerat
              och något nonchalant. För bakom min frågeställning finns en genuin
              oro att man på arbetsförmedlingarna i dag kanske inte kommer att
              klara av den viktigaste uppgiften som finns, att hjälpa dem som
              fortfarande väntar på sin chans, att hjälpa dem som under lång
              tid varit arbetslösa, att se de individer som i dag finns och
              hamnar i jobb- och utvecklingsgarantin.
            </seg>
            <seg n="5346d362">
              Om det är något som är mycket anmärkningsvärt här i dag är det
              just svaret jag fått. Det är kort, oengagerat och nonchalant.
            </seg>
            <seg n="3e2b460b">
              När Ams gör sin prognos på de här 32 000 platserna är det utifrån
              högt satta ambitioner att kunna hjälpa de här individerna, att
              ge den coachning, det stöd de behöver för att kunna få ett jobb.
              Erfarenheter visar, och det vet ministern själv, att genom individuellt
              stöd, genom att varje arbetsförmedlare får en rimlig grupp att
              jobba med, 1520, kan även den här gruppen komma ut i arbete. Men
              det behövs mycket jobb och mycket resurser för det.
            </seg>
            <seg n="6f9ee7fc">
              Följaktligen har sittande regering också lovat flera gånger under
              hela förra året att i jobb- och utvecklingsgarantin ska det finnas
              1520 individer per coach, per arbetsförmedlare. Det är ett löfte.
              Det är ett löfte som ni sviker.
            </seg>
            <seg n="6c98c058">
              När Littorin här stoltserar i sitt svar och säger att den senaste
              veckan var det 34 000 i jobb- och utvecklingsgarantin, alltså
              2 000 mer än de 32 000 som Ams gjorde en prognos för, blir det
              fler människor man ska stötta med samma mängd pengar. Då sviker
              man löftet om 1520 deltagare per coach. Då hjälper man inte dem
              som står längst från arbetsmarknaden.
            </seg>
            <seg n="4014dfe7">
              Är det inte så, Littorin, att ni svikit löftet om individuellt
              stöd, coachning, vägledning till dem som står längst från arbetsmarknaden?
              Om det inte är så, vilken arbetsförmedling i Sverige i dag lever
              upp till det löfte som ni har satt om 1520 deltagare per arbetsförmedlare?
              Ge mig exempel på de arbetsförmedlingarna!
            </seg>
          </u>
          <note type="speaker" n="d7cb390a">
            Anf. 108 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-32" n="581514b7">
            <seg n="ab4dc353">
              Fru talman! Kort, oengagerat och nonchalant. Så heter det alltid
              från Luciano Astudillo när jag inte säger vad han vill höra.
            </seg>
            <seg n="a5c43a1b">
              Återigen: 38 500 till sommaren i jobb- och utvecklingsgarantin,
              sade Arbetsförmedlingen i januari. Det är en rättighet. Den rättigheten
              finns det belopp satta till som bygger på de prognoser som vi
              har lagt upp. Det är inga konstigheter. I de prognoserna och i
              den beräkningen ligger 1520 deltagare per coach. Det finns det
              resurser till: 12,6 miljarder till jobb- och utvecklingsgarantin
              och jobbgarantin för unga. Där ryms alla de som finns där i dag
              och de som vi ser i prognoserna fram till sommaren, med 1520 personer
              per coach.
            </seg>
            <seg n="e6284733">
              Det är precis så det är. Det är inte överallt som det ser ut
              så i dag. Det är helt korrekt. Vi har ju precis satt i gång sedan
              sommaren. Men de resurser som är nödvändiga finns, och de prognoser
              som är gjorda bygger på just detta.
            </seg>
            <seg n="fbfbdef7">
              Att bygga hela interpellationen på en tidningsartikel tycker
              jag faktiskt är under Luciano Astudillos värdighet.
            </seg>
          </u>
          <note type="speaker" n="d7ed4a67">
            Anf. 109 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6971612727d37e25-4" n="bb5489ac">
            <seg n="8aabd353">
              Fru talman! Det handlar inte bara om en artikel. Det handlar
              om en verklighet som jag möter när jag besöker Helsingborgs arbetsförmedling,
              när jag åker till Borås och pratar med arbetsförmedlingen där
              eller i Söderhamn där jag var för två veckor sedan. När jag frågar
              dem hur det nu blir med jobb- och utvecklingsgarantin, om de lever
              upp till att det är 1520 deltagare per handläggare skrattar de
              åt mig, Littorin, eller ler och säger att det är helt omöjligt,
              för utifrån de resurser som de har fått tilldelade arbetsförmedlingen
              kan de inte klara av det.
            </seg>
            <seg n="96a2aae2">
              Det är verkligheten. Det är det som händer där ute, att ni inte
              satsar på de människor som behöver extra stöd nu. Det går inte
              ihop. Ni har ju dragit ned på stödet till Arbetsförmedlingen.
              Samtidigt har ni lovat just det här. Det går inte ihop.
            </seg>
            <seg n="4e25dead">
              Littorin är annars en av de, kanske tillsammans med Odell, mest
              frispråkiga ministrarna. Han kan ta i lite bombastiskt när han
              försöker beskriva den politik som han vill stå för. När det är
              lite jobbigt och motigt är han inte sen att leverera det. I höstas
              var det en sådan period. Då var Littorin ute och sade att det
              inte alls var det roligaste han hade gjort att vara statsråd.
              Han kände sig ensam, beskrev han.
            </seg>
            <seg n="035587bf">
              Nu känns det lite som att Littorin försöker ta nya tag efter
              jul- och nyårsuppehållet. Han försöker stråla lite, och i artikeln
              i tidningen Arbetsmarknad det är en annan artikel använder han
              det bombastiska språket igen: Nu är det dags att hjälpa dem som
              ingen jäkel ursäkta, fru talman har brytt sig om. Nu är det deras
              tur.
            </seg>
            <seg n="edc530d0">
              Men, herr Littorin, deras tur har det varit rätt länge. Först
              gav ni er på dem genom att försämra deras inkomsttrygghet, genom
              att dra ned det stöd som arbetsmarknadspolitiken ändå innebär.
              Och nu är det deras tur.
            </seg>
            <seg n="61eb6db3">
              Nej, så är det ju inte. Framför allt: Var finns de arbetsförmedlingar,
              Littorin, som har 1520 deltagare per handläggare? Nämn dem för
              mig här!
            </seg>
          </u>
          <note type="speaker" n="de2829b5">
            Anf. 110 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-33" n="581514b7">
            <seg n="ea5e8bc3">
              Fru talman! Det är som vanligt när man debatterar med Luciano
              Astudillo. Det är anekdotiska referenser, halva personangrepp
              och vad det nu kan vara. Jag blir rätt matt.
            </seg>
            <seg n="bd1b4612">
              Deras tur har det varit rätt länge, säger Luciano Astudillo.
              Man vad hände under de tolv år då Luciano Astudillos parti hade
              makten? Då växte, nästan tredubblades, antalet förtidspensionärer,
              som ni stämplade ut i utanförskapet utan att bry er ett dugg om
              dem. Så kom igen nu!
            </seg>
            <seg n="745668ef">
              12,6 miljarder finns det till jobbgarantin för unga och till
              jobb- och utvecklingsgarantin. I det är det med de prognoser som
              finns beräknat att det ska vara 1520 personer per coach. Det finns
              ingen som helst anledning att tro eller säga att det inte kommer
              att vara på det sättet.
            </seg>
            <seg n="c4ec406e">
              Jag är medveten om att det inte alltid överallt är på det sättet
              exakt just nu. Det är helt korrekt. Och det är det naturligtvis
              av två skäl: dels därför att jobbgarantin för unga är relativt
              ny och har funnits sedan den 1 december, dels därför att vi har
              haft en stor omorganisation på Arbetsförmedlingen som naturligtvis
              ännu inte har satt sig. Den är inte ens två månader gammal. Men
              resurserna finns, Luciano Astudillo. Nästa gång kanske vi kan
              ta en utgångspunkt som inte bara bygger på en anekdotisk uppgift
              i en tidningsartikel.
            </seg>
          </u>
          <note type="speaker" n="b6f580a1">
            Anf. 111 LUCIANO ASTUDILLO (s):
          </note>
          <u who="luciano_astudillo_040f39" xml:id="i-6971612727d37e25-5" n="bb5489ac">
            <seg n="313991af">
              Fru talman! Och det är som vanligt när man debatterar med herr
              arbetsmarknadsministern. Jag blir också väldigt matt. Så fort
              han blir lite pressad börjar han prata om oss socialdemokrater
              och vad vi har gjort och inte har gjort, trots att han nu har
              suttit vid makten i ett och ett halvt år, trots att alla därute
              i verkligheten ser konsekvenserna av den borgerliga politiken.
              Man sålde ett Sverige man ville skapa med jobbersättning, som
              i slutändan handlar om att bekämpa de arbetslösa. Det är det Sverige
              vi ser växa fram, ett hårdare och kallare Sverige. Det är därför
              opinionen straffar er så hårt.
            </seg>
            <seg n="5a1e85f6">
              Det var en berättelse när ni gick till val. Vi är nästan lite
              som Socialdemokraterna, bara med lite fler jobb, sade ni. Men
              det är ett helt annat Sverige som växer fram, hårdare, kallare,
              där man ger sig på sjuka och arbetslösa. Så är det ju, Littorin!
              Jag blir så matt.
            </seg>
            <seg n="a45ecd8e">
              Det finns en annan grej som Littorin också alltid gör när han
              blir lite pressad. Han tar upp lite siffror en miljard hit och
              ett par miljarder dit och tror att det skulle vara lösningen.
              Men åk ut och prata med de långtidsarbetslösa! Åk runt till de
              arbetsförmedlingar där jag har varit och diskuterat vad vi behöver
              bli bättre på. Lyssna in! Hur många av de arbetsförmedlingarna
              har 1520 deltagare i jobb- och utvecklingsgarantin? Det har ni
              lovat. Er statssekreterare lovade det, för övrigt också i tidningen
              Arbetsmarknaden. Inga! Så är det i dag.
            </seg>
            <seg n="464c1d40">
              När Littorin lämnar interpellationsgolvet och ger plats för Anders
              Borg, passa då på att be honom om lite extra pengar och extra
              resurser för att hjälpa de människor som står längst bort från
              arbetsmarknaden trots den konjunktur vi är i.
            </seg>
          </u>
          <note type="speaker" n="a09a5d0f">
            Anf. 112 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-1a02c867eda21fd4-34" n="581514b7">
            <seg n="0b90e047">
              Fru talman! Jag kan nog använda samma slutanförande i varje interpellationsdebatt
              med Luciano Astudillo, eftersom han alltid använder samma slutinlägg,
              nämligen att allt är raserat och allt är fel och vad det nu kan
              vara.
            </seg>
            <seg n="08dc5c8c">
              Vi har den snabbast sjunkande arbetslösheten inom hela OECD-området.
              150 000 personer har lämnat utanförskapet sedan vi kom till makten.
              Det motsvarar tre Borlänge eller tolv Söderhamn det har ni hört
              förr. En person var fjärde minut har lämnat det utanförskap som
              ni lämnade efter er, kommit in på arbetsmarknaden och fått ett
              arbete att gå till.
            </seg>
            <seg n="3c7e5b3d">
              Det ni lämnade efter er var 553 000 förtidspensionärer, som har
              fått en stämpel i pannan av den förra regeringen: Ni hör inte
              hemma på arbetsmarknaden! Det kan du gäspa åt, absolut! Det var
              precis det ni gjorde i tolv år. Ni gäspade åt det, struntade i
              det och parkerade dem i utanförskapet. Det är rent ut sagt skamligt
              att ni inte har lärt er någonting på det och inte har någon politik
              som bekämpar detta utan bara munväder med all respekt.
            </seg>
            <seg n="1e52bd77">
              Nu gör vi det vi ska. Vi ser till att försöka gång på gång med
              ett mål i sikte full sysselsättning och göra vad vi kan för att
              rätta till alla problem som ni ställde till med under era år vid
              makten.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="13d348aa">
            18 § Svar på interpellation 2007/08:316 om höjd skatt för frivilligarbetare
          </note>
          <note type="speaker" n="aef00fdf">
            Anf. 113 Finansminister ANDERS BORG (m):
          </note>
          <u who="unknown" xml:id="i-1a02c867eda21fd4-35" n="581514b7">
            <seg n="f56fbb26">
              Fru talman! Lars Johansson har frågat mig hur jag avser att uppmärksamma
              det civila samhällets och frivilligarbetets samhällsekonomiska
              betydelse. Han har också frågat mig om och i så fall hur jag avser
              att beakta frivilligarbetarnas ersättningssituation och vilka
              andra initiativ jag avser att ta i fråga om frivilligarbetet i
              Sverige.
            </seg>
            <seg n="764f1eaa">
              Bakgrunden till interpellationen är höjningen av beloppsgränsen
              för när kostnader för övriga utgifter i inkomstslaget tjänst får
              dras av. Syftet med höjningen var bland annat att underlätta Skatteverkets
              administration och kontroll av avdragen för övriga utgifter eftersom
              omfattningen av felaktiga avdrag är så stor. Enligt Skatteverket
              uppgick exempelvis andelen felaktiga avdrag till 90 procent för
              år 2005.
            </seg>
            <seg n="ded01785">
              Höjningen var en del i finansieringen av jobbskatteavdraget.
              Den ingick i budgetpropositionen för 2007 och infördes alltså
              redan den 1 januari 2007. Till skillnad mot vad Lars Johansson
              påstår finansierade höjningen alltså skattelättnader för dem som
              arbetar.
            </seg>
            <seg n="a83ee85d">
              Beloppsgränsen för övriga avdrag är generell och gäller i princip
              för alla som har kostnader i sitt arbete. De skäl som motiverade
              den nu gällande beloppsgränsen om 5 000 kronor gäller även för
              frivilligarbetare. Att skapa speciella undantagsregler för vissa
              grupper på skatteområdet leder till krav på att andra grupper
              också ska särbehandlas. Det leder i längden till ett alltför komplicerat
              skattesystem. Jag avser därför inte att föreslå några ändringar
              av reglerna för övriga avdrag.
            </seg>
            <seg n="cda784ad">
              Det är givetvis angeläget att frivilligarbetare tillförsäkras
              goda villkor. Den insats de gör har stor betydelse för vårt samhälle
              och min avsikt är att skattereglerna inte ska avhålla frivilligarbetarna
              från att åta sig uppdrag.
            </seg>
          </u>
          <note type="speaker" n="62918960">
            Anf. 114 LARS JOHANSSON (s):
          </note>
          <u who="lars_johansson_1e1d92" xml:id="i-d8cf03b9994d071c-0" n="b78c3550">
            <seg n="f9aba066">
              Fru talman! Jag vill tacka finansministern för svaret på min
              interpellation. Dock är jag icke nöjd med det svaret, vilket jag
              kommer att återkomma till i mitt inlägg.
            </seg>
            <seg n="7b8f8537">
              Vad det hela handlar om är att vi måste skapa bra förutsättningar
              i vårt samhälle för de människor som utför frivilligt socialt
              arbete. Vi ska komma ihåg att i vårt välfärdssamhälle, såsom det
              ser ut, har vi ett starkt engagemang för människor i svåra situationer
              ute i samhället, framför allt ifrån kommunerna, som har det huvudsakliga
              ansvaret när det gäller verksamheten inom socialtjänsten etcetera.
            </seg>
            <seg n="c65ef88f">
              Samtidigt är det, för att det ska fungera på ett bra sätt, oerhört
              betydelsefullt att det också finns människor som gör frivilliga
              insatser på olika sätt. Det handlar om människor som är gode män,
              förvaltare för unga människor som behöver någon som kan hjälpa
              till eller äldre människor som också har behov av detta, kontaktpersoner,
              kontaktfamiljer, stödpersoner, personliga ombud och så vidare.
            </seg>
            <seg n="b1a7f569">
              Det gäller hela samhället. Det är oerhört många människor som
              har det här stödet. Enligt de beräkningar som är gjorda rör det
              sig om ca 200 000 människor i Sverige i dag som på olika sätt
              medverkar med frivilligt socialt arbete. De här personerna har
              gått in i det utifrån att de har varit klara över att detta ska
              innebära att de också får täckning för sina kostnader.
            </seg>
            <seg n="1b71693f">
              Det är då avdraget kommer in. Nu är situationen den att man inte
              längre kommer att kunna yrka avdrag för den kostnadsersättning
              man har haft. Det är det som är läget just nu. Väldigt många av
              dem som har jobbat frivilligt kommer att sitta med sin deklaration
              under den närmaste tiden och kunna konstatera att 200 000 människor
              inte längre får möjligheten att göra detta avdrag.
            </seg>
            <seg n="d9930459">
              Det har kommit ganska många rapporter, bland annat från Sveriges
              Kommuner och Landsting, som har påtalat att det här kommer att
              leda till att kommunerna får svårt att rekrytera människor som
              vill jobba frivilligt. Det finns en särskild organisation som
              heter Riksförbundet Frivilliga Samhällsarbetare, som också har
              slagit larm till finansministern och påtalat detta under en längre
              tid. Men finansministern har inte reagerat.
            </seg>
            <seg n="f7541694">
              Jag ställde några frågor som jag inte har fått svar på och som
              jag tänker upprepa nu.
            </seg>
            <seg n="afe0065a">
              De här tre frågorna skulle jag väldigt gärna vilja ha svar på
              av finansministern.
            </seg>
          </u>
          <note type="speaker" n="6737e3dc">
            Anf. 115 Finansminister ANDERS BORG (m):
          </note>
          <u who="unknown" xml:id="i-1a02c867eda21fd4-36" n="581514b7">
            <seg n="5208dc75">
              Fru talman! Jag välkomnar Lars Johanssons interpellation. Lars
              Johansson är en person med ett starkt engagemang i de här frågorna
              och en ofta mycket klok person, dock inte alltid.
            </seg>
            <seg n="7451317c">
              Problemet är att vi har en svårighet. Det är att vi vill att
              människor som utför frivilligarbete ska ha en bra och riktig situation.
              Jag har själv varit i kontakt med många personer som har haft
              synpunkten att den förändrade regeln för kostnadsersättning är
              ett problem för dem. Det har jag stor respekt för.
            </seg>
            <seg n="dc1c621c">
              Samtidigt är det inte rimligt att vi skapar undantag i skattelagstiftningen,
              och det är inte heller rimligt att vi går tillbaka till de gamla
              reglerna för kostnadsersättning. Jag tror inte att Lars Johansson
              argumenterar för att ändra dessa lösningar. Det är som Skatteverket
              påpekat ett avdrag som har varit djupt bekymmersamt. Hade vi inte
              höjt gränsen hade vi hamnat i situationen att de flestas SL-kort
              hade blivit avdragsgilla, vilket hade skapat en helt orimlig administration
              för Skatteverket.
            </seg>
            <seg n="8eeb7590">
              Det är rimligt att tidigare regeringar och den här regeringen
              lite då och då höjer gränsen för vad som är avdragsgilla kostnadsersättningar.
              Exakt var den gränsen ska ligga kan vi säkert återkomma till i
              många andra debatter.
            </seg>
            <seg n="8af938d4">
              Det är inte heller rimligt att vi går in och skapar undantag
              för alltför många särgrupper. Vi har haft ett undantag för dagbarnvårdarna.
              Det finns andra grupper som också berörs av detta. Vi kan inte
              skapa en uppsjö av avdragsvillkor.
            </seg>
            <seg n="eabff573">
              Vad kan vi då göra? Låt oss diskutera det på ett bra och vettigt
              sätt. Man kan naturligtvis tycka att det är lite märkligt att
              jag som finansminister och moderat står här och argumenterar för
              att en rimlig lösning kanske är att man i sådana fall höjer ersättningarna,
              att kommunerna tar sitt ansvar för de här personerna som de anser
              gör ett viktigt arbete och höjer de ersättningarna. Det är inte
              självklart att man alltid ska hantera den här typen av frågor
              på skattesidan. Det är kanske också ett ansvar för dem som har
              att betala ersättningarna.
            </seg>
            <seg n="3896a7c1">
              Man kan naturligtvis fråga om vi kan göra någonting från regeringens
              sida. Det är jag fullt beredd att diskutera. Men jag tror inte
              på lösningen att gå tillbaka till den gamla gränsen. Jag tror
              inte på lösningen att hitta nya undantagsgrupper. Det är jag övertygad
              om att inte heller Lars Johansson anser. Låt oss gärna diskutera
              vad vi ska göra för att hitta lösningar som är konstruktiva för
              att ta den här frågan framåt.
            </seg>
          </u>
          <note type="speaker" n="895f88cb">
            Anf. 116 LARS JOHANSSON (s):
          </note>
          <u who="lars_johansson_1e1d92" xml:id="i-d8cf03b9994d071c-1" n="b78c3550">
            <seg n="21944f2c">
              Fru talman! Men under tiden är ju inte kostnadsersättningen avdragsgill
              för de här personerna. De drabbas nu. Man kan ju diskutera om
              man vill göra en förändring. Här genomförs en förändring. Man
              klipper bara av direkt utan att diskutera med Sveriges Kommuner
              och Landsting, utan att diskutera med de organisationer som organiserar
              människor som utför frivilligt arbete.
            </seg>
            <seg n="7ee02ac0">
              Det som jag tycker är problemet är att regeringen agerar först
              och sedan börjar resonera om vad vi ska göra nu. Men nu har faktiskt
              Anders Borg lagt fram det här förslaget, genomfört den här förändringen
              och satt ut de här människorna i kalla vattnet. Det hade väl varit
              bättre att medan man funderade på en mer långsiktig lösning hitta
              en liknande lösning som den förändring man gjorde för de kommunala
              dagbarnvårdarna och som leder i samma riktning. Där beslutade
              man ju om en särskild lösning, nämligen att de fick en så kallad
              skattefri kostnadsersättning. Det hade man kunnat göra här också.
              Då hade man löst problemet.
            </seg>
            <seg n="e54b6991">
              Sedan kan man diskutera om man ska höja ersättningen i stället.
              Det är det här sättet att agera som förvånar mig något. Även om
              man kan säga att det här avdraget har varit bekymmersamt för Skatteverket
              kan jag ju konstatera att regeringen inte har varit sen att införa
              andra avdragsmöjligheter som också skapar ganska stora nya bekymmer
              för Skatteverket. Det är avdrag för hushållsnära tjänster som
              ger en mycket komplicerad situation och som också skapar massor
              av gränsdragningsproblem. Skatteverket har i flera uttalanden
              sagt att det här krånglar till det. Det kommer att skapa stora
              svårigheter.
            </seg>
            <seg n="4f250d2f">
              Regeringen har alltså inte varit sen att genomföra förändringar
              som skapar mer av skattebyråkrati. Därför är det ytterligare något
              förvånande att det är så viktigt att komma till rätta med ett
              eventuellt problem med avdragen som sådana för just den här gruppen.
            </seg>
            <seg n="51de7462">
              Jag skulle uppmana finansministern att göra precis på samma sätt
              som för ett år sedan när vi hade en debatt om det så kallade jobbskatteavdraget
              till sjöfolket. Då var finansministern också emot att de skulle
              få samma möjligheter som övriga löntagare. Men nu är det ändrat.
              Nu har faktiskt sjöfolket samma jobbskatteavdrag som övriga löntagare.
              Det går att ändra sig. Här finns också möjlighet att göra en förändring.
              Jag har redovisat några förslag på när ett sådant ändringsförslag
              skulle kunna komma.
            </seg>
            <seg n="c13f6506">
              Jag har också noterat att regeringen till och från säger att
              man vill lyssna på folket. Man har också backat från tidigare
              förslag, exempelvis när det gäller förbud mot att teckna avtal
              om sjukförsäkringar på arbetsmarknaden. Nog kan man ändra sig.
              Här handlar det ändå om väldigt många människor som är i stort
              behov av att det fortsättningsvis finns människor som jobbar med
              frivilligt socialt arbete.
            </seg>
            <seg n="b4e80159">
              Jag är uppriktigt sagt oroad över att om man inte har den här
              ekonomiska möjligheten kommer det att innebära att de blir färre.
              På det viset kommer också en del av den verksamheten att kanske
              kommunaliseras i viss omfattning. Kommunerna får ta på sig det
              här ansvaret med anställd personal. Eller också uteblir insatserna.
              Då blir det väldigt negativt för de människor som är i behov av
              detta aktiva stöd. Det är det som jag tycker att man måste beakta
              när man diskuterar förändringar och skattelagstiftning. Det har
              inte skett i det här fallet.
            </seg>
          </u>
          <note type="speaker" n="e45a8fa6">
            Anf. 117 Finansminister ANDERS BORG (m):
          </note>
          <u who="unknown" xml:id="i-1a02c867eda21fd4-37" n="581514b7">
            <seg n="c5eb5660">
              Fru talman! Jag tycker att det är mest konstruktivt att vi för
              en diskussion om vad vi ska göra. Jag måste säga att jag är lite
              förvånad, och jag är inte riktigt säker på hur jag ska förstå
              Lars Johansson här. Jag tror inte att Socialdemokraterna i skatteutskottet
              eller för den delen någonsin i regeringsställning även om det
              naturligtvis kommer att dröja decennier innan det inträffar på
              nytt kommer att införa fler undantag i reglerna för kostnadsersättningar.
              Jag kan absolut inte kostnadsersättningarnas svenska historia
              utan och innan. Men de har förändrats tidigare, och då har det
              inte tillförts några sådana undantag från socialdemokratiska regeringar.
            </seg>
            <seg n="04aa4c7b">
              Det ska naturligtvis finnas väldigt starka skäl för att vi ska
              krångla till skattesystemet. Ett enkelt och någorlunda rakt skattesystem
              är alltid att föredra. Sedan kan man göra undantag från den regeln,
              till exempel om det är avgörande och viktigt för att återupprätta
              full sysselsättning.
            </seg>
            <seg n="e9e1c853">
              Men jag tycker att vi måste försöka hitta vägar där skattesystemet
              inte blir ett sätt att lösa problemet med offentliga utgifter.
              Det är inte ett bra sätt att hantera offentliga medel. Offentliga
              utgifter ska ligga på offentliga budgetar. Då är det rimligt att
              detta i första hand är ett ansvar för kommuner och landsting.
            </seg>
            <seg n="10b679db">
              Finns det någonting vi från statens sida bör göra är jag naturligtvis
              beredd att diskutera detta. Men jag tror inte att det i första
              hand bör handla om att förändra skattereglerna. Det måste i första
              hand handla om att förändra ersättningen till dem som utför detta
              viktiga arbete. Jag tror att vi kan vara helt överens, och jag
              kan också säga att det är glädjande att en socialdemokrat som
              Lars Johansson så tydligt visar ett engagemang för dem som frivilligarbetar.
              Det är inte så att allt viktigt välfärdsarbete utförs av avlönade
              personer i Sverige. Det frivilliga, mänskliga engagemanget är
              också jätteviktigt. Därmed inte sagt att det professionella inte
              också är viktigt. Men låt oss inte se det som en motsättning utan
              låt oss se det som komplement.
            </seg>
            <seg n="9723aaa1">
              Jag för som sagt gärna en diskussion om konstruktiva lösningar
              framåt som inte handlar om att krångla till skattesystemet. Jag
              tror att vi i grunden är överens om att kostnadsersättningsgränsen
              höll på att bli orimligt låg. Skatteverket ska ägna sig åt viktig
              kontroll. De ska inte granska alla stockholmare som har köpt ett
              SL-kort. Det är inte en rimlig användning av offentliga medel.
              Höjningen av gränsen var rimlig. Låt oss försöka hitta vägar för
              att lösa ut den här frågeställningen som gör att vi kan se till
              att de som gör detta viktiga och engagerade arbete till sitt också
              har en rimlig ekonomisk ersättning för det.
            </seg>
          </u>
          <note type="speaker" n="0471feec">
            Anf. 118 LARS JOHANSSON (s):
          </note>
          <u who="lars_johansson_1e1d92" xml:id="i-d8cf03b9994d071c-2" n="b78c3550">
            <seg n="6f14ff64">
              Fru talman! Jag tycker alltså att det är oerhört centralt att
              man diskuterar konstruktiva förslag. Jag har nämnt ett konkret
              förslag. Det är att man ger en skattefri kostnadsersättning på
              samma sätt som till de kommunala dagbarnvårdarna. Det kan man
              göra omedelbart. Det är det som jag tycker är utgångspunkten.
              Sedan får man diskutera om man kan hitta någon form av annan konstruktion
              för den här gruppen.
            </seg>
            <seg n="3ef0b632">
              Men det centrala är, finansminister Anders Borg, att ni tyvärr
              först genomför en regeländring och sedan börjar diskutera att
              den inte fick de konsekvenser som ni kanske hade trott. I efterhand
              ska vi från oppositionen tala om för regeringen vad den ska göra
              i stället. Det är klart att vi kan ha den ordningen att vi ska
              lägga fram förslag för regeringen. Men jag tycker fortfarande
              att regeringen har ett ansvar när man genomför en förändring utan
              att ta fram ett alternativ. Det är där problemet uppstår. Det
              är då som de här människorna som nu sitter och deklarerar kan
              konstatera: Regeringen bryr sig inte om oss. De har talat om väldigt
              tydligt att den här kostnadsersättningen ska i fortsättningen
              inte vara avdragsgill.
            </seg>
            <seg n="8e3a2074">
              Däremot är det avdragsgillt om de har dagbarnvårdare eller om
              de köper hushållsnära tjänster, som inte har ett dugg med frivilligt
              socialt arbete att göra. Det prioriterar ni. Men den här gruppen,
              som gör ett tydligt frivilligt, socialt arbete i alla landets
              kommuner som ett komplement till socialtjänsten, omsorgsverksamheten,
              överförmyndarnämndsverksamheten etcetera, sätter ni ut i det kalla
              vattnet. Det tycker jag är en kylig politik från regeringens sida.
              Det är beklagansvärt att ni inte kan lära er av detta och komma
              med ett förslag till förändring redan i vårpropositionen.
            </seg>
          </u>
          <note type="speaker" n="f3decdd0">
            Anf. 119 Finansminister ANDERS BORG (m):
          </note>
          <u who="unknown" xml:id="i-1a02c867eda21fd4-38" n="581514b7">
            <seg n="8b09e272">
              Fru talman! Jag har svårt att se att lösningen är att införa
              en skattefri kostnadsersättning för frivilligarbetarna. Det finns
              skäl till att tidigare socialdemokratiska regeringar inte har
              valt den lösningen när man justerat gränserna för kostnadsersättning,
              för avdragsrätten. Skälet är just detta att vi vill hålla ihop
              skattesystemet. Vi vill inte ha utgifter på inkomstsidan, utan
              vi vill ha en god ekonomisk prövning av alla budgetens utgifter.
              Det tror jag är klokt.
            </seg>
            <seg n="ee404c74">
              Jag är som sagt fullt beredd att bidra till att vi hittar andra
              bra lösningar på det här området. Jag delar inte Lars Johanssons
              förvåning. Vi ska naturligtvis lyssna på oppositionen. Jag tycker
              att det är ett stort värde i att vi i Sverige har en samförståndsdemokrati
              där vi kan samtala med varandra. Vi ska ha hårda ideologiska strider
              när det är påkallat, och det är det då och då. Men jag har svårt
              att se att det här skulle vara en ideologisk gränslinje där vi
              står på varsin sida av en avgrund.
            </seg>
            <seg n="6af8d379">
              Låt oss diskutera konstruktiva och vettiga lösningar för en viktig
              verksamhet i Sverige. Det är ett bra bidrag till att vi behåller
              Sverige som ett varmt, omtänksamt och medmänskligt samhälle.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="6d37bbb4">
            19 § Svar på interpellation 2007/08:357 om kooperativ hyresrätt
            och beskattning
          </note>
          <note type="speaker" n="49072c27">
            Anf. 120 Finansminister ANDERS BORG (m):
          </note>
          <u who="unknown" xml:id="i-0cc2f170389903db-1" n="581514b7">
            <seg n="3bdb3cf7">
              Fru talman! Birgitta Eriksson har frågat mig om jag avser att
              ta några initiativ för att skattemässigt jämställa kooperativ
              hyresrätt med andra upplåtelseformer i fråga om lagfartskostnader,
              schablonbeskattning och reavinstskatt. Hon har vidare frågat mig
              om jag avser att verka för att ge lika villkor för statliga kreditgarantier
              till hushåll oavsett vilken upplåtelseform de väljer.
            </seg>
          </u>
          <note n="2a825f82">
            När det gäller den sistnämnda frågan faller den under kommun-
            och finansmarknadsministerns ansvarsområde. Jag kan dock upplysa
            Birgitta Eriksson om att regeringen den 17 januari utfärdat en
            förordning om statliga kreditgarantier för förvärv av bostad.
            Förordningen träder i kraft den 1 mars och omfattar även kooperativ
            hyresrätt.
          </note>
          <u who="unknown" xml:id="i-4d2b316b05fa70d0-1" n="581514b7">
            <seg n="d45d53bf">
              När det gäller skattesituationen för kooperativa hyresrätter
              är det så att det i vissa avseenden finns skillnader i beskattningen
              jämfört med andra upplåtelseformer. Jag kan dock konstatera att
              den förra socialdemokratiska regeringen, som 2002 genomdrev en
              särskild lagreglering av de kooperativa hyresrätterna, uppenbarligen
              inte ansåg det behövligt att genomföra några förändringar av skattereglerna.
              I december förra året antog riksdagen alliansregeringens förslag
              till förändrad boendebeskattning, vilket berör även kooperativa
              hyresrätter. Jag avser inte för närvarande att ta initiativ till
              några andra förändringar av boendebeskattningen än de som följer
              av regeringens proposition.
            </seg>
          </u>
          <note type="speaker" n="698193c6">
            Anf. 121 BIRGITTA ERIKSSON (s):
          </note>
          <u who="birgitta_eriksson_b3f106" xml:id="i-084c630698090741-0" n="df13df6f">
            <seg n="dc19a282">
              Fru talman! Jag vill först tacka finansministern för svaret.
              Jag måste säga att det var ett glädjande besked att kreditgarantier
              för förvärv av bostad också ska gälla kooperativ hyresrätt. I
              övrigt är jag inte nöjd med svaret.
            </seg>
            <seg n="3cfc5d85">
              Jag skulle vilja börja med att klargöra den ståndpunkt som jag
              och Socialdemokraterna har när det gäller bostadspolitiken. Vi
              anser att bostaden ska vara en social rättighet och inte bara
              en handelsvara som kan köpas och säljas på den så kallade marknaden.
              Vi anser också att allmännyttiga företag och kooperativa bostadsföretag
              är nödvändiga för att motverka segregation och spekulation i boendet.
            </seg>
            <seg n="5fef4e84">
              Den här interpellationsdebatten ska dock handla om den kooperativa
              hyresrätten, en både ny och gammal boendeform som är missgynnad
              i flera avseenden. Helsingforss kooperativa bostadsförening, SKB,
              bildades redan 1916 och har i dag ett 90-tal föreningar i landet,
              de flesta bildade efter 1987 då en försökslagstiftning för kooperativ
              hyresrätt tillkom.
            </seg>
            <seg n="9b980c45">
              Jag kan tyvärr inte se att den kooperativa hyresrätten över huvud
              taget finns med som ett boendealternativ i regeringens budgetproposition
              eller i det tänk som finansminister Anders Borg och statsrådet
              Odell har kring boendet.
            </seg>
            <seg n="d20cc257">
              Sedan investeringsbidraget och räntebidraget togs bort av regeringen
              har nyproduktion av hyresrätter minskat drastiskt. Vi vet att
              många människor vill bo i hyresrätt, och i olika skeden i livet
              behöver vi kunna välja mellan olika former av boenden. Med kooperativ
              hyresrätt får de boende också själva påverka och besluta över
              sitt boende. Möjligheterna till inflytande och boendedemokrati
              blir desamma som ges för bostadsrättsföreningar.
            </seg>
            <seg n="6c964d67">
              Den som flyttar in i en kooperativ hyresrätt betalar en fast
              ekonomisk insats som betalas tillbaka när man flyttar därifrån.
              Detta gör att spekulationen i boendet minskar och att hyrorna
              hålls på en rimligare nivå.
            </seg>
            <seg n="4b1b999b">
              Det finns redan i dag väldigt många goda exempel i landet på
              hur den kooperativa hyresrätten verkar. Vi har också sett att
              byggkostnaderna har kunnat begränsas. Jag tycker därför att det
              finns all anledning för regeringen att stimulera byggandet av
              kooperativ hyresrätt och att också göra kooperativ hyresrätt till
              ett alternativ vid ombildande. Märk väl att jag inte är en generell
              vän av att man omvandlar hyresrätter till andra boendeformer.
              Men just kooperativ hyresrätt framstår, tycker jag, som en betydligt
              mindre spekulativ och mindre riskabel form för de boende.
            </seg>
            <seg n="7b5d3fd8">
              I svaret hänvisar Anders Borg till generella förändringar av
              fastighetsskatten. Men det är ju inte ämnet för denna interpellation,
              utan det handlar om den nuvarande skattelagstiftningen som på
              flera punkter missgynnar den kooperativa hyresrätten.
            </seg>
            <seg n="f3f710c8">
              Jag har ställt frågor till såväl Mats Odell som finansministern
              och har fått svaret från Mats Odell att man ska se över regelverket
              för den kooperativa hyresrätten. Jag har också fått svar från
              Anders Borg att han anser att det är angeläget att alla upplåtelseformer
              har samma skattemässiga villkor. Jag vill därför ställa frågan
              ytterligare en gång till finansministern om han är säker på att
              han inte vill göra något mer för detta.
            </seg>
          </u>
          <note type="speaker" n="8b282b35">
            Anf. 122 AMEER SACHET (s):
          </note>
          <u who="ameer_sachet_6408a6" xml:id="i-b16b275485400ad0-0" n="8f4cd018">
            <seg n="8d0cccf0">
              Fru talman! Jag vill tacka Birgitta för en bra interpellation
              och tacka finansministern för svaret.
            </seg>
            <seg n="1b9e0f42">
              Fru talman! Ett byggprojekt utanför tillväxtregionerna upplevs
              i dag som alltför riskfyllt och kostsamt att förvalta för en hyresvärd.
              Vi kan konstatera att allt fler grupper i dag sluter sig samman
              i syfte att bygga sina egna seniorbostäder. Bara under de senaste
              åren har ett drygt hundratal seniorgrupper av olika slag bildats
              i landet. Dessa initiativ måste tillvaratas och utvecklas, tycker
              jag.
            </seg>
            <seg n="27226200">
              Den kooperativa tanken att äga och förvalta gemensamt har alltid
              delats av oss socialdemokrater, men även av centerpartister och
              folkpartister. Men på scenen kooperation har Moderaterna uppenbarligen
              inte flyttat sig en tum. Kooperativ hyresrätt är missgynnad i
              förhållande till övriga upplåtelseformer. Därför tycker jag att
              ett försök till statligt stöd till föreningar som vill genomföra
              kooperativa hyresrättsprojekt bör övervägas av den borgerliga
              regeringen. Sådana bostadshus har ofta lokaler för samvaro och
              umgänge så att de boende kan fylla vardagen med ett meningsfullt
              och aktivt liv tillsammans.
            </seg>
            <seg n="fa3aeee0">
              Vi har en utveckling i dag inom bostadspolitiken som enbart gynnar
              äganderätt. Det är dags att på något sätt stödja den kooperativa
              hyresrätten också. Precis som Birgitta Eriksson nämnde är det
              viktigt att samtliga upplåtelseformer tillförsäkras likvärdiga
              skattemässiga villkor.
            </seg>
            <seg n="2259d22b">
              Jag tror att finansministern innerst inne håller med oss på den
              punkten. Varför vill statsrådet ändå inte överväga åtgärder i
              syfte att göra beskattning av olika upplåtelseformer rättvisare?
              Vad har statsrådet emot kooperativa hyresrätter?
            </seg>
          </u>
          <note type="speaker" n="34a8355f">
            Anf. 123 Finansminister ANDERS BORG (m):
          </note>
          <u who="unknown" xml:id="i-1a02c867eda21fd4-39" n="581514b7">
            <seg n="775c50b0">
              Fru talman! Jag kan försäkra Birgitta Eriksson och Ameer Sachet
              att jag naturligtvis inte har något emot olika boendeformer, inte
              heller kooperativa boendeformer. Det är klart att vi i Sverige
              ska ha en stark och bra bostadspolitik. Den är viktig i många
              avseenden. Vi ska ha en arbetsmarknad som fungerar väl och i det
              spelar inte minst hyresrätten en stor roll. Vi vet att en del
              av de äldrestöd vi har som är kopplade till boendet är en effektiv
              omfördelningsform som bidrar till en större ekonomisk trygghet.
            </seg>
            <seg n="9f3acc8e">
              Men den här diskussionen gäller några olika saker. När vi förändrar
              schablonbeskattningen är det komplicerat att låta det omfatta
              kooperativa hyresrätter eftersom de inte har betalat den skatten
              tidigare. Samma sak gäller undantaget för uppskov av reavinst.
              Det är inte en potentiell reavinst.
            </seg>
            <seg n="1603c1e2">
              Jag ska ärligt säga att jag tror att detta med skatteuppskov
              på vinster och reavinster är en verksamhet som vi kommer att få
              se allt mindre av framöver. Vi har svårt att ha koll på uppskov
              och bör följaktligen vara försiktiga med det i en globaliserad
              värld så länge vi måste värna våra skattebaser.
            </seg>
            <seg n="78858f52">
              Vi har en väl fungerande byggmarknad i Sverige. Vi har till och
              med en tendens till att det byggs så mycket i Sverige att det
              råder brist på byggnadsarbetare. Det är en av de sektorer där
              det sker en mycket snabb jobbtillväxt. Vi fick statistik på det
              senast i dag från Statistiska centralbyrån. Jag kan därför inte
              dela bilden att vi har ett stort problem på byggmarknaden.
            </seg>
            <seg n="211a1ee0">
              Vi ska komma ihåg att den förutvarande regeringen gav Boverket
              i uppdrag att se över frågan. Det uppdraget levererades så sent
              som i mars 2005 i rapporten Kooperativ hyresrätt Nya möjligheter
              för den fjärde upplåtelseformen . Vi kan notera att där gjordes
              det inte heller några stora dramatiska förändringar för hur vi
              ska skapa en likvärdighet på detta område. Vi bör i största och
              längsta möjliga mån skapa likvärdiga skattevillkor för olika boendeformer.
              Det finns ingen anledning att med skatterna diskriminera den ena
              boendeformen framför den andra.
            </seg>
            <seg n="56c10712">
              Jag kan också, som i Ameer Sachets inlägg, känna stark sympati
              för detta med seniorboende. Vi i Moderaterna, som jag representerar,
              har talat om trygghetsboende. Vi vill försöka hitta former, hyresrätt
              eller bostadsrätt, där äldre människor på ett bra och flexibelt
              sätt kan hitta en större trygghet mellan åren 70 och 90 och kan
              bo kvar hemma om man har större trygghet och mer stöd. Även samhällsekonomiskt
              kan det ha ett stort värde att äldre människor har möjlighet att
              leva kvar i en trygg boendemiljö. Detta har vi sagt att vi ska
              återkomma till. Statsrådet Maria Larsson är ansvarig för att titta
              på vad vi ska göra för att underlätta formerna för äldreboende.
              Det har vi alla anledning att återkomma till. Det finn säkert
              anledning att i det sammanhanget också göra ytterligare överväganden
              i denna fråga.
            </seg>
          </u>
          <note type="speaker" n="647c059d">
            Anf. 124 BIRGITTA ERIKSSON (s):
          </note>
          <u who="birgitta_eriksson_b3f106" xml:id="i-084c630698090741-1" n="df13df6f">
            <seg n="eed18eba">
              Fru talman! Jag håller med Anders Borg om att det byggs. Men
              det byggs alldeles för få hyresrätter därför att kostnaderna för
              nyproduktion blir så höga att det är svårt att få vanligt folk
              att hyra dem. Därför kan den kooperativa hyresrätten vara ett
              komplement till andra bygganden.
            </seg>
            <seg n="8aebb273">
              Jag kan hålla med om att reavinstbeskattningen som vi skjuter
              på framtiden är något som man måste fundera på. Men så länge vi
              har det systemet är det viktigt att alla upplåtelseformer får
              samma förutsättningar för att kunna verka neutralt och på lika
              villkor.
            </seg>
            <seg n="6dd11922">
              Det finns ett antal utredningar, inte minst från Boverket som
              Anders Borg hänvisar till, som konstaterar att den kooperativa
              hyresrätten är missgynnad i förhållande till övriga upplåtelseformer.
            </seg>
            <seg n="36c4ee2c">
              Något som Anders Borg förstås är medveten om är till exempel
              att de kooperativa hyresgästföreningarna inte kan fondera medel
              till framtida underhållsarbeten på det sätt som bostadsrättsföreningar
              kan. Det missgynnar. Stigande produktionskostnader och slopande
              av investeringsbidrag och räntesubventioner har också lett till
              att upplåtelseinsatserna i det kooperativa boendet har stigit
              kraftigt. Samtidigt finns det ett förbud mot att indexuppräkna
              den kooperativa hyresrätten. Detta leder naturligtvis till värdeminskningar
              i det insatta kapitalet. Det blir betydande och missgynnar också
              i förhållande till andra.
            </seg>
            <seg n="8acce826">
              Vi har ytterligare en knepig historia. Det är att den kooperativa
              hyresrätten betalar 3 procent i stämpelavgift medan bostadsrättsföreningar
              betalar 1 ½ procent. Det missgynnar givetvis också.
            </seg>
            <seg n="2f207706">
              Det största är att man som innehavare av en kooperativ hyresrätt
              inte kan få uppskov med reavinstbeskattningen när man säljer.
              Det finns äldre människor, framför allt på mindre orter, som kan
              tänka sig att sälja villan för att få ett bättre boende på samma
              ort. Många har uttryckt att de kan tänka sig att bo i kooperativ
              hyresrätt, men då får man inte uppskov på reavinsten från försäljningen,
              vilket man får på bostadsrätt. Detta missgynnar i högsta grad
              den kooperativa hyresrätten. Anders Borg bör fundera på om detta
              inte vore en viktig åtgärd för att neutralisera mellan de olika
              boendeformerna.
            </seg>
            <seg n="9f376fe8">
              Boverket har visat i sin utredning att det finns ett stort intresse
              för kooperativ hyresrätt men att den är alltför lite känd. Det
              missgynnar också. Många kommuner lägger i dag mycket pengar på
              att informera om och marknadsföra bostadsrättens fördelar, men
              man lägger inte många kronor på att informera om kooperativa hyresrätter.
            </seg>
            <seg n="31996e89">
              Vore det inte rimligt att ge resurser till information och rådgivning
              så att hyresgästerna kan göra valet kooperativ hyresrätt vid till
              exempel ombildning av hyresrätter i allmännyttan?
            </seg>
            <seg n="429851e3">
              Anders Borg och Mats Odell har vid flera tillfällen uttalat sig
              om vikten av mångfald. Varför då inte ge den kooperativa hyresrätten
              en rimlig chans att få neutralitet och kunna fungera på samma
              villkor som övriga boendeformer?
            </seg>
          </u>
          <note type="speaker" n="560729c6">
            Anf. 125 AMEER SACHET (s):
          </note>
          <u who="ameer_sachet_6408a6" xml:id="i-b16b275485400ad0-1" n="8f4cd018">
            <seg n="adcdb3e7">
              Fru talman! Jag tänkte ägna mina två minuter åt marknadsföringen
              i samband med ombildning av hyresrätter. Många borgerliga kommuner
              aviserade direkt efter valet att de ville ge hyresgäster möjlighet
              att ombilda sina lägenheter till bostadsrätter. Men det verkar
              som att få hyresgäster har hörsammat uppmaningen. Skälen är uppenbara.
              Den ekonomiska risken med bostadsrätten upplevs som alltför stor,
              särskilt för dem med små ekonomiska marginaler.
            </seg>
            <seg n="92a73a0c">
              Trots all information och marknadsföring som de borgerliga politikerna
              har ägnat sig åt den senaste tiden har vi inte sett att man på
              något sätt har marknadsfört kooperativ hyresrätt. Man har lagt
              massor av miljoner på att marknadsföra och informera om ombildningen
              från hyresrätt till bostadsrätt, men man har inte lagt en krona
              på att det finns ytterligare alternativ i form av kooperativ hyresrätt.
              Om idén bakom ombildningsinitiativet verkligen var att ta till
              vara människors kollektiva kraft ute i förorterna borde man ha
              informerat mer om det kooperativa alternativet.
            </seg>
            <seg n="4e0deeec">
              Min fråga till finansministern är: Vad vill finansministern göra
              åt den negativa särbehandling som de borgerliga kommunerna ägnar
              sig åt när de glömmer bort den kooperativa hyresrätten, som är
              ett bra alternativ vid ombildning?
            </seg>
          </u>
          <note type="speaker" n="7d2b557d">
            Anf. 126 Finansminister ANDERS BORG (m):
          </note>
          <u who="unknown" xml:id="i-1a02c867eda21fd4-40" n="581514b7">
            <seg n="fddd0b6b">
              Fru talman! Vi kan ju till att börja med gemensamt glädjas åt
              att det byggs så mycket i Sverige. Vi har en byggmarknad som är
              starkt expansiv. Jag tittade på dagens statistik från SCB, där
              byggindustrin har ökat antalet anställda med 8,6 procent under
              2007, och lönesumman ökade då med 12,3 procent. Det är i båda
              fallen väsentligt kraftigare än vad vi har i ekonomin som helhet.
              Å andra sidan belyser det också lite av svårigheterna med byggbranschen.
              Vi har en bransch som fortfarande är på gränsen till att vara
              överhettad. Den kraftiga dämpning av byggandet som skulle följa
              av att vi minskade räntesubventionerna har alltså inte riktigt
              inträffat.
            </seg>
            <seg n="3071eb09">
              Sedan har vi en svårighet i detta. Jag ska delvis ge Birgitta
              Eriksson och Ameer Sachet rätt. Det är naturligtvis så att det
              i viss mån finns en brist i likvärdighet när stämpelskatten är
              något högre. Men när jag har gett er rätt på den punkten vill
              jag samtidigt säga att jag har invändningar kring resonemanget
              om reavinst och uppskov. Varför har vi en reavinst? Jo, för att
              man har någon form av riskfylld tillgång som ger en högre avkastning
              i form av värdestegring. Sedan vill vi beskatta denna högre värdestegring.
              För att skydda människor så att de ska ha en möjlighet att bo
              har vi då ett uppskov. Vi har räntebelagt dem för att vara säkra
              på att de här skatteintäkterna ska komma in till svenska staten
              så att vi inte behöver se hur stora och viktiga skattebaser flyter
              ut över Europa.
            </seg>
            <seg n="5bbe20a2">
              Här säger Ameer Sachet, helt riktigt, att problemet med bostadsrätter
              är att de ibland uppfattas som en för stor risk. Det är det som,
              så att säga, är skälet till att man har det här uppskovet just
              vid reavinstskatt på bostäder. Det är en tillgång som kan stiga
              i värde, och alla tillgångar som kan stiga i värde har en komponent
              av risk. Här är det, tycker jag, lite ordning och reda i skattesystemet,
              vilket är viktigt. Jag som finansminister och Birgitta Eriksson
              och Ameer Sachet som socialdemokrater har ett ansvar för detta.
              Vi måste vårda ett skattessystem där vi inte förlorar skatteintäkter
              för att olika intressen, ibland av goda skäl, ibland av mindre
              goda skäl, vill komma undan beskattning på olika områden.
            </seg>
            <seg n="e7112f70">
              Sedan ger jag gärna Birgitta Eriksson och Ameer Sachet rätt i
              att vi bör eftersträva en likvärdighet i beskattningen mellan
              olika boendeformer. Men jag vill därmed inte ställa i utsikt att
              vi på något snabbt sätt kommer att hantera denna frågeställning.
              Det finns säkert ytterligare överväganden som måste göras i den
              frågan, men principiellt är det naturligtvis så att likvärdighet
              i beskattningen av boendeformerna är av stort värde.
            </seg>
          </u>
          <note type="speaker" n="8728f94f">
            Anf. 127 BIRGITTA ERIKSSON (s):
          </note>
          <u who="birgitta_eriksson_b3f106" xml:id="i-084c630698090741-2" n="df13df6f">
            <seg n="a165727f">
              Fru talman! Jag beklagar, Anders Borg, att du inte ser det stora
              värde som vi andra ser i det här med kooperativa hyresrätter.
              En reflexion som jag kan göra är att visst, vi ska vårda vårt
              skattesystem och våra skattebaser. Men regeringen sänker ju fastighetsskatten
              för miljonvillor och ger utlandssvenskar skattefrihet för utlandsbostäder.
              Men den visar ett väldigt litet intresse för att se över villkoren
              för den kooperativa hyresrätten.
            </seg>
            <seg n="3924870b">
              Det är nämligen så, det vet säkert Anders Borg också, att Institutet
              för bostads- och urbanforskning gjorde en undersökning i november
              2004 där svenska folket fick ta ställning till hur man skulle
              vilja bo. Det var faktiskt 60 procent som sade att de föredrog
              den kooperativa hyresrätten i någon form. Även de boende i bostadsrätter
              ville hellre bo i kooperativ hyresrätt eftersom det finns så mycket
              värden i den boendeformen. Att så många ville bo i kooperativ
              hyresrätt, och med tanke på den äldre befolkningen, som kommer
              att öka lavinartat de närmaste 15 åren, borde det, tycker jag,
              vara tillräckliga skäl för regeringen att putsa upp och se över
              möjligheterna att ge människor chansen att bo i den här typen
              av kooperativ. Dessutom är ju det här ett väldigt bra sätt för
              den enskilda hyresgästen att själv få bestämmande över sitt boende.
              Man ökar självbestämmandet. Man ökar självförvaltningen. Man anpassar
              boendet till hyresgästernas speciella villkor. Det nära samarbete
              som finns mellan hyresgästen och föreningen gör också att man
              ofta får en betydligt effektivare förvaltning.
            </seg>
            <seg n="56692e1a">
              Den kooperativa hyresrätten står sig alltså bra när det gäller
              socialt, ekologiskt och ekonomiskt hållbart boende. Jag tycker
              att det torde vara tillräckligt goda skäl för att Anders Borg
              tillsammans med Mats Odell verkligen ska ta till sig det här.
            </seg>
          </u>
          <note type="speaker" n="b92a1626">
            Anf. 128 Finansminister ANDERS BORG (m):
          </note>
          <u who="unknown" xml:id="i-1a02c867eda21fd4-41" n="581514b7">
            <seg n="e0817908">
              Fru talman! Jag vill passa på att tacka Birgitta Eriksson och
              Ameer Sachet för en viktig diskussion. Det är inte så att jag
              ifrågasätter värdet av kooperativa hyresrätter. Jag tycker att
              kooperativa hyresrätter har en viktig roll på den svenska hyresmarknaden.
              Men det är också viktigt att vi håller ordning i skattesystemet.
              Allt som vi tycker är bra och viktigt, stort och fint, behöver
              inte ha skattemässiga förmåner. Sedan är det naturligtvis så att
              det inte heller ska ha skattemässiga nackdelar. Det är en annan
              diskussion. Naturligtvis ska vi eftersträva en likvärdighet i
              beskattningen. Det ligger också en poäng i att vi har en stor
              utmaning. Inte minst våra allmännyttiga bostadsbolag, våra privata
              fastighetsförvaltare och hyresgäströrelsen har ett viktigt ansvar
              för att gemensamt tala om formerna för att hitta bra framtida
              äldreboenden som kombinerar en stor möjlighet för den enskilde
              att styra över sin tillvaro med bra villkor.
            </seg>
            <seg n="71035a3f">
              Jag erkänner gärna att det finns ett stort värde i kooperativa
              hyresrätter, och jag ser också ett stort värde i likvärdig beskattning.
              Men jag vill också framhålla att det här är en komplicerad fråga.
              Det kan behövas ytterligare överväganden. Jag vill passa på att
              tacka så mycket för den här diskussionen.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="1bb2ff52">
            20 § Svar på interpellation 2007/08:349 om Länsmusiken
          </note>
          <note type="speaker" n="ce6d137f">
            Anf. 129 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-42" n="25d0c6d9">
            <seg n="d572a72f">
              Fru talman! Berit Högman har frågat mig om det är rimligt att
              Statens kulturråd gör så stora förändringar av sin bidragsgivning
              utan föregående politisk debatt och om jag avser att göra något
              med anledning av detta. Berit Högman har också frågat om jag har
              fler planer på att centralisera kulturen genom omfördelning av
              anslag och i så fall vilka.
            </seg>
            <seg n="1556b861">
              Enligt gällande regelverk är det regeringens uppgift att fastställa
              vilka institutioner som är berättigade till bidrag medan det är
              Statens kulturråds ansvar att besluta om fördelningen av dessa.
              Årligen fördelar Kulturrådet ca 750 miljoner kronor till scenkonstinstitutionerna
              runt om i landet. Den omfördelning som Berit Högman refererar
              till uppgår till ca 2,3 miljoner kronor, det vill säga till 0,3
              procent det totala anslaget.
            </seg>
            <seg n="b712b3ef">
              I regleringsbrevet till Statens kulturråd framgår regeringens
              riktlinjer för bidragsgivningen. Bland annat ska bidragen prövas
              utifrån verksamhetsmässiga prestationer och ekonomisk situation
              samt utifrån kulturpolitiska prioriteringar. I detta sammanhang
              vill jag även poängtera att det är regioner och kommuner som är
              huvudmän för de regionala scenkonstinstitutionerna.
            </seg>
            <seg n="278f1818">
              Jag utgår från att Statens kulturråd utifrån regeringens riktlinjer
              gjort en väl avvägd bidragsfördelning till scenkonstinstitutionerna
              som bidrar till att vi har ett rikt och tillgängligt kulturutbud
              runt om i Sverige. Jag har därför i nuläget inte några planer
              på att förändra förutsättningarna för Statens kulturråds bidragsgivning.
            </seg>
          </u>
          <note type="speaker" n="411ee1e6">
            Anf. 130 BERIT HÖGMAN (s):
          </note>
          <u who="berit_hogman_17a4be" xml:id="i-ba8af4d8adae7b57-3" n="a7db9910">
            <seg n="d0112e91">
              Fru talman! Jag tackar för svaret även om jag naturligtvis blir
              besviken på detsamma. Det känns som ett tekniskt och tråkigt svar.
              Det är defensivt. Det saknar vilja och ambitioner. Statsrådet
              hänvisar till ett regelverk. Detta regelverk har nu använts i
              ett antal år för att sakta men säkert urholka Länsmusikens resurser
              och beskära dess möjligheter att utvecklas kanske mest kvantitativt
              men tyvärr också kvalitativt.
            </seg>
            <seg n="b5f01029">
              Statsrådets svar är att regelverket är okej. Det kommer att innebära
              att detta regelverk även fortsättningsvis kan användas som verktyg
              för att flytta kulturresurser från landsorten till staden, från
              det de ursprungligen avsågs att användas för till någonting helt
              annat utan någon som helst politisk diskussion.
            </seg>
            <seg n="e070c980">
              Vad är ambitionen, vad är idén bakom det? Nu är en kulturutredning
              i gång. Varför inte ta diskussionen om de olika kulturyttringarnas
              andel av budgeten innan det görs förändringar? Vad är kulturministerns
              vilja och intentioner egentligen?
            </seg>
            <seg n="9a1e9e6f">
              Det är klart att vi alla kan säga, som i det här fallet: Det
              går till barn- och ungdomskultur i storstad.
            </seg>
            <seg n="83fad928">
              Regeringen har råd att sänka skatter med miljarder men anser
              sig inte ha råd att tillskjuta medel för barns och ungdomars kulturkonsumtion
              eller kulturutövande i storstad. Det ska i stället tas från Länsmusiken
              ute i landet.
            </seg>
            <seg n="e903bfcc">
              Det är en ledsam omfördelning, tycker jag. Det är naturligtvis
              svårt att argumentera för varför inte barn och ungdomar ska ha
              rätt till kultur. Varför är det landets musikinstitutioner som
              ska betala för det? I stället kunde kulturministern visa en vilja
              och en inriktning för hur kultur för barn och ungdomar kan få
              mer medel. Regeringen har uppenbarligen egentligen gott om pengar,
              men man använder dem till att sänka skatter för människor som
              har det gott ställt i stället för att exempelvis satsa på barnkulturen.
            </seg>
            <seg n="b2559800">
              Vad är nästa steg i den här utvecklingen? Är det att fortsätta
              att låta Kulturrådets styrelse styra och ställa över Kultur-Sverige.
              Är det att gömma sig bakom ett regelverk och se att det år efter
              år försvinner resurser från Länsmusiken, vilket naturligtvis kommer
              att försvåra för Värmlandsoperan och andra jätteduktiga institutioner
              att göra ett bra jobb?
            </seg>
            <seg n="2e468758">
              I svaret står det att bidragen ska prövas utifrån verksamhetsmässiga
              prestationer. Värmlandsoperan har gjort barn- och ungdomsföreställningar
              väldigt länge. Man har jobbat aktivt för att barn och ungdomar
              ska komma till föreställningarna. På den senaste stora förställningen,
              The wedding singer , kunde jag själv se att det var gott om ungdomar
              i salen. Trots det har Värmlandsteatern inte haft en chans att
              söka de medel som nu har förmedlats till ungdomskultur, företrädesvis
              i storstad.
            </seg>
            <seg n="b0824b2e">
              Jag behöver fortfarande svar på frågan: Är det meningen att Kulturrådet
              även fortsättningsvis, smygvägen, ska dra pengar från landets
              kulturinstitutioner och in till staden?
            </seg>
          </u>
          <note type="speaker" n="d29fdee0">
            Anf. 131 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-43" n="25d0c6d9">
            <seg n="4f6cc125">
              Fru talman! Jag tror inte att Berit Högman och jag har mötts
              i någon diskussion här. Det kanske är på tiden, för det råder
              en hel del missuppfattningar; jag vet nästan inte i vilken ände
              jag ska börja.
            </seg>
            <seg n="f27e3f91">
              Jag vill först säga att jag absolut inte är ointresserad och
              oengagerad, tvärtom. Om mitt svar uppfattades så ber jag verkligen
              om ursäkt.
            </seg>
            <seg n="f1c92d63">
              Berit Högman talade om regelverk. Det är inte fråga om att gömma
              sig bakom ett regelverk. Det är klart att vi måste ha ett regelverk.
              Hur skulle det här fungera om det inte fanns någon form av förutsägbarhet?
              Det gäller naturligtvis Statens kulturråds arbete likaväl som
              de institutioner som får bidrag därifrån.
            </seg>
            <seg n="256dd3e0">
              Jag har varit i Värmland flera gånger och vet att man gör ett
              jättebra arbete där. Jag har också besökt Värmlandsoperan och
              många som arbetar med dans där. Området är inte obekant för mig.
            </seg>
            <seg n="f51139ce">
              Berit Högman talar om barn och ungdomar i storstad. Jag vet inte
              vad som döljer sig bakom det. Om man ser på hur bidragen fördelas
              regionalt eller per invånare får storstäderna betydligt mindre
              och Helsingfors allra minst per invånare. Gotland får mest.
            </seg>
            <seg n="5591bc5f">
              Att sänka skatterna var ett annat argument som kom in. Jag vet
              inte riktigt var det hörde hemma. Jag antar att Berit Högman följer
              debatten och vet att tre fjärdedelar av de skattesänkningar som
              har gjorts går till låg- och medelinkomsttagare. Det har egentligen
              ingenting med det här att göra, bortsett från att det är viktigt
              att kunna avgöra vad man kan göra med sin lön. Det tror jag att
              alla vill. Det är en frihetsreform som den här regeringen har
              gått till val på.
            </seg>
            <seg n="8bd590ae">
              Det handlar om barn och ungdom. Barn och ungdom är en prioritering
              för regeringens kulturpolitik. I det ligger den satsning vi gör
              med Skapande skola 55 miljoner kronor till högstadiet. Det kommer
              naturligtvis också institutionerna till godo. Pengarna går inte
              direkt dit, men den professionella kulturen kommer att samarbeta
              med skolorna. Det gäller Länsmusiken, teatrarna och fria grupper
              inom dans och annat. Barn- och ungdomssatsningen står inte i någon
              form av motsatsförhållande till den här verksamheten.
            </seg>
            <seg n="bf0dcdc2">
              Det är trots allt inte några större förändringar. Det är inte
              särskilt konstigt att man tar upp de här frågorna.
            </seg>
            <seg n="2e4f3759">
              Jag vill påpeka för Berit Högman att redan 2005 när Leif Pagrotsky
              var kulturminister hade Kulturrådet en dialog med regionerna om
              den obalans som fanns i att vissa institutioner fick väldigt mycket
              mer än andra relativt sett. Det var känt sedan 1996 när man gick
              igenom de kulturpolitiska målen. Man ville se över detta. Den
              processen har varit på gång länge, men inte förrän nu har Kulturrådet
              fått de här möjligheterna, och då har man valt att prioritera
              annat. Jag tycker inte att det är särskilt konstigt. Det handlar
              faktiskt inte om några stora summor. Det är 3 promille av det
              som går till institutionerna, 2,35 miljoner kronor. Sedan har
              det skett ökningar på andra områden, bland annat på dansen.
            </seg>
          </u>
          <note type="speaker" n="c9eabe36">
            Anf. 132 BERIT HÖGMAN (s):
          </note>
          <u who="berit_hogman_17a4be" xml:id="i-ba8af4d8adae7b57-4" n="a7db9910">
            <seg n="cd836c96">
              Fru talman! Statsrådet nämner att det är viktigt med förutsägbarhet.
              Jag tror inte att man på Värmlandsoperan eller någon annan länsmusik
              tycker att det är särskilt förutsägbart när man får besked om
              neddragna medel under innevarande budgetår när spelplaner och
              all verksamhet redan är fastlagd.
            </seg>
            <seg n="0ab3d744">
              Det är lite pengar, säger statsrådet. Det är möjligt att det
              är lätt att säga det när man sitter här, men inte när man står
              mitt i en verksamhet som redan är i gång och får reda på att pengar
              tas bort med motiveringen att pengarna i stället ska gå till barn-
              och ungdomskultur och till staden.
            </seg>
            <seg n="38150428">
              Kulturrådet har tidigare haft en dialog, säger statsrådet. Javisst,
              men jag reagerar mot att statsrådet tillåter att det är enbart
              Kulturrådet som har den dialogen. Politiken har inte diskuterat
              en annan fördelning. Fördelningen mellan regioner och stat ligger
              ju fast sedan 1974 och blev befäst på nytt 1996. Nu pågår det
              en utredning. Vi tycker att den utredningen och den diskussionen
              kan få ligga till grund för en annan fördelning.
            </seg>
            <seg n="a94bed4d">
              Det kan ju hända något mellan olika kulturarter. Som tur är utvecklas
              kulturen. Det är mycket mer dans nu än 1974. Det är säkert mycket
              mer dans än det var 1996 också. Låt oss ta ett ansvar som politiker
              i stället för att säga att det är Kulturrådets styrelse. I många
              andra sammanhang har den här regeringen valt bort styrelser för
              att direktstyra. Det är väl ett led i att plocka bort politiker
              från styrelser och snart också plocka bort det politiska inflytandet
              på en fråga som är så viktig att styra politiskt som kultur och
              kultur för alla.
            </seg>
            <seg n="b65b3be2">
              Regeringens nya mantra inte bara i den här frågan utan i många
              är att det är kommuner och landsting eller regioner som ska ha
              ett ansvar. Visst, det ligger så. Men det ansvaret är också delat
              i grundbeslutet från 1974. Kommuner och landsting ska nu finansiera
              allt från motorvägsbyggen till fördubblad kollektivtrafik och
              nya kulturanslag. Där tycker jag att det märks att man från regeringens
              sida inte sätter sig in i hur det är att vara verksam kulturpolitiker
              i kommuner och regioner som inte har en automatisk tillväxt.
            </seg>
            <seg n="3e5cd9fe">
              Att kämpa för kulturens anslag samtidigt som det handlar om ett
              nytt tåg till kollektivtrafiken eller länstrafiken är naturligtvis
              en oerhörd kamp.
            </seg>
            <seg n="28722776">
              Därför krävs det ett handslag mellan staten och regionerna för
              att vi ska kunna behålla de fina kulturinstitutionerna runt om
              i landet. Jag har aldrig hört någon kritik när det gäller kvaliteten
              mot vare sig Värmlandsoperan, Norrlandsoperan eller någon annan.
              Handslaget och stödet från staten måste vara tydligt.
            </seg>
            <seg n="e1a1524b">
              Samma stund som man kan konstatera att det år efter år sker ett
              slags smygreducering kan stödet vittra sönder. Det gör snabbt
              att institutionerna inte kan bedriva en kvalitativ verksamhet.
              Jag funderar på om det är meningen att det är den vägen vi ska
              gå.
            </seg>
          </u>
          <note type="speaker" n="cddb4f12">
            Anf. 133 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-44" n="25d0c6d9">
            <seg n="01508057">
              Fru talman! Jag tror att det första som Berit Högman var inne
              på var förutsebarhet. Det kan inte vara så att det alltid ska
              vara samma. I så fall skulle det inte behövas någon styrelse eller
              någonting sådant. Man ska kunna ompröva bidragen utifrån det som
              har skett vid institutionerna. Det förändras givetvis. Det måste
              också återspeglas i bidragsgivningen.
            </seg>
            <seg n="5a102082">
              Vi har en ordning i riksdagen där vi fattar beslut om budgeten
              i december. Innan dess kan inte gärna Kulturrådet börja dela ut
              pengar som man fortfarande inte vet vad de ska gå till om inte
              Berit Högman tycker att riksdagen helt ska avlövas sitt inflytande.
              Det tror jag inte riktigt är meningen.
            </seg>
            <seg n="0d82a40f">
              Man kan möjligen tycka att det är olyckligt att det är som det
              är. Men det är inte en fråga som vi kan ta upp här. Jag skulle
              gärna se att det kanske skulle vara som man har i många kommuner.
              Man har debatten på våren, och sedan gäller budgeten från årsskiftet.
              Det skulle kanske vara mycket enklare. Det kan vi kanske återkomma
              till.
            </seg>
            <seg n="d67d0ba9">
              Berit Högman återkommer hela tiden till år 1974. Enbart det säger
              att det är någonting bisarrt i alltihop när 1974 års kulturpolitik
              ska vara allenarådande och styrande nu år 2008, 34 år senare.
              Det har hänt väldigt mycket sedan dess. Men det har inte hänt
              tillräckligt mycket på kulturområdet.
            </seg>
            <seg n="10d276da">
              Mycket är bra och har fungerat bra. Men Sverige ser i mångt och
              mycket annorlunda ut. Därför har vi också Kulturutredningen. Den
              kommer bland annat att se över hur staten och regionerna ska samspela.
            </seg>
            <seg n="45364b0e">
              Alla är medvetna om att det system som finns i dag haltar på
              väldigt många olika sätt. Det är heller inte orimligt att man
              gör omfördelningar utifrån hur intressen ser ut och hur verksamheterna
              förändras vid de olika institutionerna.
            </seg>
            <seg n="6429d4e4">
              Norrlandsoperan, som jag tyckte att Berit Högman nämnde, har
              också fått mer pengar. Det går inte bara till storstäderna.
            </seg>
            <seg n="64e2de18">
              Det sker väldigt mycket bra. Men trots att regionerna är huvudmän
              är det staten som har det största ansvaret för stödet. I vissa
              fall har det handlat om 90 procent. Det är inte rimligt.
            </seg>
            <seg n="e8780bc3">
              Det gäller inte Värmlandsoperan. Den har inte fått mindre pengar.
              Jag fick en siffra här. Det handlar inte om mycket utan om ca
              200 000 kronor om man jämför år 2007 med år 2008. Mycket av det
              handlar om pensionsmedlen. Det är en fråga som vi inte riktigt
              styr över i det här fallet.
            </seg>
            <seg n="172772e8">
              I själva verket är det egentligen inte någon förändring för Värmlandsoperan.
            </seg>
          </u>
          <note type="speaker" n="bd80ffb8">
            Anf. 134 BERIT HÖGMAN (s):
          </note>
          <u who="berit_hogman_17a4be" xml:id="i-ba8af4d8adae7b57-5" n="a7db9910">
            <seg n="552edcea">
              Fru talman! Det är en förändring av resurstilldelningen som gör
              att man i det här konkreta fallet med Värmlandsoperan har all
              anledning att se över hur man ska klara av den planerade verksamheten.
              Med all sannolikhet gör man inte det.
            </seg>
            <seg n="6753f681">
              Jag delar statsrådets uppfattning. Det är klart att vi inte kan
              luta oss mot 1974 års kulturpolitik, utan det är bra med en revidering.
              Det är just mer politik som jag efterlyser och en mer öppen diskussion.
              Eftersom det ändå ligger så nära i tiden vore det rimligt att
              få ta den diskussionen innan Kulturrådet gör förändringar i fördelningen.
            </seg>
            <seg n="4ad87f88">
              Om regeringen valde att inte sänka så många skatter, och särskilt
              inte för dem som har väldigt mycket, skulle regeringen kunna ge
              Kulturrådet en ökad tilldelning som räckte till barn- och ungdomskultur
              så att man inte behövde ta från Länsmusiken och den barn- och
              ungdomskultur som Länsmusiken bedriver.
            </seg>
            <seg n="4d8d87ab">
              Det är min bestående kritik. Det är också därför jag har ställt
              den interpellation som debatteras i kväll.
            </seg>
          </u>
          <note type="speaker" n="2f64fae3">
            Anf. 135 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-45" n="25d0c6d9">
            <seg n="7893aca2">
              Fru talman! Om vi ska hålla oss till siffrorna för just Värmlandsoperan,
              Berit Högman, fick den i fjol 15,6 miljoner. I år är det beräknat
              till 15,4 miljoner. Jag tycker inte att det här är fråga om några
              radikala förändringar.
            </seg>
            <seg n="3c5eb4b9">
              Jag vet att Kulturutredningen har träffat kulturskapare, politiker
              och opinionsbildare över hela Sverige. Det gäller säkert också
              många i Värmland. Utredningen jobbar så. Den är väldigt lyssnande
              och väldigt aktiv.
            </seg>
            <seg n="d7093d12">
              Den kulturpolitiska debatten pågår i allra högsta grad. Men det
              är trots allt en ny regering. Vi har andra prioriteringar men
              också satsningar.
            </seg>
            <seg n="48b9130f">
              Skapande skola är en sådan när vi talar om barn och ungdomar.
              Det är 55 miljoner kronor som inte fanns tidigare. De går bland
              annat till institutionerna. Alla kommer att ha glädje av det.
              Det gäller inte minst barnen själva.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="57ad6c3e">
            21 § Svar på interpellation 2007/08:355 om kamp mot dopning
          </note>
          <note type="speaker" n="52195eea">
            Anf. 136 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-46" n="25d0c6d9">
            <seg n="961c87f0">
              Fru talman! Lars Lilja har frågat mig vad jag tänker göra för
              att stärka svensk idrotts kamp emot dopning.
            </seg>
            <seg n="c2f4e27d">
              Riksidrottsförbundet är ansvarigt för antidopningsarbetet inom
              svensk idrott. Alla 68 specialidrottsförbund som är anslutna till
              Riksidrottsförbundet har därutöver egna antidopningsprogram, och
              distriktsförbunden arbetar förebyggande mot dopning. Dopningskontrollerna
              görs alltid utan förvarning, främst på junior- och seniorelitnivå,
              men även motionärer kan bli testade. De senaste åren har dopning
              påvisats i mindre än ½ procent av proven.
            </seg>
            <seg n="5bc46673">
              Jag har noterat att Riksidrottsförbundet har minskat antalet
              tester och därigenom valt att prioritera andra åtgärder inom antidopningsarbetet.
              Riksidrottsförbundets antidopningsarbete bedrivs utöver testning
              även inom ytterligare åtta verksamhetsområden som exempelvis information
              och utbildning samt nationell och internationell samverkan.
            </seg>
            <seg n="170488d1">
              Sverige lever upp till sina internationella förpliktelser inom
              arbetet mot dopning, och jag anser att Sverige gör en mycket aktiv
              insats i det internationella antidopningsarbetet. Riksidrottsförbundet
              bekämpar framgångsrikt dopning på nationell nivå med de resurser
              som förbundet disponerar. Riksidrottsförbundet har för övrigt
              inte heller pekat på behovet av ökade resurser. Jag bedömer därför
              att regeringen avsätter tillräckligt med resurser till förbundets
              antidopningsarbete.
            </seg>
          </u>
          <note type="speaker" n="b3d7502d">
            Anf. 137 LARS LILJA (s):
          </note>
          <u who="lars_lilja_6d4148" xml:id="i-2a420fb4893a98e6-0" n="8f3de3f6">
            <seg n="947cedbc">
              Fru talman! Frågan handlar om vad kulturministern vill göra för
              att stärka svensk idrotts kamp mot dopning. Jag kan konstatera
              att det är ingenting. Det är en tydlig reträtt som leder till
              minskade ambitioner.
            </seg>
            <seg n="07adb740">
              Samtidigt kan jag dela kulturministerns uppfattning. Jag tycker
              att Riksidrottsförbundet gör ett mycket bra arbete mot dopning.
              Sverige är förmodligen ett av de framgångsrikaste länderna på
              det området. Men för den skull kan man inte slå sig till ro. Det
              oroar mig i det här svaret.
            </seg>
            <seg n="88e3d1d2">
              I en DS-skrift från 2002 tog den dåvarande regeringen fram fyra
              huvudpunkter för att bekämpa dopning. Det första var att öka antalet
              kontroller. Det andra var att förstärka utbildning och information
              som påverkar attityderna mot dopning samt ökad kunskap om problemet.
              Det tredje var att förbättra samverkan mellan olika samhällsinstanser.
              De fjärde var att alla gym ska sträva efter en dopningsfri miljö.
            </seg>
            <seg n="892dde2e">
              Det jag tänker mest på och tror är viktigast i sammanhanget är
              antalet tester.
            </seg>
            <seg n="c40e03f1">
              I alla andra sammanhang är vi överens om och hoppas att antalet
              lagöverträdare minskar om risken att bli upptäckt ökar. Därför
              sätts tusentals fartkameror upp. Dessutom vill vi ha fler poliser,
              och vi vill ha fler människor som jobbar mot brottsligheten. Det
              är lite grann så vi tänker. Då är det alldeles tydligt att antalet
              kontroller är en viktig åtgärd.
            </seg>
            <seg n="c493b3dc">
              I den departementsskrivelse som jag hänvisat till fanns målsättningen
              att från år 2002 öka antalet kontroller med 500 per år för att
              år 2005 uppnå målet 4 500 kontroller. Det där fungerade bra. Från
              år 2002 till år 2004 ökade vi antalet kontroller från 3 000 till
              4 000. Men år 2005 tog det stopp. Då var det återigen 4 000 kontroller.
              År 2006 minskade antalet kontroller till 3 500. Också nu är vi
              nere på 3 500 kontroller.
            </seg>
            <seg n="88db699c">
              Orsaken till det har att göra med att priset för de här kontrollerna
              ökar. Sverige är med och har stöttat Wadas arbete, World Anti-Doping
              Agencys arbete. De presenterar de krav som de ställer på medlemmarna
              när det gäller bland annat testningsverksamhet. År 2005 ökade
              kraven. Man var tvungen att göra mer sofistikerade analyser, vilket
              innebar att testerna blev dyrare. Alltså fanns det inte pengar
              till att fortsätta att öka antalet tester.
            </seg>
            <seg n="600fc384">
              Det kan konstateras att idrottsanslaget legat kvar på samma nivå
              under åren 2006, 2007, 2008 och 2009. Det har alltså inte hänt
              någonting med idrottsanslaget. Det är från det som pengarna till
              arbetet mot dopning ska tas. Om vi har samma anslag under hela
              mandatperioden innebär det i praktiken en rejäl minskning av anslaget
              med 34 procent det är ju rimliga kostnadsökningar. Det innebär
              att anslaget minskar med 1216 procent under mandatperioden.
            </seg>
            <seg n="6cbc3ea0">
              Med sådana förutsättningar är det naturligtvis problematiskt
              för idrotten att på ett bra och framgångsrikt sätt bedriva en
              antidopningsverksamhet. Jag talar nu om idrottsanslaget inte om
              Idrottslyftet eller andra delar av verksamheten därför att det
              är därifrån som de här pengarna tas.
            </seg>
          </u>
          <note type="speaker" n="50c5c290">
            Anf. 138 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-47" n="25d0c6d9">
            <seg n="f7f5715f">
              Fru talman! Reträtt och minskade ambitioner talade Lars Lilja
              här om. Jag kom därför lite grann av mig, för det var inte riktigt
              vad jag hade väntat mig att höra. Jag hade tänkt inleda det här
              svaret med att säga att jag tycker att det var ett lovvärt initiativ
              och att jag håller med Lars Lilja om att en av idrottens viktigaste
              trovärdighetsfrågor är den om kampen mot dopning. Men när jag
              fick höra om reträtt och minskade ambitioner kom jag, som sagt,
              lite grann av mig, för det är inte den bild jag har.
            </seg>
            <seg n="70ba7b87">
              Det ska sägas att idrottsrörelsen är självständig, och det vill
              man vara. Vi har en mycket tät dialog. Inte minst handlar det
              då om dopningsfrågorna. Det har inte varit några problem. Tvärtom
              har det fungerat väldigt bra.
            </seg>
            <seg n="9891118f">
              Ska man tolka det som Lars Lilja säger får man nästan ett intryck
              av att RF, Riksidrottsförbundet, har tonat ned de här frågornas
              betydelse och inte prioriterar dem, alternativt att man i ständiga
              samtal med mitt departement hela tiden påpekar att pengarna inte
              räcker. Så är det inte. Inte en enda gång har det funnits med.
              Tvärtom talar man om det intensiva arbete som bedrivs internationellt,
              inte minst genom Wada, och nationellt inom RF men också lokalt
              i distrikten och föreningarna. Det här arbetet fungerar väldigt
              bra.
            </seg>
            <seg n="fb3e6403">
              Jag är långt ifrån övertygad om att bara ett stort antal tester
              skulle betyda att man plötsligt fick bukt med dopningen. Det är
              ändå ett gott resultat att bara ½ procent av dopningstesterna
              var positiva.
            </seg>
            <seg n="11d0b56e">
              Jag ska lite grann utveckla mitt svar och ge en bakgrund med
              tanke på frågan i interpellationen om vad jag avser att göra för
              att stärka svensk idrotts kamp mot dopning.
            </seg>
            <seg n="ea34346e">
              I Regeringskansliet finns det en arbetsgrupp. Den hör hemma framför
              allt i Socialdepartementet. I gruppen finns ledamöter från Kulturdepartementet,
              från Socialdepartementet, som sagt, och från Riksidrottsförbundets
              dopningskommission och antidopningsgrupp. Syftet med gruppen är
              att den ska samordna och bistå inte minst regeringens och Statsrådsberedningens
              arbete med de här frågorna. Gruppen möts regelbundet.
            </seg>
            <seg n="5e5bc9f3">
              Därtill är Sverige också på det internationella planet anslutet
              till Europarådets antidopningskommission jag utgår från att Lars
              Lilja känner till det här och till Unescos internationella konvention
              mot dopning inom idrotten. Dessutom har vi Wada. Vi är också delaktiga
              i det mellanstatliga samarbetet International Anti-Doping Arrangement
              som samlar några av de ledande länderna. Det sker alltså väldigt
              mycket här, också på forskningsområdet.
            </seg>
            <seg n="08a9d923">
              Inom RF, som jag vet i allra högsta grad de skulle nog också
              bli förvånade om de fick höra vad Lars Lilja här sagt prioriterar
              de här frågorna, har man också forskning och en intensiv informationsuppbyggnad.
              Där är den här frågan i allra högsta grad levande. Så var det
              inte minst när vi var i Östersund på skidskytte-VM. De här frågorna
              togs upp också i högtidstalen under middagen där.
            </seg>
            <seg n="02bdc9aa">
              Problemet finns. Det är därför som man pratar så pass mycket
              om det. Jag återkommer till fler fakta. Men jag blev alltså väldigt
              förvånad över vad Lars Lilja här sade, att det är fråga om en
              reträtt och att vi inte prioriterar frågorna. Det är inte sant.
            </seg>
          </u>
          <note type="speaker" n="bb813a51">
            Anf. 139 LARS LILJA (s):
          </note>
          <u who="lars_lilja_6d4148" xml:id="i-2a420fb4893a98e6-1" n="8f3de3f6">
            <seg n="ae0174cb">
              Fru talman! En prioritering av en fråga betyder ofta att ökade
              anslag följer med detta för att kunna utöka arbetet. I det här
              fallet hävdar jag att det fortfarande är så ja, jag vet att det
              är så att anslaget till Dopningskommissionen och antidopningsarbetet
              är konstant. Det har inte ökat. Det innebär per automatik att
              man inte kan göra lika mycket som man tidigare har gjort.
            </seg>
            <seg n="f9a86ba7">
              Det sker mycket det är sant men det sker hela tiden inom samma
              anslagsram. Rimligen kan man då inte göra så mycket som man skulle
              önska göra.
            </seg>
            <seg n="5b33b6a2">
              Statsrådet talar om den arbetsgrupp som finns. Ja, den är intressant.
              Den är tillsatt och ska naturligtvis jobba. Men problemet är att
              det för ungefär ett år och tre månader sedan fanns en färdig handlingsplan
              om hur man skulle kunna jobba mot dopning både inom och utanför
              idrotten en handlingsplan framtagen av Mobilisering mot narkotika.
            </seg>
            <seg n="ecaff96b">
              Handlingsplanen låg på Regeringskansliet i ett år utan att man
              gjorde någonting. Det man nu har gjort är att man har tillsatt
              arbetsgruppen vars verksamhet vi inte vet så mycket om. Så småningom
              får vi väl se vad den kan åstadkomma. Det enda man har gjort är
              att man har dragit i gång ett samarbetsprojekt mellan ett antal
              gym i Helsingfors, inom det så kallade STAD-projektet. Det är
              naturligtvis bra, men ingenting annat har hänt. Det har alltså
              funnits en färdig handlingsplan. Ändå har man inte gjort någonting.
            </seg>
            <seg n="a7b7cab8">
              Så länge jag lever kommer jag att hävda att jag tror att det
              är viktigt att fler prover inom idrotten bidrar till ett minskat
              antal dopade idrottsmän. Jag är orolig, för jag vet hur man jobbar
              med de här frågorna. Man jobbar mycket gentemot idrottsutövare
              på lite högre nivå. Men jag tror att det här problemet, tyvärr,
              är stort bland ganska många på lägre nivå inom vissa idrotter.
            </seg>
            <seg n="62972ddf">
              Jag delar idrottsministerns idrottsministern i det här fallet
              uppfattning att detta är ett samhällsproblem också i övrigt. Men
              den diskussionen har jag haft med Maria Larsson, och den kommer
              jag att fortsätta att ha med henne.
            </seg>
            <seg n="11cb8830">
              Det som också bekymrar mig är att Wadas nya regelverk inte har
              antagits. I november 2007 hade man en konferens i Madrid och jobbade
              då med en ny antidopningskod, ett nytt regelverk för hur antidopningsarbetet
              ska ske. Eftersom Sverige är en stark tillskyndare av Wada är
              det vår uppgift att följa det här regelverket.
            </seg>
            <seg n="0edefa7b">
              Vi kan konstatera några saker. Testerna blir dyrare därför att
              fuskarna blir mer och mer sofistikerade. Vi som för den här kampen
              måste ligga före fuskarna, inte efter fuskarna. Det är otroligt
              viktigt. Dessutom ska den här koden implementeras, vilket kommer
              att ta tid och kraft från antidopningsgruppens arbete.
            </seg>
          </u>
          <note type="speaker" n="f5eac34e">
            Anf. 140 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-48" n="25d0c6d9">
            <seg n="5664e39e">
              Fru talman! Ytterligare resurser talade Lars Lilja om. I så fall
              är det märkligt att om man i idrottsvärlden inte tycker att medlen
              räcker inte har äskat mer pengar för detta.
            </seg>
            <seg n="1f7473ae">
              Vi kan alltid dela upp pengar i vad som är vad och vad som inte
              är vad. Men om vi ser på vad idrottsrörelsen har fått totalt har
              man från år 2000 fått mer än en fördubbling snudd på en tredubbling.
              Jag räknar förvisso in både Handslaget, som trappades upp, Idrottslyftet
              och den extra utdelningen från Svenska Spel närmare 175 miljoner
              under det senaste året. Många har spelat, och då har Svenska Spel
              kunnat glädja idrottsrörelsen med ytterligare 175 miljoner. Här
              finns också möjligheter att prioritera. Men jag har inte hört
              något om att dessa pengar inte skulle räcka eller att man har
              tvingats prioritera ned dopningsarbetet. Jag ska gärna ta upp
              frågan med RF:s ledning.
            </seg>
            <seg n="d147e3ae">
              Jag håller helt med Lars Lilja om att det visst är ett problem.
              Det finns flera idrotter som är rena, förvisso, men andra idrotter
              har gigantiska problem. Vi behöver inte ens nämna dem eftersom
              jag tror att vi båda vet vilka de är.
            </seg>
            <seg n="4b34b7db">
              Jag har förstått att Lars Lilja har haft en diskussion med Maria
              Larsson om dessa frågor. Lars Lilja vet att man samarbetar. Den
              här frågan är inte isolerad. Den hör ihop med alkohol och narkotika.
              Man försöker samarbeta för att hitta lösningar på området.
            </seg>
            <seg n="47f9f519">
              Jan Pennlöv, före detta justitieombudsman, har fått i uppdrag
              att se över narkotikalagstiftningen och viss annan närliggande
              lagstiftning. Här kommer denna fråga in. Regelverket är splittrat,
              och det måste finnas en samsyn om detta ska fungera.
            </seg>
            <seg n="6a95f095">
              Jag ska gärna ta upp diskussion med Riksidrottsförbundet och
              säga att det finns många, inte minst i riksdagen, som anser att
              man inte riktigt arbetar som man borde och att det görs för få
              kontroller. Vi kan se vad förbundet svarar, och sedan kan det
              bli en ny intressant diskussion.
            </seg>
          </u>
          <note type="speaker" n="7147e8d3">
            Anf. 141 LARS LILJA (s):
          </note>
          <u who="lars_lilja_6d4148" xml:id="i-2a420fb4893a98e6-2" n="8f3de3f6">
            <seg n="7090fe39">
              Fru talman! Dopingkommissionens verksamhet finansieras ur idrottsanslaget.
              Vi har sett i budgetarna att anslaget har varit oförändrat under
              mandatperioden, och det innebär de facto en besparing. Vi ska
              också ha klart för oss att Riksidrottsförbundet och Riksidrottsstyrelsen
              naturligtvis slits av andra prioriteringar. Specialförbunden är
              naturligtvis intresserade av att få mer anslag för sina verksamheter.
              Specialförbundens anslag och anslag till dopningsarbetet får konkurrera
              med varandra, vilket naturligtvis kan vara lite olyckligt.
            </seg>
            <seg n="7509cfaf">
              Jag nämnde departementsskrivelsen. Stora delar av RF:s dopningskommission
              var med där. Det var utifrån det arbetet som vi hade målet att
              uppnå 4 500 kontroller, vilket jag tror att man även i dagsläget
              skulle vilja göra.
            </seg>
            <seg n="8e898960">
              Nu når vi inte det målet utan det blir ca 3 500. Där kommer man
              in på nästa fråga. Hur påverkar det Dopinglaboratoriet i Huddinge?
              Laboratoriet måste ha något slags kritisk massa för att överleva
              och ligga på topp för att fortsätta vara ackrediterad. Då är det
              också viktigt att antalet kontroller hålls uppe så att man klarar
              den delen.
            </seg>
            <seg n="1d0de83b">
              Anser idrottsministern att det är viktigt att vi har Dopinglaboratoriet
              i Huddinge och att vi kan hålla ett ackrediterat laboratorium
              i Sverige?
            </seg>
            <seg n="9f7f28fe">
              Jag nämnde konkurrensen om medel. Det förekommer en diskussion,
              och frågan har i andra länder lösts så att just antidopningsorganisationen
              är frikopplad från den nationella idrottsrörelsen. På så sätt
              ska man slippa konkurrera och trovärdigheten ska öka. Är det något
              som idrottsministern har funderat på? Hur skulle idrottsministern
              ställa sig till en sådan lösning?
            </seg>
          </u>
          <note type="speaker" n="c9863bad">
            Anf. 142 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-1a02c867eda21fd4-49" n="25d0c6d9">
            <seg n="658aa566">
              Fru talman! Här förelåg nog inget problem att prioritera mellan
              olika områden. Riksidrottsförbundet är tydligt med vad man tycker,
              hur man vill arbeta och agera. Vi har varit inne på dopningsfrågorna.
              Man tycker sig ha ett bra samarbete internationellt, nationellt
              och lokalt. Det ska vara en kontakt med basen, med föreningarna,
              så att kunskapen finns hela vägen.
            </seg>
            <seg n="99855545">
              Lars Lilja var inne på att Wada har ett regelverk som alla har
              anslutit sig till. Här finns ett intensivt nordiskt samarbete,
              som också för hela frågan framåt. Det här är ingenting vi kan
              lösa själva utan det här måste lösas tillsammans med andra länder
              och inom dessa organisationer, som har kommit långt.
            </seg>
            <seg n="feeeba0d">
              Dopinglaboratoriet i Huddinge har funnits i drygt 20 år. Riksidrottsförbundet
              är den största kunden. Det är självklart viktigt att vi har laboratoriet.
              Nu har det funnits så pass länge och är dessutom internationellt
              respekterat. Det är något vi i allra högsta grad slår vakt om.
              Något hot i den delen finns inte.
            </seg>
            <seg n="56e6e0f8">
              Jag har lovat att jag ska ta upp diskussionen med Riksidrottsförbundet
              om man tycker att arbetet mot dopning borde bedrivas på ett annat
              sätt.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="fc95f11b">
            22 § Svar på interpellation 2007/08:319 om EU:s agerande för
            mer alkohol och tobak i utvecklingsländerna
          </note>
          <note type="speaker" n="631c10e0">
            Anf. 143 Statsrådet EWA BJÖRLING (m):
          </note>
          <u who="ewa_bjorling_06f2e0" xml:id="i-1a02c867eda21fd4-50" n="3af2872c">
            <seg n="196ce44f">
              Fru talman! Kent Persson har frågat mig om de svenska målen för
              utvecklingspolitiken är förenliga med EU:s handelspolitik för
              ökad liberalisering och avreglering inom handel med alkohol och
              tobak samt hur jag avser att agera i denna fråga.
            </seg>
            <seg n="7ede702a">
              Regeringen driver en aktiv samstämmighetspolitik inom EU, i linje
              med politiken för global utveckling. En viktig del av detta arbete
              är att tillgodose att utvecklingsperspektivet ges en viktig roll
              i handelspolitiken samt att stöd ges för att stärka utvecklingsländernas
              kapacitet att dra nytta av det internationella handelssystemet.
              Frihandel är ytterst betydelsefullt och utgör ett kraftfullt instrument
              för utveckling och fattigdomsbekämpning, vilket bekräftas i FN:s
              millenniemål. Sverige driver därför aktivt att utvecklingsländerna
              ska ges bättre tillträde till EU:s marknad. Detta görs inom ramen
              för dels de globala handelsförhandlingarna, dels i de bilaterala
              och regionala förhandlingarna, bland annat med länder i Afrika,
              Mellanöstern och Latinamerika.
            </seg>
            <seg n="255f0af7">
              Handel med alkohol och tobak förhandlas inom WTO samt i bilaterala
              och regionala handelsförhandlingar. Låt mig klargöra WTO:s roll
              för varu- och tjänstehandeln i förhållande till nationell folkhälsopolitik.
            </seg>
            <seg n="3729519b">
              Varor som alkohol och tobak särbehandlas inte i WTO-förhandlingarna.
              Det innebär dock inte att det internationella handelsregelverket
              begränsar utvecklingsländernas möjligheter att prioritera till
              exempel folkhälsa. De instrument som normalt används för att minska
              alkohol- och tobakskonsumtion såsom nationell beskattning och
              regler rörande försäljning av alkohol och tobak omfattas inte
              av pågående handelsförhandlingar. Enligt WTO:s regelverk kan länder
              utforma sina egna regler så länge dessa är icke-diskriminerande,
              vilket innebär att skattenivåer och reglerna för försäljning av
              importerade varor ska vara desamma som för lokalt producerad alkohol
              och tobak.
            </seg>
            <seg n="aa4836ae">
              Handeln med tjänster regleras i WTO genom det allmänna tjänstehandelsavtalet,
              GATS (General Agreement on Trade in Services). Ländernas åtagande
              i GATS avgörs efter förhandlingar. Varje medlemsland har emellertid
              själv ett stort inflytande över vilka tjänstesektorer som landet
              är berett att göra åtaganden i, och detta inkluderar även reklamtjänster.
              I GATS-avtalets inledning bekräftas medlemmarnas rätt att reglera
              och att införa nya regleringar för att tillgodose nationella policymål.
              Detta innebär att varje enskilt medlemsland kan besluta om mål
              och medel till skydd för folkhälsan.
            </seg>
            <seg n="40c6a206">
              Jag vill understryka att regeringen är för såväl en fri handel
              som en god folkhälsa. Det är viktigt att framhålla att dessa frågor
              inte på något vis behöver stå i motsättning till varandra. Ekonomiska
              och sociala faktorer samspelar och är beroende av varandra: Ökad
              handel bidrar till ekonomisk tillväxt som främjar utveckling och
              sysselsättning och befrämjar därmed social välfärd och folkhälsa.
              Regeringen bedriver ett aktivt arbete i EU, WTO, FN och i alla
              andra berörda forum för att skapa så goda förutsättningar som
              möjligt för en god folkhälsa för alla tillsammans med minskad
              fattigdom.
            </seg>
          </u>
          <note type="speaker" n="4c2c069f">
            Anf. 144 KENT PERSSON (v):
          </note>
          <u who="kent_persson_3230c6" xml:id="i-a31be05127282f44-0" n="982afb0d">
            <seg n="47c96431">
              Fru talman! Jag får tacka för svaret denna sena timme. Dagen
              har varit lång, och jag hoppas att vi kan avsluta den här debatten
              i god samstämmighet.
            </seg>
            <seg n="fbc7d6ac">
              Internationell handel har en mycket stor betydelse för fattiga
              länders möjlighet att minska fattigdomen. Hur handelsavtal utformas
              är därför många gånger avgörande för utvecklingsländernas möjligheter
              att påverka utvecklingen i sina länder.
            </seg>
            <seg n="82ae8ece">
              Det är verkligen skillnad på frihandel och fri handel. Jag noterar
              i svaret att också statsrådet har gjort den åtskillnaden. Jag
              funderar lite grann vad som ligger bakom det. Det är första gången
              jag träffar på det från alliansens sida.
            </seg>
            <seg n="98f47500">
              Frihandel leder inte nödvändigtvis till ekonomisk och social
              utveckling för alla utan att man diskuterar vad den ska innehålla.
              Här måste vi göra en åtskillnad mellan vad som är mål och medel:
              Är målet frihandel, eller ska den ses som ett medel för ekonomisk
              utveckling?
            </seg>
            <seg n="e4ce962c">
              Mot den bakgrunden är det med oro jag noterar att EU inom ramen
              för GATS-förhandlingarna så hårt driver en ytterligare liberalisering
              av tjänstehandeln, vilket inbegriper marknadsföring av och handel
              med alkohol och tobak samt begränsar ländernas möjlighet att lagstifta
              på området. Om EU:s krav går igenom kommer utvecklingsländernas
              möjlighet att reglera handeln inom dessa områden att försvåras
              utifrån folkhälsoperspektiv. Möjligheten att införa monopol kommer
              också att begränsas eller försvåras.
            </seg>
            <seg n="be7dbdd8">
              Ett frihandelsavtal som syftar till att ge utvecklingsländerna
              bra förutsättningar bör därför ta hänsyn till ekonomiska, sociala
              och medicinska faktorer. Ett avtal får då inte försvåra för länderna
              att forma en folkhälsobaserad tobaks- och alkoholpolitik.
            </seg>
            <seg n="daa58f31">
              Tyvärr finns det anledning att känna oro, inte minst med regeringens
              hållning, eller ska vi säga brist på engagemang i denna fråga.
            </seg>
            <seg n="dd1f156a">
              Man kan också ställa sig frågan vad Sverige skulle ha varit i
              dag om motsvarande politik hade drivits från starkare länder under
              förra sekelskiftet när Sverige tog itu med det utbredda supandet
              och införde restriktioner med starkt stöd av folkrörelserna genom
              ett statligt monopol på försäljningen.
            </seg>
            <seg n="4317fdf7">
              Till svaret kan jag säga att jag inte riktigt förstår regeringens
              hållning i den här frågan. I svaret pratas det väldigt mycket
              och tydligt om vikten av frihandeln, att den leder till social
              utveckling och ekonomiskt välstånd. Men jag kan inte se det när
              det gäller tobak och alkohol. På vilket sätt ska det främja folkhälsan
              i utvecklingsländerna?
            </seg>
            <seg n="29be2500">
              Går man in och tittar lite närmare på vad det här innebär ser
              man att det i GATS-överläggningarna pratas om de förändringar
              som har gjorts i det senaste papperet. Det står bland annat att
              det blir svårare att reglera alkohol och tobak utan att löpa risken
              att bli challenged , som de kallar det, alltså utmanade av ett
              land. Därigenom tvingas länder bevisa inför en WTO-panel att de
              regleringar och restriktioner man vill införa är objektiva och
              relevanta. Det innebär att det läggs en enorm bevisbörda på de
              länder som vill göra det. Många av dessa länder har varken de
              resurser eller den organisation som behövs för att kunna göra
              det.
            </seg>
          </u>
          <note type="speaker" n="718339f0">
            Anf. 145 Statsrådet EWA BJÖRLING (m):
          </note>
          <u who="ewa_bjorling_06f2e0" xml:id="i-1a02c867eda21fd4-51" n="3af2872c">
            <seg n="ffd70f78">
              Fru talman! Kent Persson tycker att jag ska göra skillnad mellan
              fri handel och frihandel, om jag förstod saken rätt. För regeringen
              är det oerhört viktigt att verka i frihandelns riktning. Vi kan
              inte minst se rent historiskt hur Sverige har utvecklats: Det
              har vi gjort genom handel. Vad jag menar är att det handlar om
              att båda sakerna är viktiga. Det är viktigt med en fri handel.
              Och hur uppnår man då det? Jo, det gör man genom att ha så lite
              regelkrångel och så lite tullar som möjligt, för att verkligen
              kunna idka en riktigt fri handel.
            </seg>
            <seg n="602aa76c">
              Sverige kommer att fortsätta att vara EU:s vakthund när det gäller
              den här frågan. Den är oerhört viktig inte minst för utvecklingsländerna,
              precis som Kent Persson säger, för deras ekonomiska och sociala
              utveckling. Vi kommer aldrig att lyckas lyfta utvecklingsländerna
              ur fattigdom så länge vi inte får i gång en bra existerande handel,
              både en handel mellan afrikanska länder, om vi tar det exemplet,
              och en handel mellan Afrika och EU, för att ta ett större exempel.
            </seg>
            <seg n="96ae7a5b">
              Kent Persson säger att han känner oro för det arbete regeringen
              bedriver och det sätt som regeringen agerar på. Jag känner mig
              väldigt trygg i det sätt som regeringen agerar på, men däremot
              känner jag tyvärr en stark oro för det som sker inom EU i dag.
              Vi ser att det finns fler och fler protektionistiska länder, som
              verkar i rakt motsatt riktning mot att både idka fri handel och
              göra bra frihandelsavtal. Det vi ser just nu är väldigt allvarligt,
              för det kommer inte att hjälpa utvecklingsländerna.
            </seg>
            <seg n="0929b1eb">
              Det handlar väldigt mycket om att EU, som ett tydligt exempel,
              måste avskaffa sina jordbrukstullar för att utvecklingsländerna
              ska få ett helt annat tillträde.
            </seg>
            <seg n="26ad07bf">
              Jag vill också förtydliga den del som handlar om just alkohol
              och tobak, att regleringar skulle vara objektiva och relevanta.
              Det är självklart att det ska vara så. Det är lika självklart
              att man både från svensk sida och från EU:s sida i samband med
              breda avtal kommer att satsa väldigt stora resurser på bistånd.
              Det handlar just om att hjälpa de fattiga länderna att skriva
              bra avtal och att göra bra förhandlingar för att kunna hävda sig
              i konkurrensen.
            </seg>
            <seg n="c72cf4ab">
              Till sist vill jag bara tydligt påpeka, som jag redan gjorde
              i mitt svar och som jag tidigare har gjort i kammaren när det
              gäller den här frågan, att det inte är så att det här förhindrar
              länderna att föra en aktiv folkhälsopolitik. Om inte annat är
              Sverige ett väldigt tydligt bevis på det, för GATS har inte förändrat
              den svenska alkohol- och tobakspolitiken.
            </seg>
            <seg n="ecb88581">
              GATS handlar inte heller om vilka regler som ska gälla för försäljning
              av alkohol eller reklam för tobak och alkoholhaltiga drycker.
              Däremot måste de utländska tjänsteföretag, till exempel alkoholdistributörer
              och reklambyråer, som ges marknadstillträde via GATS respektera
              de nationella regler som gäller i respektive land. Det är fortfarande
              upp till varje land att författa dessa nationella regler så att
              de verkar i rätt riktning, så som landet har beslutat i sin folkhälsopolitik.
            </seg>
          </u>
          <note type="speaker" n="922d3e64">
            Anf. 146 KENT PERSSON (v):
          </note>
          <u who="kent_persson_3230c6" xml:id="i-a31be05127282f44-1" n="982afb0d">
            <seg n="05f975d2">
              Fru talman! Jag vill då kommentera den sista delen, vilka möjligheter
              man har. Det är riktigt, som statsrådet säger, att det finns möjligheter
              att införa restriktioner. Men de ska vara objektiva, och de ska
              vara relevanta. Och samtliga restriktioner kan utmanas av alkohollobbyn
              eller av andra medlemsländer.
            </seg>
            <seg n="9108029b">
              Det är just det som är poängen med uppluckringen i de diskussioner
              som pågår i dag. Den gör att det blir betydligt svårare för länder
              att hävda sin ståndpunkt, att hävda att det är viktigt att införa
              restriktioner när det gäller alkohol och tobak. Det är ju det
              som är poängen. Jag förstår inte på vilket sätt frihandel med
              alkohol och tobak ska främja folkhälsan. Det är snarare så att
              man behöver ha restriktioner om man menar allvar med att främja
              folkhälsan, inte bara i de länder som vi pratar om nu utan i världen
              över huvud taget.
            </seg>
            <seg n="5fecc650">
              Här noterar jag att målet med frihandel är överordnat själva
              resultatet, alltså de medel som man ska ha.
            </seg>
            <seg n="25d3b3f8">
              Jag delar uppfattningen att frihandel är viktigt. Vi ska ha få
              restriktioner. Men det finns områden där vi måste hjälpa till
              och se till att vi får restriktioner för att kunna skydda folkhälsan.
            </seg>
            <seg n="21101525">
              Statsrådet har kanske sett den utställning som finns en trappa
              ned här, om tobakskonsumtion och tobakens inverkan. En av de viktiga
              delarna är just reklamen, som riktar sig till ungdomar och även
              vuxna, misstänker jag, för att man ska få nya konsumenter.
            </seg>
            <seg n="06e6d2a9">
              Det gagnar inte folkhälsan. Det gagnar inte folkhälsan i utvecklingsländerna
              heller, där man vill luckra upp och ge möjligheter för tobakslobbyn
              och alkohollobbyn att få en ny marknad.
            </seg>
            <seg n="e33cc262">
              Det är det som är det allvarliga, och jag vill se att regeringen
              för en aktiv politik nu medan vi har möjlighet i de här förhandlingarna.
              Så länge vi diskuterar finns det möjlighet att påverka.
            </seg>
            <seg n="364e62a3">
              Jag menar att det är regeringens uppdrag att hjälpa till så att
              det blir ett avtal, ett frihandelsavtal inom tjänsteområdet, som
              gör det möjligt för utvecklingsländer att införa restriktioner
              utan att behöva bevisa för någon panel varför de gör det objektivitet
              och relevans.
            </seg>
            <seg n="49718b50">
              Man kan titta på vilka man ska lyssna på, för det står i ett
              av de här kapitlen i de pågående förhandlingarna det ska sägas,
              så att det blir rätt. Vid införande av regleringar ska en regering
              vara tvungen att inhämta synpunkter från kommersiella intressen
              rörande den vara eller tjänst som ska regleras.
            </seg>
            <seg n="173d9cd0">
              Texten ger inget utrymme för icke-kommersiella intressen, till
              exempel folkhälsointressena, att komma med i den diskussionen.
              Det innebär att kommersiella intressen ges större möjligheter
              till inflytande än medborgarna i ett givet land. Det här är givetvis
              allvarligt när vi diskuterar tobak och alkohol.
            </seg>
            <seg n="2bb25821">
              Vi har inga möjligheter att påverka så som det nu är utformat.
              Blir det här det beslutsunderlag som skulle vinna laga kraft har
              vi inte kommit långt när det gäller folkhälsoaspekten.
            </seg>
          </u>
          <note type="speaker" n="69bda5d6">
            Anf. 147 Statsrådet EWA BJÖRLING (m):
          </note>
          <u who="ewa_bjorling_06f2e0" xml:id="i-1a02c867eda21fd4-52" n="3af2872c">
            <seg n="30deb01b">
              Fru talman! Jag håller inte med om att målet med frihandel är
              överordnat resultatet. Däremot är det oerhört viktigt att hjälpa
              utvecklingsländerna att också kunna vara konkurrenskraftiga när
              vi öppnar för en friare handel. Kent Persson vet att det är någonting
              som den svenska regeringen mycket starkt står bakom och dessutom
              väldigt starkt driver, inte minst genom Aid for Trade.
            </seg>
            <seg n="f8f5dc9e">
              Sedan vill jag återigen förtydliga att GATS inte handlar om vilka
              regler som ska gälla för försäljning av alkohol eller reklam för
              tobak och alkoholhaltiga drycker. Att multinationella tobaksbolag
              försöker förmå utvecklingsländer att luckra upp reglerna för tobaksreklam
              är en fråga som faktiskt ligger utanför GATS mandat.
            </seg>
            <seg n="c47dc2ab">
              Angående den svenska synen och den svenska regeringen är det
              så att Sverige inte har motsatt sig att andra medlemsstater inom
              EU söker främja sina egna exportintressen genom att i GATS-förhandlingarna
              framföra önskemål om åtaganden inom distributionssektorn. Det
              är också så att EU:s exportintressen beträffande försäljning av
              alkoholhaltiga drycker fokuserar på de marknader som tillåter
              privata tjänsteleverantörer.
            </seg>
            <seg n="c9f1a6d1">
              Jag kan gå in på det hela mer specifikt i Kent Perssons fråga.
              Det handlar också om Sri Lanka och Taiwan, i det här fallet. Där
              har EU framfört krav till Sri Lanka och Taiwan inom reklam- och
              distributionssektorn avseende både grossist- och detaljisthandel
              med alkohol. Men man ska också nämna att Taiwan har framfört krav
              på ökat tillträde till EU:s marknad för alkoholhaltiga drycker.
            </seg>
            <seg n="5910ee73">
              WTO:s varuhandelsavtal, GATT, föreskriver då att utländska alkoholproducenter
              ska ges möjlighet att konkurrera med inhemsk alkohol i de länder
              där alkoholförsäljning är tillåten. Det är också den linje som
              är tillämpad i Sverige.
            </seg>
            <seg n="502b028a">
              Folkhälsan är fortfarande ett väldigt viktigt mål för Sverige.
              Det är ett viktigt mål även inom EU. Men vi måste kunna skilja
              på de här två frågorna när det gäller stora frihandelsavtal och
              när det gäller att varje land själv bestämmer sina mål för folkhälsan.
            </seg>
            <seg n="a3fa1087">
              Jag vågar stå här i kammaren och lova att den svenska regeringen
              kommer att stötta utvecklingsländerna alldeles otroligt just när
              det gäller att de ska kunna göra bättre förhandlingar och ha bättre
              kompetens för att skapa sig ett eget fungerande demokratiskt rättssystem.
              Det handlar om att bygga upp sin infrastruktur. I många fall handlar
              det också om att kunna hjälpa till och bidra när det gäller folkhälsopolitiska
              mål. Men det är fortfarande två frågor som skiljer sig åt.
            </seg>
          </u>
          <note type="speaker" n="3b34c04e">
            Anf. 148 KENT PERSSON (v):
          </note>
          <u who="kent_persson_3230c6" xml:id="i-a31be05127282f44-2" n="982afb0d">
            <seg n="ae762358">
              Fru talman! Det är lovvärt att vi har ett statsråd som lovar
              att stötta utvecklingsländerna i deras arbete med folkhälsomål
              och i de här förhandlingarna. Men det vore också bra om jag kunde
              få en tydlig markering från statsrådet om att man tänker driva
              detta också inom EU. Vi är ju en del av EU och kommer delvis att
              underordnas vad EU och EU-kommissionen har sagt i de här delarna.
            </seg>
            <seg n="db02b1cb">
              Jag pratar om mål och resultat. Resultatet som uppnås hänger
              givetvis samman med vad man sätter upp för regler, vad man har
              för regler, vad det är för syfte man har med ett avtal. Det är
              innehållet i det avtalet som är helt avgörande för om man ska
              nå de folkhälsopolitiska mål som man har satt upp.
            </seg>
            <seg n="05bfa9d7">
              Så länge man inte klart och tydligt driver den linjen blir det
              givetvis svårt för de här länderna att kunna leva upp till de
              eventuella restriktioner som de vill genomföra. Inom de här områdena
              är objektivitet och relevans fortfarande oerhört avgörande för
              om man ska kunna införa restriktioner.
            </seg>
            <seg n="59382566">
              Man måste medge att det är på det sättet. Ska man kunna driva
              den här politiken utifrån folkhälsopolitiska aspekter måste man
              faktiskt minska tillgången på alkohol och tobak, även i ett världshandelsperspektiv.
            </seg>
            <seg n="44ba293d">
              Det här är ingen vara eller tjänst vilken som helst. Ska man
              leva upp till det här måste man se till att det inte ses som vilken
              vara som helst.
            </seg>
          </u>
          <note type="speaker" n="051665bd">
            Anf. 149 Statsrådet EWA BJÖRLING (m):
          </note>
          <u who="ewa_bjorling_06f2e0" xml:id="i-1a02c867eda21fd4-53" n="3af2872c">
            <seg n="b0168af6">
              Fru talman! Tack Kent Persson! Vi kommer nog att fortsätta att
              ha lite olika syn på den här frågan. Jag tycker fortfarande det
              tycker man i GATS-förhandlingarna också att det är viktigt att
              separera de här två frågorna. Det handlar dels om en öppen och
              fri handel, dels om folkhälsopolitik.
            </seg>
            <seg n="d556ccb5">
              Det är ingenting som i sig behöver vara motsägelsefullt. Men
              det är fortfarande, återigen, väldigt tydligt att den här frågan
              om alkohol- och tobakshandel ligger utanför GATS mandat.
            </seg>
            <seg n="2a268503">
              Däremot måste de utländska tjänsteföretag, till exempel distributörer
              av alkohol, som ges marknadstillträde via GATS faktiskt respektera
              de nationella regler som gäller i respektive land.
            </seg>
            <seg n="8bac7362">
              Om vi vill driva en tydligare folkhälsopolitik och en sund folkhälsopolitik
              av olika slag det gäller många fler frågor än den här, till exempel
              frågan om hiv/aids i många fattiga länder handlar det om att vi
              från EU, främst, faktiskt kan bidra till att hjälpa utvecklingsländerna
              på ett väldigt tydligt sätt. Vi gör det till viss del i dag, men
              vi kan förbättra det här väldigt mycket.
            </seg>
            <seg n="9fe7c1f6">
              Den svenska regeringen står också väldigt starkt, som jag sade
              tidigare, bakom just Aid for Trade, som jag tror är en utmärkt
              väg att gå för att länderna ska få en bättre kompetens i det här
              och för att man ska kunna få en bra folkhälsa tillsammans med
              en ökad handel, och den får man främst genom bra frihandelsavtal.
            </seg>
          </u>
          <note n="bb96b213">
            Överläggningen var härmed avslutad.
          </note>
          <note n="d37a2c77">
            23 § Hänvisning av ärenden till utskott
          </note>
          <note n="ab5dae51">
            Föredrogs och hänvisades
          </note>
          <note n="4989c26f">
            24 § Förnyad bordläggning
          </note>
          <note n="da01c81e">
            Föredrogs och bordlades åter
          </note>
          <note n="f37c70ef">
            25 § Bordläggning
          </note>
          <note n="ab03a538">
            Anmäldes och bordlades
          </note>
          <note n="cc7401d5">
            26 § Anmälan om interpellationer
          </note>
          <note n="f4b79780">
            Anmäldes att följande interpellationer framställts
          </note>
          <note n="6bb56939">
            den 19 februari
          </note>
          <note n="74156d69">
            LiseLotte Olsson
          </note>
          <note n="207f6a55">
            Mikael Damberg
          </note>
          <note n="e415eb21">
            Interpellationerna redovisas i bilaga som fogas till riksdagens
            snabbprotokoll tisdagen den 4 mars.
          </note>
          <note n="9bb2c421">
            27 § Anmälan om frågor för skriftliga svar
          </note>
          <note n="23e1fb0e">
            Anmäldes att följande frågor för skriftliga svar framställts
          </note>
          <note n="14ff5880">
            den 18 februari
          </note>
          <note n="94608971">
            Birgitta Eriksson
          </note>
          <note n="31b961c2">
            Bodil Ceballos
          </note>
          <note n="5b19d008">
            Frågorna redovisas i bilaga som fogas till riksdagens snabbprotokoll
            tisdagen den 4 mars.
          </note>
          <note n="ac0237c2">
            28 § Anmälan om skriftliga svar på frågor
          </note>
          <note n="1e54b8dd">
            Anmäldes att skriftliga svar på följande frågor inkommit
          </note>
          <note n="6bb56939">
            den 19 februari
          </note>
          <note n="b87c9f55">
            Lars Mejern Larsson
          </note>
          <note n="017b2b98">
            Fredrik Olovsson
          </note>
          <note n="9fa4a6f4">
            Torbjörn Björlund
          </note>
          <note n="e3ec140a">
            Josefin Brink
          </note>
          <note n="a02bbf70">
            Eva Olofsson
          </note>
          <note n="9f4f9991">
            Ameer Sachet
          </note>
          <note n="c2f5c774">
            Yvonne Andersson
          </note>
          <note n="6f4a3098">
            Finn Bengtsson
          </note>
          <note n="12120488">
            Svaren redovisas i bilaga som fogas till riksdagens snabbprotokoll
            tisdagen den 4 mars.
          </note>
          <note n="9e3b81bc">
            29 § Kammaren åtskildes kl. 22.50.
          </note>
          <note n="67c98276">
            Förhandlingarna leddes
          </note>
        </div>
      </body>
    </text>
  </TEI>
</teiCorpus>
