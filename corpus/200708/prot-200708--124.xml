<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--124</head>
          <docDate when="2007-06-09">2007-06-09</docDate>
        </div>
      </front>
      <body>
        <div>
          <note n="cc58c58d">
            ﻿
          </note>
          <note n="d5cb9a76">
            Riksdagens protokoll
          </note>
          <note n="2c07551c">
            2007/08:124
          </note>
          <note type="date" n="63d168c0">
            Måndagen den 9 juni
          </note>
          <note n="ea4b8cfd">
            Kl. 10:00 - 20:11
          </note>
          <note n="31b28165">
            1 § Justering av protokoll
          </note>
          <note n="d423467e">
            Justerades protokollet för den 2 juni.
          </note>
          <note n="82daf1f6">
            2 § Meddelande om frågestund
          </note>
          <note n="73eb2bda">
            Talmannen meddelade att vid frågestunden torsdagen den 12 juni
            kl. 14.00 skulle följande statsråd delta:
          </note>
          <note n="efc3ce89">
            Statsrådet Lars Leijonborg (fp), justitieminister Beatrice Ask
            (m), miljöminister Andreas Carlgren (c), statsrådet Tobias Billström
            (m) och kulturminister Lena Adelsohn Liljeroth (m).
          </note>
          <note n="0d4294ab">
            3 § Meddelande om ändring i kammarens sammanträdesplan
          </note>
          <note n="df18d305">
            Talmannen meddelade att voteringen kl. 15.30 tisdagen den 17
            juni skulle utgå.
          </note>
          <note n="c0394115">
            Meddelandet hade delats ut till riksdagens ledamöter.
          </note>
          <note n="8de52e4e">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="e734f12b">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="c0d9c886">
            KOM(2008)199
          </note>
          <note n="7fce45a6">
            KOM(2008)151
          </note>
          <note n="e4fbb66d">
            KOM(2008)213
          </note>
          <note n="cc4963f5">
            5 § Hänvisning av ärende till utskott
          </note>
          <note n="ea1a8a93">
            Föredrogs och hänvisades
          </note>
          <note n="251840d1">
            6 § Krisberedskap i betalningssystemet
          </note>
          <note n="d8007fb2">
            Föredrogs
          </note>
          <note type="speaker" n="e8972e6e">
            Anf. 1 ANN-CHARLOTTE HAMMAR JOHNSSON (m):
          </note>
          <u who="peter_johnsson_75487f" xml:id="i-2608a0f155d0b498-0" n="c66ec63b">
            <seg n="87f04e2a">
              Herr talman! Åhörare! Betänkande FiU31, Krisberedskap i betalningssystemet
              , handlar om den teknik vi alla är beroende av.
            </seg>
            <seg n="3855b3bf">
              I dagarna har flyget signalerat till oss att pappersbiljetter
              är ett minne blott. Sedan ett år tillbaka kan man på Ängelholms
              flygplats checka in med ett finger.
            </seg>
            <seg n="b28b6325">
              Utvecklingen har gått snabbt, från en tillvaro där vi gjorde
              alla våra uttag och insättningar på bank och post fysiskt i lokalen
              till att vi i dag gör de flesta av våra ärenden på nätet. Vi köper
              resor. Vi köper möbler, teknik och andra prylar direkt via våra
              datorer.
            </seg>
            <seg n="a82fc7c0">
              När vi lämnar vårt kort i kassan i matvarubutiken eller då vi
              betalar våra skor, väskor och kläder drar vi vårt kort, och affären
              registrerar vårt köp. Vid uttagsautomaten eller via telefonbanken
              kan vi sedan se att betalning har skett.
            </seg>
            <seg n="a4cddec6">
              Allt detta kräver att tekniken fungerar, det vill säga el, tele
              och IT. De olika aktörerna på marknaden ansvarar för olika funktioner
              inom det centrala betalningssystemet. Många olika leverantörssystem
              ska sammanlänkas via olika tekniska kopplingar. Vi märker en del
              av detta bara vi går in i en affär och sedan tar oss vidare till
              nästa då vi vid kassan ska dra vårt kort och ser att de olika
              betalningslådorna ser olika ut.
            </seg>
            <seg n="5075e8d8">
              Herr talman! Samtidigt som utvecklingen går framåt och ger oss
              konsumenter och företagen nya möjligheter blir vi mer sårbara
              i beroendet av tekniken och när det gäller dem som vill dra nytta
              av att använda våra konton och betalningsuppgifter.
            </seg>
            <seg n="42d871ff">
              Därför har nu Riksrevisionen gjort en granskning. Detta betänkande
              handlar om säkerheten i vårt betalningssystem. Förutom information
              från Riksrevisionen har utskottet under våren fått information
              av riksrevisorn, riksbankschefen och Finansinspektionens generaldirektör.
            </seg>
            <seg n="e95c3c59">
              I ärendet har inga motioner väckts, men det finns en reservation
              från Socialdemokraterna, Vänsterpartiet och Miljöpartiet.
            </seg>
          </u>
          <note type="speaker" n="2130d8ca">
            Anf. 2 AGNETA GILLE (s):
          </note>
          <u who="agneta_gille_26934c" xml:id="i-cb80f439cfd1d21e-0" n="ec73cb69">
            <seg n="4c1a12b0">
              Herr talman! Finansutskottet har alltså av Riksrevisionens styrelse
              fått en framställning angående krisberedskap i betalningssystemet.
              I denna framställning gör Riksrevisionens styrelse bedömningen
              att statens åtgärder för att förebygga och hantera allvarliga
              tekniska störningar i betalningssystemet inte är tillräckliga.
            </seg>
            <seg n="3bed8b54">
              Förmågan att hantera en allvarlig kris inom området bedöms vara
              bristfällig. Det anser Riksrevisionen. Det föreligger brister
              i myndigheternas risk- och sårbarhetsanalys. Myndigheternas krisplanering,
              hantering av incidentinformation och genomförda övningar är inte
              fullgoda, skriver Riksrevisionen i sin framställning.
            </seg>
            <seg n="27231b31">
              Det här är väldigt allvarligt. Det är en kraftig kritik och en
              oro som Riksrevisionens styrelse förmedlar med sin uppmaning till
              oss här i riksdagen, främst till oss i finansutskottet, om att
              vidta åtgärder.
            </seg>
            <seg n="c8bbaeec">
              Vi socialdemokrater anser att det här är mycket viktigt. Vi vill
              ge regeringen i uppdrag att ta fram åtgärder för att stärka krisberedskapen
              i betalningssystemet.
            </seg>
            <seg n="c721e207">
              Dessutom har vi i Sverige, efter det att Riksrevisionen avlämnat
              sin framställning, fått uppleva att det finns vissa krissituationer
              inom bank- och börssystemet som inger oro. Det gör ju inte att
              det i den här frågan känns säkrare eller bättre.
            </seg>
            <seg n="aebbc3ad">
              Men, som vanligt, sticker den borgerliga högermajoriteten huvudet
              i sanden och vill inte ta ansvar för att åtgärda detta. Jag vill
              upplysa högermajoriteten om att det är vi i finansutskottet och
              vi här i riksdagen som har det övergripande ansvaret för att betalningssystemet
              i framtiden kan fungera problemfritt, för att det finns en krisberedskap.
              Vi ska se till att det finns en plan så att man vet vem som har
              huvudansvaret vid problem och så att vi som ytterst ansvariga
              kan lita på att detta fungerar. Det anser vi inte att vi i dag
              kan.
            </seg>
            <seg n="db845759">
              Den senaste incidenten inträffade förra veckan då OMX, den svenska
              börsen, i över fem timmar låg nere med en massa problem. Det talades
              om och skrevs i tidningar om att det förlorades bland annat 30
              miljarder. Dessutom funderade investerarna över hur säkert det
              är att placera pengar i Norden och i Sverige.
            </seg>
            <seg n="f42bbb41">
              Men, som vanligt, säger högermajoriteten nej till att vidta åtgärder.
            </seg>
            <seg n="9ab842ef">
              Jag ser i detta ärende ett slags försäkring. Vi har här chansen
              att försäkra oss i frågan och att ta vårt ansvar. Dessutom vill
              jag, herr talman, fråga högermännen efter mig i den här debatten
              hur de ser på det här med försäkringar och på att försäkra sig
              själv och sina ägodelar. Har de möjligen sin villa försäkrad,
              sin fina bil försäkrad eller sina barn försäkrade på något sätt?
              Kanske är det med de sakerna som med detta ärende, det vill säga
              att de säger: Nej, inte nu. Vi väntar och ser vad som händer innan
              vi tar en fullvärdesförsäkring.
            </seg>
            <seg n="13d02b48">
              Nej, herr talman, jag tror inte att de resonerar så om sina egna,
              sina privata, ägodelar.
            </seg>
            <seg n="341f7ca5">
              Högern vill avvakta och se om det kanske görs något från regeringens
              sida framöver detta utan att vi som ytterst ansvariga får ta en
              fullvärdesförsäkring och försäkra oss om att det här åtgärdas.
              Förhoppningsvis blir det ingen brand. Förhoppningsvis blir det
              ingen kris eller något annat tillbud. Så resonerar man.
            </seg>
            <seg n="9116385e">
              Men vi har nyligen sett vad som kan hända. Först var det krismöte
              på Riksbanken med stora rubriker. Det var i början av maj. Då
              var det överföringar mellan banker som det inte gick att genomföra
              på grund av att datorn, RIX, inte fungerade. Man kunde inte genomföra
              överföringar. Sedan, i början av juni, var det som jag redan nämnt
              stort kaos på börsen.
            </seg>
            <seg n="61ce33e7">
              Nu har vi alltså chansen att försäkra oss i den här frågan och
              att ge regeringen i uppdrag att säkerställa en förbättrad krisberedskap.
              Men jag tror, som sagt, att jag kan lista ut vad högerns män efter
              mig kommer att säga i debatten. De kommer att ta fram olika förklaringar
              och säga att en översyn är på gång och att man litar på att regeringen
              gör det här utan att vi behöver bry oss. De kommer att säga att
              de är nöjda med regeringens arbete i frågan.
            </seg>
            <seg n="67f74c63">
              Jag skulle vilja få veta av majoriteten hur de kan vara så säkra
              på att en kris inte uppstår snart igen i morgon eller i övermorgon.
              Vilken kristallkula använder högermännen sig av för att vara säkra
              på att vi inte behöver ta en fullvärdesförsäkring i dag när vi
              voterar?
            </seg>
            <seg n="0129528b">
              Vem hade huvudansvaret den 3 juni? Jag kan se att både Finansinspektionen
              och Krisberedskapsmyndigheten har uttalat sig om händelsen. Finansmarknadsminister
              Mats Odell uttalade sig också och sade: Detta är inte bra. Nej,
              det är det minsta man kan säga. Det hade varit på sin plats att
              Mats Odell i dag hade varit här i kammaren och gett oss sin syn
              på det här och sagt hur han ska jobba med frågan. Men han lyser
              med sin frånvaro.
            </seg>
            <seg n="cff6ff06">
              Om det skulle bli större fel i vårt datanät, om vi inte kan få
              loss kontanter, allt det som vi hörde i inledningen, inte kan
              betala med våra kort, vad händer då på en dag, på två dagar om
              problemet kvarstår och om det blir långt? Vem har huvudansvaret
              då? Det finns ingen plan, det finns ingen bra krisberedskap.
            </seg>
            <seg n="3280a528">
              Tänk er konsekvenserna om betalningssystemet kraschar! Ingenting
              fungerar, inga betalkort fungerar, det går inte ta ut pengar från
              banken, och det finns inga kontanter. Vad händer i detta utvecklade
              land Sverige? Vem har huvudansvaret? Vem samordnar? Vem har gjort
              en plan för detta scenario? Jag skulle vilja ha svar på det, herr
              talman, av efterföljande talare.
            </seg>
            <seg n="dfc6d7b3">
              Vi i oppositionen anser att det hade varit av särskilt värde
              om utskottet hade varit enigt i frågan. Vi har gjort våra försök.
              Våra partikamrater i Riksrevisionens styrelse var eniga. Men majoriteten
              i finansutskottet ville inte vara med om att ta den här försäkringen
              och se till att det blev en plan.
            </seg>
            <seg n="ea5a7223">
              Vi socialdemokrater ser väldigt allvarligt på frågan. Vi vill
              garantera svenska folkets pengar vid eventuella kriser och händelser.
              Vi vill tillsammans med Vänsterpartiet och Miljöpartiet se till
              att det finns en krisberedskap i betalningssystemet.
            </seg>
          </u>
          <note n="5426ed9e">
            Därför, herr talman, yrkar jag bifall till vår gemensamma reservation
            i detta betänkande.
          </note>
          <note type="speaker" n="7368a549">
            Anf. 3 LARS ELINDERSON (m):
          </note>
          <u who="lars_elinderson_65ad1d" xml:id="i-c3c12e37a3c3c065-0" n="0dc6184d">
            <seg n="790a3531">
              Herr talman! Låt mig börja med att uttala en mycket stor förvåning
              över det föregående anförandet. Det låter som om vi har att ta
              ställning till ett färdigt förslag till organisation och ansvarsfördelning
              för en krisberedskap inom betalningssystemet där majoriteten tänker
              rösta nej. Det vi har att ta ställning till är ett uppdrag till
              regeringen att genomföra en översyn på en mängd olika punkter
              som har redovisats av Riksrevisionen och dess styrelse.
            </seg>
            <seg n="20d2aba6">
              I sakfrågan är vi helt överens. Men jag uppfattar den reservation
              som har lämnats av Socialdemokraterna, i synnerhet efter det här
              anförandet, inte som en reservation i sak utan som en misstroendeförklaring
              mot regeringen. I sakfrågan är vi eniga. Finansutskottet är enigt
              om betydelsen av att infrastrukturen på det finansiella området
              fungerar väl och att tillräckliga åtgärder vidtas för att förebygga
              och hantera störningar inom betalningssystemet och inom de finansiella
              systemen.
            </seg>
            <seg n="d492ac0a">
              Precis som har sagts har ett antal mindre incidenter under det
              senaste halvåret visat att det finns brister och att det därför
              är viktigt med en kontinuerlig uppföljning och uppgradering både
              av den operativa verksamheten och av tillsynen och lagstiftningen
              på det här området. Oavsett vad vi beslutar här i dag förändrar
              det inte situationen inom en vecka.
            </seg>
            <seg n="b3adec3a">
              Vi fick frågan som vi skulle svara på: Vad händer om vi nästa
              vecka drabbas av kris i hanteringssystemet? Det är ingen skillnad
              mellan de två förslagen. Regeringen och riksdagen har inte hunnit
              vidta åtgärder i enlighet med Riksrevisionens förslag fram till
              nästa vecka. Oavsett vad man beslutar, om man följer finansutskottets
              majoritets förslag eller reservationen, krävs det att regeringen
              återkommer med förslag på en mängd områden. Vilka förslag ska
              regeringen återkomma med? Ja, ska man stödja Riksrevisionens syn
              på det övergripande ansvaret, eller ska man stödja Riksbankens
              syn? Riksbanken säger att om man ska följa Riksrevisionens förslag
              när det gäller bankers uppgifter krävs en förändring av riksbankslagen.
            </seg>
            <seg n="0c5323f3">
              Min fråga till Agneta Gille är: Är det Riksrevisionens förslag
              eller Riksbankens förslag som jag uppfattat att ni vill ge i uppdrag
              till regeringen att presentera ett nytt lagförslag om?
            </seg>
            <seg n="85854cab">
              Det här är komplicerade frågor. En del av de risker som Riksrevisionen
              pekar på i sin rapport Krisberedskap i betalningssystemet är av
              övergripande karaktär och omfattar många olika samhällsfunktioner.
              Det exempel som man kan peka på är framför allt riskerna för omfattande
              avbrott i elproduktion och elleveranser. Det är inte områden som
              ska hanteras av den finansiella sektorn. Det är övergripande risker
              som drabbar hela samhället. Problem i data- och kommunikationssystem
              etcetera är också övergripande risker liksom risken för omfattande
              terrorangrepp och liknande.
            </seg>
            <seg n="9ac794be">
              Det här är frågor som går in i varandra. Under senare tid har
              vi noterat att regeringen vidtagit och delvis genomfört åtgärder
              för att stärka den övergripande krisberedskapen i samhället. Det
              mest konkreta exemplet är inrättandet av en central krishanteringsenhet
              i Regeringskansliet, en fråga som låg på skrivbordet i åtminstone
              fyra år under den gamla regeringens period. Det är i det sammanhanget
              denna fråga ska ses.
            </seg>
            <seg n="ebe2f664">
              Som ett led i översynen av krisberedskapen har regeringen också
              uppdragit åt flera myndigheter att lämna rapporter inom sitt område
              avseende bland annat krisberedskapen inom det centrala betalningssystemet.
              Finansinspektionen lämnade en rapport den 22 april, och en rapport
              från Riksgälden kommer att lämnas senare under året. Också andra
              myndigheter har fått liknande uppdrag och ska aktualisera eller
              har aktualiserat frågor under den här perioden. Både Riksbanken
              och Finansinspektionen har inför utskottet och i andra sammanhang
              gett olika synpunkter, en del positiva, en del lite frågande,
              på Riksrevisionens förslag.
            </seg>
            <seg n="6cf6d61c">
              Krisberedskapsmyndigheten genomförde tillsammans med ett stort
              antal berörda aktörer en större krisövning om IT-attacker mot
              det finansiella systemet i april 2008. Utvärdering av övningen
              ska ske under hösten 2008. Men jag förstår att Agneta Gille redan
              gjort den utvärderingen. Det skulle vara intressant att ta få
              ta del av den.
            </seg>
            <seg n="752430f7">
              Eventuella ändrade förutsättningar för det centrala betalningssystemet
              kommer att påverka ett stort antal aktörer, inte bara myndigheter
              utan också privata aktörer. Utskottet noterar att det har etablerats
              samarbete mellan flera myndigheter och privata aktörer som ansvarar
              för olika delar av betalningssystemet. Vi ser detta arbete som
              en viktig del i planering och riskhantering inom området men också
              som en del i beredningen av det här ärendet.
            </seg>
            <seg n="d0679df0">
              Förslag till ändringar på samhällsviktiga områden bör föregås
              av en noggrann beredning. En sådan har påbörjats under vintern
              och våren i år, och en redovisning av regeringens åtgärder kan
              emotses i budgetpropositionen för 2009. Vi från majoritetens sida
              förutsätter att regeringen gör en övergripande heltäckande bedömning
              och återkommer med konkreta förslag på de områden som Riksrevisionen
              har föreslagit.
            </seg>
            <seg n="a45ac201">
              Herr talman! Med hänsyn till den korta tid som har förflutit
              sedan Riksrevisionens granskningsrapport lämnades anser utskottet
              att resultatet av det arbetet inte bör föregripas och föreslår
              därför att Riksrevisionens styrelses framställning avslås. Jag
              yrkar bifall till finansutskottets förslag.
            </seg>
          </u>
          <note type="speaker" n="55d71b5c">
            Anf. 4 AGNETA GILLE (s) replik:
          </note>
          <u who="agneta_gille_26934c" xml:id="i-cb80f439cfd1d21e-1" n="ec73cb69">
            <seg n="39483dc4">
              Herr talman! Det var en intressant föredragning vi fick. Jag
              fick en fråga om det är Riksbankens eller Riksrevisionens förslag
              som vi debatterar här. Det är väldigt tydligt att det är Riksrevisionens
              skrivelse och underlag från Riksrevisionens styrelse där partikamrater
              till mig och Lars Elinderson är överens. De ser att det finns
              en brist i krishanteringen. Det är väldigt allvarligt. Därför
              är det viktigt vi i finansutskottet i Sveriges riksdag tar vårt
              ansvar.
            </seg>
            <seg n="b3741fbf">
              Lars Elinderson sade från talarstolen, herr talman, vad som händer
              om det sker något inom en vecka: Då är ännu icke något resultat
              klart. Nej, men vi som har ansvaret har fullföljt vårt uppdrag,
              vårt uppdrag att se till att det åläggs regeringen att göra något.
            </seg>
            <seg n="abf84628">
              Precis som jag sade, herr talman, i mitt anförande kommer det
              att komma ursäkter och besked om att regeringen har något på gång.
              Ordvalet som användes var: Vi förutsätter att regeringen gör någonting
              i detta ärende.
            </seg>
          </u>
          <note type="speaker" n="54971a1e">
            Anf. 5 LARS ELINDERSON (m) replik:
          </note>
          <u who="lars_elinderson_65ad1d" xml:id="i-c3c12e37a3c3c065-1" n="0dc6184d">
            <seg n="45c722e4">
              Herr talman! Jag kan förstå oppositionens ryggmärgsmässiga behov
              av att hela tiden framhålla skillnader såväl i form som i sak.
            </seg>
            <seg n="9a164348">
              Vi är helt eniga om att det krävs en fortlöpande översyn av hur
              krishanteringen i betalningssystemet sköts. Men det finns ett
              antal komplexa frågor som också Riksrevisionen pekar på. Och det
              förslag som vi ska ta ställning till är ett förslag om att ge
              regeringen i uppdrag att göra en översyn och bedömningar på det
              här området. Jag pekade på att en av de centrala myndigheterna
              på en punkt har haft invändningar mot de synpunkter som Riksrevisionen
              hade, nämligen Riksbanken.
            </seg>
            <seg n="8013bd19">
              Eftersom det från Agneta Gilles sida lät som att vi skulle ta
              ställning till ett färdigt förslag till en krishanteringsplan
              är det bara fråga om vilket förtroende man har för regeringen.
              Jag vet att regeringen arbetar med det här och redan har gett
              ett uppdrag till de centrala myndigheter som hanterar frågorna
              inom betalningsområdet, och i Regeringskansliet har en central
              enhet tillsatts för att ta ansvar för den övergripande krishanteringen.
            </seg>
            <seg n="2fa3ef6a">
              Jag utgår självklart från att man inte mitt under en beredningsprocess
              ger sig in med preciserade synpunkter på hur beredningen ska gå
              till. Vi ger regeringen, precis som brukar ske i sådana här sammanhang,
              i uppdrag att komma tillbaka, och vi förutsätter att det kommer
              att ske i höst i samband med budgetpropositionen. Men att regeringen
              tar det här på allvar tycker jag har markerats, inte minst av
              finansministern själv.
            </seg>
          </u>
          <note type="speaker" n="19b4ee27">
            Anf. 6 AGNETA GILLE (s) replik:
          </note>
          <u who="agneta_gille_26934c" xml:id="i-cb80f439cfd1d21e-2" n="ec73cb69">
            <seg n="48fda793">
              Herr talman! Det är inte så att vi i vår reservation skriver
              att det ska vara en detaljerad plan. Det är helt fel. Vi vill
              ge regeringen det ansvar som de i dag har. Men vi som finansutskott,
              vi som riksdag ålägger regeringen att göra någonting skyndsamt.
              Lars Elinderson förutsätter att det görs, men så länge man förutsätter
              att en brand inte ska uppstå hoppas man att det inte ska ske.
              Men tänk om det skulle hända någonting! Då är det Lars Elindersons
              och mitt ansvar att se till att det görs en plan.
            </seg>
            <seg n="08e52d19">
              Jag ställde en massa frågor om de otäcka scenarier som kan inträffa
              i framtiden. Vem har huvudansvaret? Vem samordnar? Vad finns det
              för plan i dag? Man ska göra en översyn, och Lars Elinderson säger:
              Vi förutsätter att det görs. Men det räcker inte för mig, utan
              jag vill veta. Det är vad det handlar om. Jag vill ge regeringen
              i uppdrag att se till att det kommer fram en krisberedskap i betalningssystemet.
            </seg>
          </u>
          <note type="speaker" n="87888f90">
            Anf. 7 LARS ELINDERSON (m) replik:
          </note>
          <u who="lars_elinderson_65ad1d" xml:id="i-701c8481371e0cb3-0" n="0dc6184d" next="i-ea725457fd714896-0">
            <seg n="52ac9952">
              Herr talman! Jag vill avslutningsvis bara konstatera att min
              inledande mening var fullständigt riktig. Detta är inte en reservation
              i sak, utan det är en reservation mot vår regering.
            </seg>
            <seg n="e0057bfb">
              I sakfrågan är vi överens. Det finns ett behov av en översyn
              av krisberedskapen inom det finansiella området. Det är regeringens
              ansvar att se till att det kommer fram en sådan till riksdagen,
              och vi förutsätter att det sker redan i samband med budgetpropositionen.
              Men att riksdagen i det här läget indirekt skulle ta ställning
              till alla de förslag som Riksrevisionen har lagt fram på vårt
              bord, samtidigt som vi vet att åtminstone en av de centrala myndigheterna
              har starka invändningar mot åtminstone delar av förslaget, tycker
              jag vore fel. Jag vidhåller därför mitt yrkande om bifall till
              utskottets förslag.
            </seg>
          </u>
          <note n="c0e58078">
            Anf. 8 GUNNAR ANDRÉN (fp):
          </note>
          <u who="lars_elinderson_65ad1d" xml:id="i-ea725457fd714896-0" n="0dc6184d" prev="i-701c8481371e0cb3-0">
            <seg n="4ec2fd63">
              Herr talman! Jag vill allra först börja med en deklaration i
              anledning av Agneta Gilles anförande.
            </seg>
            <seg n="09fa75b7">
              Sedan jag kom in i den här kammaren har jag städse vinnlagt mig
              om att avstå från att etikettera saker och ting som höger och
              vänster och det kommer jag att fortsätta göra. Det är inte alltid
              riktigt klart vad höger och vänster är, så man ska vara försiktig
              med det. Jag tycker inte att det var en höjdpunkt att höra de
              olika etiketteringar som förekom i dag.
            </seg>
            <seg n="ab76b4f1">
              Det är ett viktigt ämne, herr talman, som vi diskuterar, nämligen
              krishanteringen i betalningssystemet. Man skulle kunna ironisera
              över detta och säga att Socialdemokraterna är experter på krishantering.
              Det finns få som har en sådan erfarenhet av det. Men eftersom
              det drabbar väldigt många enskilda människor när det av olika
              orsaker blir kris i betalningssystemet är det viktigt att krishanteringen
              fungerar, precis som Lars Elinderson har sagt och i grund och
              botten exakt så som Socialdemokraterna och reservanterna tycker.
              Jag vill gärna säga, herr talman, att skillnaden mellan reservationen
              och majoritetens beskrivning är i grund och botten ingen alls.
            </seg>
            <seg n="47ed50e7">
              Jag brukar säga att vi har tre former av kriser i betalningssystemet.
              Den vanligaste är den personliga, att man har lite dåligt med
              pengar. Vi kan lämna den därhän. Den andra är att det är tekniska
              problem i systemet, helt enkelt stopp beroende på elfel och så
              vidare.
            </seg>
            <seg n="41418976">
              Glömska är en god tillgång här, Agneta Gille. Det hände under
              den tid då ni satt i regeringen att det, utan att vi krävde regeringens
              avgång, blev fel i bankomatsystemet. Det kan inträffa. Det går
              inte att inte göra regeringen direkt ansvarig för. Hur många matbutiker
              är det inte som ibland har kris i sina betalningssystem, att man
              inte kan betala och det blir väldiga köer av rent tekniska orsaker?
              Men det intressanta är den tredje orsaken, nämligen strukturella
              stopp och fel som gör att mycket stora värden står på spel därför
              att man inte kan betala.
            </seg>
            <seg n="b6f76c43">
              Sådant som en tsunami, Gudrun eller något annat som i väldigt
              hög grad påverkar samhällets funktion kan man inte riktigt förutse.
              Man kan inte beställa en tsunami till onsdag eller torsdag under
              kontorstid.
            </seg>
            <seg n="43e1bdd7">
              Här handlar det om vilka krav man ställer på betalningssystemet
              för att det ska fungera.
            </seg>
            <seg n="e4607817">
              Jag vill ställa en fråga till Agneta Gille, som tog som exempel
              det förhållande att majoriteten inte särskilt har slagit ned på
              stoppet i OMX-systemet som inträffade i början av juni. Det ansågs
              som en brist. Å andra sidan justerades detta betänkande den 22
              maj. Det är ju lite svårt att förutse sådant som inträffar efter
              att man har justerat ett betänkande.
            </seg>
            <seg n="a97184b6">
              Jag menar, precis som Lars Elinderson och i grund och botten
              också majoriteten säger, att vi måste ha en god beredskap att
              klara sådana här problem. Det gäller att ställa de riktiga kraven
              på Riksbanken och på de andra, och det är ingenting som man gör
              så där väldigt lätt.
            </seg>
            <seg n="1049ff3e">
              Därför vill jag avsluta med att ställa en väldigt svår fråga
              till Agneta Gille om den allra sista raden i er reservation, för
              där framgår det väldigt tydligt hur svårt också ni har att ta
              ställning till Riksrevisionens förslag. Det står så här: Därmed
              bör riksdagen delvis bifalla Riksrevisionens styrelses framställning.
              Delvis är ju väldigt intressant. Vad är det ni vill bifalla och
              vad är det ni vill avslå? Om riksdagen skulle anta detta så att
              reservationen vinner, vad har då riksdagen med Socialdemokraternas,
              Vänsterpartiets och Miljöpartiets förslag bifallit respektive
              avslagit i Riksrevisionens framställning? Det är väldigt oklart.
              Däremot finns det ett avslagsyrkande av den anledningen att regeringen
              arbetar med de här frågorna. Men vad innebär ert förslag att delvis
              bifalla? Vad är det ni delvis bifaller och vad är det ni avslår
              i Riksrevisionens framställning? Det tycker jag att Agneta Gille
              är denna kammare och alla åhörare skyldig att svara på.
            </seg>
          </u>
          <note n="043a3074">
            Överläggningen var härmed avslutad.
          </note>
          <note n="bbfb2b57">
            7 § Naturresursfrågor och vattenrätt
          </note>
          <note n="d8007fb2">
            Föredrogs
          </note>
          <note type="speaker" n="1a1febaa">
            Anf. 9 GUNNAR SANDBERG (s):
          </note>
          <u who="gunnar_sandberg_84118c" xml:id="i-dbcc3300d005b573-0" n="28879aea">
            <seg n="f5432125">
              Herr talman! Civilutskottets ledamöter! Vi ska behandla civilutskottets
              betänkande CU20, Naturresursfrågor och vattenrätt .
            </seg>
            <seg n="b8232627">
              Jag vill i detta ärende ta upp skyddet för våra nationalälvar,
              omprövning av vattendomar samt åtgärder till förmån för fiske.
              Till att börja med yrkar jag bifall till Socialdemokraternas reservation
              och därmed bifall till motion C353 om våra orörda nationalälvar.
            </seg>
            <seg n="44a3c430">
              Sverige har byggt ut ca 75 procent av den tillgängliga potentialen
              av vattenkraft. Vi är beroende av vattenkraften för att tillgodose
              landets elbehov. När vi nu söker efter nya miljövänliga energikällor
              har på sina håll frågan om utbyggnad av orörda älvar aktualiserats
              på nytt.
            </seg>
            <seg n="ff34a8dc">
              Det är ett välkänt faktum att själva utbyggnaden av vattenkraften
              har negativ påverkan på miljön även om vattenkraften i sig är
              förnybar. Kvarvarande strömmande vattendrag är därför särskilt
              värdefulla för växt- och djurlivet. Samtidigt är de lika värdefulla
              för oss människor, för det rörliga friluftslivet och för rekreation.
            </seg>
            <seg n="8f366029">
              För oss socialdemokrater är det därför viktigt att slå fast att
              vi måste bevara dessa värden. De är omistliga för hela landet.
              Vi vill att våra orörda älvar förblir orörda också i framtiden.
            </seg>
            <seg n="1825a6ef">
              Riksdagen konstaterade för två år sedan att småskalig vattenkrafts
              bidrag till elförsörjningen är obetydlig. Därför står det inte
              i rimlig proportion till den mycket negativa påverkan på miljön
              som en utbyggnad skulle innebära.
            </seg>
            <seg n="536d07a7">
              Endast fyra av de stora fjällälvarna och ett antal mindre, fritt
              strömmande vattensträckor är skyddade genom miljöbalken. De beslutade
              planeringsmålen för vattenkraftens bidrag till energiförsörjningen
              har i huvudsak uppnåtts.
            </seg>
            <seg n="d5f70f7c">
              Herr talman! Det är nu därför angeläget att annan miljövänlig
              energiproduktion stimuleras. Det handlar exempelvis om vindkraft
              men också om effektivisering av befintlig vattenkraft. Vid Luleå
              tekniska universitet planeras forskning om förnybar energi där
              just effektivisering av vattenkraften har stor betydelse.
            </seg>
            <seg n="cd41efb5">
              Vattenkraften utgör ryggraden i det svenska elsystemet och står
              för den absoluta merparten av all förnybar el i Sverige. Omprövningar
              av vattendomar kan hota den befintliga vattenkraftsproduktionen.
              En undersökning gjord av branschorganisationen Svensk Energi visar
              att hittills genomförda omprövningar av vattendomar i de allra
              flesta fall har resulterat i åläggande om minskad produktion.
              I genomsnitt har elproduktionen minskat med 5 procent efter omprövningen
              av en vattendom.
            </seg>
            <seg n="142e924b">
              Detta är en utveckling som går stick i stäv med svensk energipolitik
              och ambitionerna att verka för en hållbar utveckling. Som jag
              nyss sade borde vi i stället effektivisera vattenkraftsproduktionen.
            </seg>
            <seg n="b446d811">
              Om elproduktionen skulle minskas med 5 procent i samtliga vattenkraftverk
              skulle det motsvara en förlust på 3 terawattimmar förnybar el.
              Det är lika mycket som elproduktionen i en halv norrländsk älv!
            </seg>
            <seg n="605b8212">
              Detta är mycket negativt ur miljösynpunkt liksom ur samhällsekonomisk
              synvinkel. Minskad produktion i vattenkraft ersätts av elproduktion
              som inte är förnybar och som dessutom är dyrare.
            </seg>
            <seg n="769c8c5c">
              Det är därför tveksamt om vi har råd att fortsätta ompröva vattendomar
              på detta sätt. Vi kanske får svar på detta i vinter när Miljöprocessutredningen
              blir klar med sitt arbete. Hur som helst kommer frågan upp till
              ny debatt då.
            </seg>
            <seg n="a51e8fa7">
              Till sist vill jag säga några ord om åtgärder till förmån för
              fiske som vi har tagit upp i ett särskilt yttrande.
            </seg>
            <seg n="5e9800b0">
              Fritidsfisket är som bekant en folksport och har därmed mycket
              stor betydelse för en stor del av befolkningen. Samtidigt har
              fritidsfiskets betydelse för turistnäringen ökat, och möjligheterna
              att utveckla denna verksamhet är enorm. Till detta krävs naturligtvis
              tillgång till fisk och fungerande vandringsvägar för fisken förbi
              kraftverken.
            </seg>
            <seg n="0cbd64b4">
              Också biologiska skäl talar för bättre vandringsvägar för fisk.
              Laxens naturliga vandring i outbyggda älvar upp till lekplatserna
              främjar fortbestånd av livskraftiga laxar. Så är inte fallet med
              utbyggda älvar där laxstationerna urskillningslöst fångar in alla
              laxar. Både de livskraftiga och de orkeslösa tas upp för att man
              ska kunna odla fram laxyngel i speciella bassänger.
            </seg>
            <seg n="863f5d11">
              Herr talman! Vi får inte utarma arten till förmån för den odlade
              laxen. Därför måste de utbyggda älvarna förses med laxtrappor
              så att de livskraftiga laxarna kan ta sig upp till naturliga lekplatser.
              Detta kostar pengar, och det borde vara rimligt att kraftbolagen
              tar ett visst ansvar.
            </seg>
            <seg n="885262a9">
              Även denna fråga diskuteras i Miljöprocessutredningen varför
              vi får återkomma till den när utredningen är klar.
            </seg>
            <seg n="7c24a6e7">
              Majoriteten har höga förväntningar på utredningen. Vi i oppositionen
              får väl vänta och se om den svarar upp mot våra förväntningar!
            </seg>
          </u>
          <note type="speaker" n="131f3743">
            Anf. 10 JAN LINDHOLM (mp):
          </note>
          <u who="jan_lindholm_ff5f4c" xml:id="i-1712bcf5bd6eb8c7-0" n="5525914c" next="i-041daf2250c52c01-0">
            <seg n="9bf18397">
              Herr talman! Civilutskottets betänkande Naturresursfrågor och
              vattenrätt tar upp ett antal frågor som är mycket vitala för oss
              i Miljöpartiet. Frågorna är väckta genom motioner från den allmänna
              motionstiden.
            </seg>
            <seg n="e9c84e4d">
              Majoriteten väljer att avstyrka samtliga förslag från motionärerna
              med motiveringar om att det pågår utredningsarbeten och överväganden
              inom Regeringskansliet. Som riksdagsledamot har jag lärt mig utgå
              ifrån att den sortens svar egentligen är ganska positivt. Majoriteten
              avvisar ju inte de förslag som oppositionen lägger fram utan jobbar
              på för att utforma egna förslag i samma anda på ett sätt så att
              det ser ut som om det är regeringen som tar initiativ och är handlingskraftig.
            </seg>
            <seg n="1ed88ae3">
              Det bjuder vi, herr talman, mycket gärna på, bara regeringen
              får fart på sitt utredande och sina överväganden och snart kommer
              till skott!
            </seg>
            <seg n="3f12e6d8">
              Det är tydligt nu för tiden att det inte bara är vi miljöpartister
              som har förstått vad energi- och klimatproblemen faktiskt innebär.
              Under de senaste åren har även betydligt större grupper i samhället
              börjat förstå att en omställning till en långsiktigt hållbar teknik
              faktiskt är ofrånkomlig.
            </seg>
            <seg n="2e00c767">
              Särskilt det senaste årets höjningar av råoljepriset med följdeffekter
              både på drivmedelspriser och på livsmedelspriser tror jag har
              fått många att förstå att det vi miljöpartister har pratat om
              i årtionden inte är några fantasier och inte något som ligger
              långt fram i tiden.
            </seg>
            <seg n="61ef1d33">
              Omställningen borde ha börjat för många år sedan, och därför
              är det viktigt att besluten nu tas i snabbt takt så att vi inte
              står där helt utan verktygslåda när det blir allvar.
            </seg>
            <seg n="1637f063">
              Vi utgår från att majoritetens avslag när det gäller vårt förslag
              att förbättra tillståndsprocessen för vindkraftsetableringar i
              praktiken innebär att regeringen ganska snart återkommer till
              riksdagen med förslag i motionens anda. Investerarna har redovisat
              att de är beredda att investera över 200 miljarder i vindkraft
              i Sverige under de närmaste åren. De investeringarna vill vi miljöpartister
              se realiserade. Då är det viktigt att utveckla och förenkla tillståndsprocessen.
            </seg>
            <seg n="54eb7e24">
              Miljöpartiet menar att det är av stor vikt att regeringen prioriterar
              denna fråga. För varje år som går tappar vi i slutändan viktig
              energiproduktion som skulle kunna bidra till att i stället avveckla
              miljöskadlig teknik baserad på kol, olja och uran.
            </seg>
            <seg n="58f47ae1">
              Reservation 2 i betänkandet tar upp de orörda nationalälvarna,
              och för att jag ska hinna med allt vill jag bara instämma i föregående
              talares argumentation. Egentligen skulle vi ha stått med som medreservanter.
              Vi delar helt och hållet argumentationen när det gäller den reservationen.
              Det är av största vikt att de orörda älvarna fortsätter att vara
              orörda!
            </seg>
            <seg n="d75278d0">
              I dag startar en konferens i Uppsala på temat mark- och vattenresursers
              betydelse för framtida försörjning, inte minst när det gäller
              livsmedelsfrågor. Jag hoppas verkligen att regeringen är där och
              tar till sig informationen om och bakgrunden till Miljöpartiets
              politiska förslag. Det känns väldigt bra att vi i den gröna rörelsen
              har vetenskapen på vår sida.
            </seg>
            <seg n="f25e6ce6">
              Majoriteten avstyrker i och för sig våra förslag om att lagstifta
              så att man genom att använda sig av riksintressen kan skydda de
              viktigaste åkermarkerna från kortsiktiga ekonomiska exploateringsintressen.
              Inte minst stormarknader är ett väldigt bra exempel på hur man
              ofta asfalterar de bästa åkerjordarna. I mitt län har vi Borlänge
              kommun som ett skräckexempel, där man i rask takt omvandlar en
              av Sveriges främsta åkerjordar till stormarknader, parkeringsytor
              och småindustrier man asfalterar det som skulle kunna vara med
              och försörja oss.
            </seg>
            <seg n="75024b97">
              Det tycker jag är orimligt. Vi kan inte bete oss på det viset
              om vi ska klara av att ta ansvar för framtida generationers försörjning.
              Jag utgår från att även i det här fallet betyder avstyrkandet
              från majoriteten att regeringen egentligen jobbar på egna förslag
              i den här riktningen, för det måste komma förslag.
            </seg>
            <seg n="74e7e49f">
              Likaså utgår jag från att regeringen kommer att återkomma till
              riksdagen också med förslag om att anläggningar för energiproduktion
              från vindkraft ska ges företräde framför andra riksintressen.
              Vi menar att man kan se det som ett sätt att långsiktigt hushålla
              med markresurser, vattenresurser och den fysiska miljön. Vi menar
              på det bestämdaste att riksintressen som att producera livsmedel
              och att producera energi från vind sammanfaller. Rent konkret
              kan det vara så att vindexploatering skyddar jordbruksmarken från
              andra ytkrävande exploateringar och på det sättet bidrar till
              att stödja livsmedelsproduktionen.
            </seg>
            <seg n="fef99f43">
              Som en sista bit här har vi nationalstadsparker, där vi i en
              motion pekar på det stora och viktiga intresset för folkhälsan
              av att se till att bevara de gröna kilarna. Vi menar att man kan
              göra det genom att ge möjlighet till nationalstadsparker. Det
              är framför allt i Helsingfors som vi ser att exploateringshotet
              är så stort, för det är så små delar av grönområdena som fortfarande
              är kvar. Där måste det göras någonting. Vi tror kanske inte att
              grundtesen att avstyrkandet betyder att regeringen avser att återkomma
              med förslag gäller här, utan vi är oroliga för att majoriteten
              i första hand ser till de kortsiktiga ekonomiska intressena på
              området tyvärr.
            </seg>
            <seg n="58684cfa">
              Herr talman! För att spara kammarens tid när det gäller voteringar
              nöjer jag mig i det här fallet med att yrka bifall till reservation
              nr 3.
            </seg>
          </u>
          <note n="59fa76fc">
            Anf. 11 ANDREAS NORLÉN (m):
          </note>
          <u who="jan_lindholm_ff5f4c" xml:id="i-041daf2250c52c01-0" n="5525914c" prev="i-1712bcf5bd6eb8c7-0">
            <seg n="93581858">
              Herr talman! I betänkandet Naturresursfrågor och vattenrätt behandlas
              hur vi på ett klokt och ansvarsfullt sätt ska använda en del av
              de tillgångar som naturen ger oss. Plan- och bygglagen och miljöbalken
              är de lagar som står i centrum för diskussionen. I flertalet av
              de motionsyrkanden som behandlas i betänkandet är grundproblemet
              att olika angelägna intressen kolliderar och att det gäller att
              utforma regelverket på ett sätt som leder till goda avvägningar
              mellan dessa olika intressen.
            </seg>
            <seg n="a2911623">
              Regelverket för tillståndsprövningen för vindkraftverk är ett
              sådant exempel. I dag prövas vindkraftsetableringar på samma sätt
              som andra byggprojekt där den uppförda anläggningen kan påverka
              omgivningen negativt här i första hand genom buller. Man prövar
              både enligt plan- och bygglagen och enligt miljöbalken. Målet
              med lagstiftningen måste givetvis vara en klok avvägning mellan
              å ena sidan intresset att främja miljövänlig elproduktion, å andra
              sidan de närboendes intressen av en god boendemiljö.
            </seg>
            <seg n="6a4bf171">
              Frågorna om omprövning av vattendomar i de fall befintliga vattendomar
              inte anses ta tillräcklig hänsyn till miljön liksom frågan om
              krav på laxtrappor i de reglerade älvarna visar också på behovet
              av kloka avvägningar mellan motstående intressen. I de här fallen
              gäller det intresset av vattenkraftsproduktion som ställs mot
              intresset av skydd för olika fiskarter och andra frågor med anknytning
              till miljön i närområdet.
            </seg>
            <seg n="809c0f02">
              Även den tredje kategorin ärenden som vi diskuterar i dag rör
              avvägningsfrågor. Det handlar om motionsyrkanden där man begär
              att fler resurser ska bli riksintressen enligt miljöbalken. Det
              handlar om jordbruksmark, vindkraft och tätortsnära natur.
            </seg>
            <seg n="679f7c11">
              Herr talman! Hur ska man då ställa sig till de olika förslag
              till nya avvägningsregler som förs fram här? Det grundläggande
              budskapet är att inriktningen är tydlig. Regeringen arbetar med
              snart sagt samtliga frågor som behandlas i de olika motionsyrkandena
              med inriktningen att komma med förslag i närtid. I flertalet fall
              ska Miljöprocessutredningen lämna förslag under 2008.
            </seg>
            <seg n="ea42e77e">
              För att nämna något om vindkraftsetableringen är det för mig
              uppenbart att det finns en bred enighet i riksdagen om att det
              är angeläget att underlätta vindkraftsutbyggnaden. Vindkraften
              är en miljövänlig energikälla med betydande utvecklingspotential
              som kan förväntas spela en allt större roll i kampen mot klimatförändringarna.
            </seg>
            <seg n="a828f9f2">
              Mitt personliga intryck är också att vindkraften får en allt
              större acceptans i samhället. Jag tycker att man ser ett växande
              intresse hos jordbrukare av att satsa på vindkraft. Jag vill också
              påstå att man ser en växande acceptans bland människor i allmänhet
              för både utsikten över ett eller flera vindkraftverk och att ha
              vindkraftverk i sin relativa närhet. Som östgöte konstaterar jag
              att häromveckan började man uppföra Östergötlands första tvåmegawattsverk.
              Det är utan tvekan imponerande skapelser som man ser växa fram
              på Östgötaslätten.
            </seg>
            <seg n="769b4d1d">
              Mot bakgrund av detta intresse av att bygga ut vindkraften är
              det angeläget att utbyggnaden inte onödigtvis fördröjs till följd
              av en alltför komplicerad plan- och tillståndsprocess. Men samtidigt
              måste prövningen vara allsidig och rättssäker så att även de närboendes
              synpunkter kan föras fram och beaktas i processen.
            </seg>
            <seg n="d0fa4106">
              En utdragen planprocess beskrivs ofta som ett generellt problem
              i Sverige. I synnerhet den bristande samordningen mellan prövningen
              enligt plan- och bygglagen och prövningen enligt miljöbalken är
              ett problem som kan leda till stora fördröjningar; det har vi
              åtskilliga exempel på.
            </seg>
            <seg n="23e2617c">
              Därför är regeringens pågående arbete med att samordna prövningen
              enligt PBL respektive miljöbalken mycket angeläget. Riksdagen
              har som bekant ställt sig bakom inriktningen av arbetet, som bland
              annat handlar om att skapa en ny sammanhållen distansordning för
              prövningen. Det här är viktigt såväl för vindkraftsutbyggnaden
              som för andra satsningar i samhället.
            </seg>
            <seg n="a894b2e6">
              Utöver den allmänna inriktningen att underlätta plan- och byggprocessen
              har regeringen tydligt signalerat att det är angeläget att underlätta
              just vindkraftsutbyggnaden. Regeringen har därför gett Miljöprocessutredningen
              i uppdrag att snabbutreda vilka lagändringar och andra åtgärder
              som skulle förenkla plan- och tillståndsprocessen för just vindkraftsprojekt.
              Det här ska Miljöprocessutredningen redovisa den 30 september
              2008.
            </seg>
            <seg n="5ab0dd72">
              Jag läser i Miljöpartiets reservation att man tycker att regeringen
              ska snabbutreda frågan oaktat Miljöprocessutredningens arbete.
              Det ger upphov till några funderingar. Jag gör kopplingar till
              ett par uttalanden ett historiskt och ett mer modernt när man
              tänker på kravet på en snabbutredning av något som i alla fall
              ska vara klart snart, det vill säga den 30 september.
            </seg>
            <seg n="c251a43b">
              Jag tänker på ett uttalande som tillskrivs kung Karl XI. Han
              sade så här: Vad göras skall är allaredan gjort. I herredagsmän,
              reser icke så fort! Han tyckte att riksdagsledamöterna inte behövde
              ha så bråttom till Helsingfors, för han hade redan gjort vad de
              ville att han skulle göra. Jag tycker att kopplingen är ganska
              tydlig till relationen mellan riksdag och regering här. Regeringen
              har för avsikt att leverera den 30 september.
            </seg>
            <seg n="8e9a9d1d">
              Jag tänker också på ett annat, mer modernt, uttalande ur den
              kända reklamfilmen om Lotto-Åke. Ni kanske kommer ihåg den det
              var han som vann på Lotto och sedan gick in till chefen. Chefen
              säger då: Jamen du har ju hela helgen på dig!
            </seg>
            <seg n="9ceeb0ab">
              Det känns lite grann som att miljöpartisterna går in till regeringen
              och säger: Skynda er nu 30 september räcker inte. Ni har ju hela
              helgen på er, så ni kan väl vara lite snabbare! Om man har en
              leverans den 30 september tycker jag att regeringen är väldigt
              snabb, får jag nog säga. Jag har lite svårt att förstå reservationen
              när det gäller vindkraftssatsningarna.
            </seg>
            <seg n="46ca1474">
              Herr talman! Också när det gäller övriga förslag som har förts
              fram i motionerna pågår som sagt var arbete på regeringens uppdrag.
              Vi granskar kriterierna för klassning av olika områden som riksintressen.
              Det ska redovisas den 31 december 2008. Då kommer såväl frågan
              om jordbruksmarkens klassning som den tätortsnära naturens klassning
              att behandlas. Också omprövning av vattendomar och krav på laxtrappor
              ingår i Miljöprocessutredningens arbete.
            </seg>
            <seg n="bfeed4f6">
              När det gäller de utbyggda älvarna och laxtrapporna vill jag
              med anledning av vad som nyss sades här i talarstolen stillsamt
              påpeka att när riksdagen under förra mandatperioden krävde en
              utredning om just laxtrappor var det ett enda parti som var emot
              ett sådant tillkännagivande från riksdagens sida, nämligen Socialdemokraterna.
              De tyckte då att det räckte med att vänta på det arbete som regeringen
              redan bedrev.
            </seg>
            <seg n="1e6f7a66">
              Också när det gäller att bevara de fyra orörda nationalälvarna
              är jag lite fundersam inför motionen och reservationen från Socialdemokraterna.
              Jag vill med stor tydlighet framhålla att det inte finns någon
              i denna kammare som vill bygga ut nationalälvarna. Det står också
              mycket tydligt i utskottets ställningstagande i betänkandet att
              vi inte förordar någon ändring i rådande ordning. Älvarna ska
              alltså vara skyddade.
            </seg>
            <seg n="473f72fd">
              Herr talman! Alltnog pågår det ett omfattande och ambitiöst arbete
              initierat av regeringen om de viktiga frågor som vi diskuterar
              i dag. Med anledning av det yrkar jag bifall till utskottets förslag
              och avslag på motionerna.
            </seg>
          </u>
          <note type="speaker" n="da9dfb0e">
            Anf. 12 LENNART PETTERSSON (c):
          </note>
          <u who="lennart_pettersson_764dee" xml:id="i-44a690af45fc63dc-0" n="8d58dc40">
            <seg n="2576e992">
              Herr talman! Dagens debattämne om naturresursfrågor och vattenrätt
              omfattar 15 motioner som civilutskottet har yttrat sig över. Eftersom
              det är en begränsad mängd finns det utrymme att kommentera samtliga
              motioner.
            </seg>
            <seg n="4df45338">
              I en miljöpartimotion krävs en utredning om hur tillståndsprocessen
              för vindkraft kan förenklas. Det är inte svårt att instämma i
              att en förenkling skulle vara välkommen. Jag har på nära håll,
              i min egen hemkommun Svalöv, konkreta exempel på hur lång en etableringsprocess
              kan vara. Det är ohållbart om vi vill medverka till och påskynda
              en utveckling av förnybar energi.
            </seg>
            <seg n="6fc21a1e">
              En annan intressant aspekt är vad en sådan process innebär för
              företagaren. Där hemma har det tagit mellan tre och sju år, och
              ändå är inte byggloven klara. Detta innebär att investeringsvilliga
              och miljöinriktade företagare får merkostnader på åtskilliga miljoner
              på grund av att verken har blivit mycket dyrare under denna tid.
              Är det kanske dags att sätta en tidsgräns för hur lång tid ärenden
              får lov att ta vid respektive beslutande instans? Oaktat om det
              gäller kommuner eller rättsinstanser därefter behöver beslutsprocesserna
              snabbas på.
            </seg>
            <seg n="2cef5be6">
              Däremot är det viktigt att ändå behålla rättssäkerheten, och
              då övergår jag till en motion från Socialdemokraterna som inte
              vill ha någon begränsning i rätten att överklaga lokaliseringen
              av vindkraftverk. Nej, jag är inte heller säker på att någon begränsning
              behöver införas om hanteringen sköts professionellt. Däremot finns
              det anledning att snabbt sålla bort de överklaganden som enbart
              sker av egenintresse och där det helt saknas substansvärde i sakskälen.
            </seg>
            <seg n="e6ef5c95">
              Detta gäller inte enbart för vindkraften utan gäller i lika hög
              grad när man vill bygga ut tätorter eller vid nyanläggning av
              vägar och järnvägar. Nu har regeringen redan påbörjat utredningsarbetet
              i de frågor som motionärerna tar upp, och därför finns det ingen
              anledning med ett tillkännagivande.
            </seg>
            <seg n="69d606d1">
              Det finns därutöver några motioner om omprövning av gamla vattendomar.
              Även dessa förslag är värda att ta på allvar och genomlysa. Domar
              som är 50100 år gamla har självklart fyllt sin uppgift, men det
              har hänt något under tiden som kan föranleda en omprövning. Inte
              minst fiskens vandringsvägar har aktualiserats mer och mer under
              de senaste 20 åren.
            </seg>
            <seg n="b192f46c">
              Det bör dock påpekas att byggande av så kallade laxtrappor också
              kan påverka elproduktionen negativt, och här gäller det att hitta
              konstruktiva lösningar för att tillgodose båda behoven.
            </seg>
            <seg n="61c31aaf">
              I en annan motion yrkas på en översyn av lagstiftningen om krav
              på vandringsvägar för lax och annan fisk. För mig som skåning
              är det viktigare med annan fisk än med lax. Då tänker jag framför
              allt på ålen. Det är ju onekligen oroväckande rapporter som har
              kommit in under de senaste åren om minskningen av ålbeståndet.
              Däremot är det oklart vad orsakerna är. För min egen del tror
              jag att vattenkraftverken kan ha en viss betydelse, men å andra
              sidan har de ju funnits under så många år nu att vi borde ha märkt
              minskningen tidigare.
            </seg>
            <seg n="9fe71176">
              Jag är dessutom osäker på om det är upp- eller nedvägen som är
              det största problemet. Enligt uppgift är det oerhört mycket fisk,
              inklusive ål, som fastnar i galler på väg nedströms. Stämmer det
              bör det också utredas hur fiskvandringen nedströms kan underlättas.
            </seg>
            <seg n="87402cbb">
              Jag lutar mer åt att det är fisket i framför allt Frankrike,
              Spanien och Portugal, där man tar upp stora mängder gulål som
              alltså aldrig hinner bli könsmogen. Reproduktionen blir då med
              automatik för låg, och det påverkar nu mängden ål även i svenska
              vatten. Men även här har regeringen tagit initiativ. I de tilläggsdirektiv
              till Miljöprocessutredningen som lämnades i december ingår bland
              annat prövning av vattenverksamheter.
            </seg>
            <seg n="ffa79698">
              Herr talman! Socialdemokraterna pläderar i en motion för mer
              stimulans till miljövänlig energiproduktion, såsom effektivisering
              av befintlig vattenkraft och att de orörda nationalälvarna ska
              få bli orörda. Även här vill jag hänvisa till den pågående miljöprocessutredningen.
              Men jag vill ändå poängtera att det finns en samsyn när det gäller
              bevarandet av nationalälvarna, och de berörs över huvud taget
              inte i nämnda utredning.
            </seg>
            <seg n="f235d5d6">
              Det finns tre motioner om riksintressen, varav den ena är en
              som jag själv har skrivit. Denna och ytterligare en berör åkermarken.
              Utskottet konstaterar att den frågan också finns med i Miljöprocessutredningen,
              där bland annat jordbruksmarken särskilt lyfts fram som exempel
              på områden som kan bli föremål för riksintresseavvägning. Jag
              är nöjd med den skrivningen men vill ändå lämna några kommentarer
              härutöver.
            </seg>
            <seg n="4bc5e88b">
              När jag inför valet började föra debatten om att värna den goda
              jorden var det både produktionen och landskapsbilden jag hade
              för ögonen. Relativt sett är det små ytor som består av högklassig
              åkermark, och det är ingen som helst tvekan om att vi har råd
              och ska ta oss råd att avstå från att exploatera den marken.
            </seg>
            <seg n="94ad5b5c">
              Det senaste årets debatt om livsmedelsproduktionens och bioenergins
              betydelse för framtidens samhälle har stärkt mig i uppfattningen
              att vi behöver skydda åkermarken. Det finns inget hållbart skäl
              att för evigt förstöra den mest produktiva marken. Om vissa områden
              klassas som riksintresse går det också att behålla det kommunala
              planmonopolet. Dessutom anser jag att riksintresset främjar äganderätten
              så till vida att ägaren vet att det går att avyttra fastigheten
              som fortsatt jordbruksegendom. Det bör därmed stimulera till långsiktiga
              investeringar i stället för att gå och vänta på att kommunen ändå
              ska köpa in fastigheten successivt för att bygga på den.
            </seg>
            <seg n="f76e55d9">
              En tredje motion berör vindkraft som riksintresse, och det skulle
              jag i och för sig kunna instämma i, men jag känner en stor osäkerhet
              om förslaget att det riksintresset skulle gå före alla andra.
              Det känns därför naturligt att avstyrka motionen.
            </seg>
            <seg n="b63c3799">
              Herr talman! När det gäller motionerna om skydd av tätortsnära
              natur och en nationalstadspark i Göteborg nöjer jag mig med att
              hänvisa till utskottets ställningstagande med en markering om
              att detta går att skydda med gällande lagstiftning. Det går alldeles
              utmärkt att med kommunala naturreservat i botten säkerställa grönområden,
              som jag instämmer i är så viktiga för i synnerhet invånarna i
              våra större städer. Jag kan bara uppmana motionärerna att ta till
              vara den möjligheten.
            </seg>
          </u>
          <note n="7ff2eec5">
            Jag vill härmed yrka bifall till utskottets förslag i betänkandet
            och avslag på samtliga reservationer.
          </note>
          <note type="speaker" n="0bac3d99">
            Anf. 13 LARS TYSKLIND (fp):
          </note>
          <u who="lars_tysklind_faac13" xml:id="i-6b1edb1c4e120ac5-0" n="f18de4dd" next="i-32df033932ce6809-0"/>
          <note n="2c292ed2">
            Herr talman! Jag börjar med att yrka bifall till utskottets förslag
            i betänkandet och avslag på samtliga reservationer.
          </note>
          <u who="lars_tysklind_faac13" xml:id="i-32df033932ce6809-0" n="f18de4dd" prev="i-6b1edb1c4e120ac5-0">
            <seg n="8de9fe01">
              Detta betänkande som är ett rent motionsbetänkande består av
              sju punkter, nämligen tillståndsprövningen av vindkraftverk, omprövning
              av vattendomar, åtgärder till förmån för fisket, de orörda nationalälvarna,
              riksintresse av områden för jordbruk och vindkraft, riksintresse
              av områden med tätortsnära natur samt ny nationalstadspark.
            </seg>
            <seg n="6f6e7570">
              Jag kan konstatera att samtliga punkter, utom den sistnämnda,
              kommer att belysas i Miljöprocessutredningen som pågår. Det är
              en utredning som faktiskt redan har presterat två delbetänkanden.
              Det ena handlade om den nya instansordningen och den andra om
              miljödomstolarna, bland annat deras lokalisering.
            </seg>
            <seg n="d2bbb1c8">
              Vi kan alltså konstatera att regeringen har hög prioritet och
              höga ambitioner för att skapa en ändamålsenlig lagstiftning för
              reglering och tillståndsprövning inom det aktuella området.
            </seg>
            <seg n="85385f4b">
              Huvudsyftet för utredningen är att effektivisera miljöprövningen
              utan att för den skull åsidosätta rättssäkerhet och kraven på
              hälso- och miljöskydd. Man kan uttrycka det som att man ska göra
              handläggningstiderna så korta som möjligt utan att försvåra möjligheterna
              att nå miljömålen och att man ska säkra allmänhetens rätt till
              deltagande och insyn. Här kan man se en tydlig koppling till det
              regelförenklingsarbete som regeringen är mycket besjälad av.
            </seg>
            <seg n="2d6781a8">
              När det gäller miljöprövningar är en grundinställning att de
              inte ska göras mer omfattande än vad som krävs med hänsyn till
              skyddet för miljön och människors hälsa.
            </seg>
            <seg n="236d16a5">
              Ett annat centralt syfte med den här utredningen är att alla
              tillståndspliktiga verksamheter ska ha moderna tillstånd som stämmer
              överens med kraven i miljöbalken. Vi har diskuterat gamla vattendomar
              här tidigare i dag, och det är helt uppenbart att många av de
              gamla vattendomarna har avkunnats enligt väldigt gammal lagstiftning,
              så de stämmer inte med dagens miljöbalkskrav.
            </seg>
            <seg n="1ab77238">
              Herr talman! När det gäller tillståndsprövning av vindkraft innebar
              beslutet i december 2007 om förändringar i plan- och bygglagen,
              som gäller från den 1 januari i år, att kommunerna har möjlighet
              att i sin översiktsplan ha ett tematiskt tillägg till översiktsplanen
              där man går igenom och kartlägger var vindkraft kan vara möjligt.
              Det är ett första steg för att göra det enklare med planläggning
              av vindkraft.
            </seg>
            <seg n="7f17707e">
              Det centrala i Miljöprocessutredningen är att skapa samordning,
              främst mellan plan- och bygglagen och miljöbalken, just när det
              gäller prövning av vindkraft. I det sammanhanget måste man naturligtvis
              samråda med den pågående Byggprocessutredningen, som handlar mycket
              om PBL-frågor. Det delbetänkande som gäller vindkraft ska komma
              redan den 30 september nu i år, och det har redan omnämnts här
              tidigare.
            </seg>
            <seg n="5e314480">
              Övriga frågeställningar som tas upp i Miljöprocessutredningen
              ska redovisas den sista december i år. Då är inbegripet även frågor
              kring vattenverksamheter. Där har vi vattenkraftverk, dammar och
              de besvär som de bland annat ställer till för fiskens vandringsvägar.
            </seg>
            <seg n="dc64400f">
              När vi diskuterar fiskens vandringsvägar är det precis som påpekades
              här tidigare: Det är ett tillkännagivande som riksdagen gjort
              till regeringen just för att den här frågan anses så pass viktig.
              Som någon påpekade var det faktiskt ett enigt tillkännagivande
              med en reservation från Socialdemokraterna den gången.
            </seg>
            <seg n="f16f7612">
              Naturligtvis handlar det om lax. Laxen diskuteras mycket. Men
              som Lennart Pettersson tog upp har också ålen blivit väldigt central,
              kanske mest beroende på att det europeiska ålbeståndet faktiskt
              är på väg att utrotas från jordens yta. Det finns väldigt lite
              kvar av det beståndet. Därför finns det faktiskt en EG-förordning
              nu där Sverige och alla andra EU-länder har krav på sig att skaffa
              fram nationella planer, som ska godkännas av kommissionen, där
              man tar upp hur fisket ska bedrivas och åtgärder för att säkra
              vandringsvägarna. Där har vi alltså verkligen ett krav från EU
              på oss att komma med en sådan plan. Naturligtvis måste det här
              med vattendomar och vandringsvägar komma in i det sammanhanget.
            </seg>
            <seg n="c6b0e57e">
              Herr talman! Det är bara att konstatera här att alliansregeringen
              har höga ambitioner att faktiskt skapa en modernisering av regelverket
              som stämmer med både miljöbalken och EG-rättens krav i sammanhanget.
            </seg>
            <seg n="156668ac">
              Sedan, herr talman, ska jag ta upp det här med nationalälvarna.
              Jag har reagerat på samma sätt som tidigare talare har gjort här.
              Det finns en reservation om att man vill bevara nationalälvarna
              för framtiden. När man skriver en reservation på det viset känns
              det som om man skapar en bild av att någon annan tycker någonting
              annat, att det finns någon som tycker att detta inte ska göras.
            </seg>
            <seg n="31963a5b">
              Därför är det väldigt viktigt att vi är tydliga på den punkten.
              I de tilläggsdirektiv som Miljöprocessutredningen fick i december
              står det tydligt i texten att bestämmelserna i 4 kap. miljöbalken,
              som handlar om skydd för bestämda vattenområden, inte berörs av
              utredningen. Dem ska man inte titta på och ändra. I 4 kap. miljöbalken
              finns det en massa namngivna vattenområden, så det är helt solklart
              vilka områden det gäller. Först i raden av dem kommer de fyra
              nationalälvarna Torneälven, Kalixälven, Piteälven och Vindelälven
              med tillhörande biflöden och källflöden. De har alltså ett väldigt
              starkt skydd i miljöbalken, och så ska det förbli.
            </seg>
            <seg n="efc96977">
              Eftersom det här har varit en viktig hjärtefråga för Folkpartiet
              under långliga tider att försvara de här nationalälvarna känns
              det väldigt viktigt att få sagt det från Folkpartiets sida: Det
              finns ingen som över huvud taget har en tanke på att bygga ut
              dem. Regeringen har tydligt markerat det i tilläggsdirektiven
              genom att tydligt skriva ut att utredningen inte gäller att ändra
              i just 4 kap. miljöbalken när det gäller vattenområden.
            </seg>
          </u>
          <note n="c12ef7f9">
            Herr talman! Det centrala för punkterna som finns i dagens betänkande
            är dock kopplat till de tilläggsdirektiv till Miljöprocessutredningen
            som beslutades av regeringen i december. Utredaren fick då i uppdrag
            att utreda behovet av författningsändringar vad gäller förnybar
            energi, och det gäller vindkraft och vattenkraft, vattenverksamheter,
            riksintresse enligt 3 kap. miljöbalken, miljökonsekvensbeskrivningar
            samt samordning och samråd i prövningsförfarandet.
          </note>
          <note type="speaker" n="98b4ffd7">
            Anf. 14 YVONNE ANDERSSON (kd):
          </note>
          <u who="yvonne_andersson_14c1a7" xml:id="i-f8c8096473bf8fb9-0" n="426308eb" next="i-d1ee87e8d60330c9-0">
            <seg n="381cbe1e">
              Herr talman! Det blir mer och mer intressant att delta i de här
              debatterna när man läser de reservationer som finns i det betänkande
              vi har här. Från oppositionen innebär reservationerna antingen
              att man går emot den ordning som förra regeringen beslutade om
              eller att man går emot att regeringen arbetar med den ordning
              som den vill ha. Det är lite unikt, tycker jag. Det hade varit
              spännande om man hade gått emot att regeringen arbetade på ett
              visst sätt, men det gör man alltså inte, utan man går på något
              sätt emot den ordning som vi har sagt att vi ska jobba med.
            </seg>
          </u>
          <note n="e3ae6fd5">
            Jag vill yrka bifall till förslaget i betänkandet och avslag
            på reservationerna.
          </note>
          <u who="yvonne_andersson_14c1a7" xml:id="i-d1ee87e8d60330c9-0" n="426308eb" prev="i-f8c8096473bf8fb9-0">
            <seg n="184952a2">
              Det finns ett indianskt ordspråk som säger: Vi har inte ärvt
              jorden av våra föräldrar, utan vi har lånat den från våra barn.
              Jag gillar det uttrycket. Ett arv kan man förvalta för egen del
              lite hur man vill, men ett lån måste man betala tillbaka, och
              det med ränta.
            </seg>
            <seg n="d9bf79d7">
              Miljöpolitiken måste präglas av en helhetssyn där människan ingår
              i ett nära samspel med naturen utan att förbruka dess livsuppehållande
              resurser. Miljöhänsyn och miljöpolitik kan inte avgränsas till
              någon specifik sektor. Den måste inkluderas i beslutsunderlaget
              inom alla politikområden. Vi måste kunna lämna ett samhälle till
              nästa generation där de stora miljöproblemen är lösta. Jag vill
              därför prioritera satsningar på de miljökvalitetsmål som i dagsläget
              bedöms vara svårast att uppnå. Ett av dessa mål är just växthuseffekten.
              Vi kristdemokrater kommer att ta upp det här om tre veckor på
              vårt riksting i Norrköping.
            </seg>
            <seg n="6fb05736">
              Herr talman! Jag vill därför gärna satsa mer också på resurser
              till forskning och ekonomiska styrmedel. Sverige bör vara ett
              föregångsland som visar vägen mot ett samhälle som klarar att
              upprätthålla välfärd och trivsel utan att bidra till globala klimatförändringar.
            </seg>
            <seg n="67baf9d6">
              Utvecklingen av vindkraftverk har gått väldigt snabbt i Sverige.
              Sedan mitten av 80-talet har det skett en fördubbling ungefär
              vart fjärde år, och i dag har vi 80 meter höga torn med 90 meters
              rotordiameter på det största verket som är i drift.
            </seg>
            <seg n="32847428">
              Tillståndsprövningen av vindkraftverk detta har berörts här och
              berörs också i betänkandet regleras i dag genom ett antal bestämmelser.
              Vi vill ha en sammanhållen distansordning när det gäller den här
              delen. Vi har förändrat på vissa håll, och nu bereder regeringen
              mer och mer för att få en bra processordning i de här delarna.
            </seg>
            <seg n="09bdd1c1">
              Att förenkla tillståndsprocessen för att stimulera byggande av
              fler vindkraftverk är av stor betydelse för möjligheterna att
              minska klimatförändringarna, men om vi ska kunna lagstifta på
              ett rättssäkert sätt måste det finnas anledning att avvakta resultatet
              av det pågående arbetet och regeringens kommande ställningstagande
              innan riksdagen tar beslut. Det är det vi gör nu. Vi avvaktar
              hela tiden det som ska komma, och jag tycker att det har gått
              rätt så fort fram. Jag menar också att det är jätteviktigt att
              vi mer och mer satsar pengar via forskningen för att hitta ordningar
              där vi på ett miljösäkert sätt kan åstadkomma energi och annat.
            </seg>
          </u>
          <note n="ecd5e26c">
            Med detta, herr talman, yrkar jag bifall till förslaget i betänkandet
            och avslag på reservationerna.
          </note>
          <note type="speaker" n="df172e82">
            Anf. 15 EGON FRID (v):
          </note>
          <u who="egon_frid_c86215" xml:id="i-48f4921a4f7a95c2-0" n="6cfc0884">
            <seg n="f40c9454">
              Herr talman! Med den nya ordning som många från majoriteten förespråkar
              vore det logiskt att allianspartierna skulle bifalla de motioner
              som finns i betänkandet, detta eftersom de dessutom säger att
              det är deras politik.
            </seg>
            <seg n="d68655ca">
              Vänsterpartiet har i år inte någon egen motion om naturresursfrågor
              men har under riksmötet 2006/07 väckt en motion om energiomställning
              som i hög grad berör dagens betänkande. Jag vill också nämna att
              Peter Pedersen från Västerpartiet har en enskild motion om vattenrätt
              som anger att regeringen bör verka för att vattendomar som hindrar
              vandrande fiskarter omförhandlas så att vandringsmöjligheterna
              återskapas samt för att värna naturvårds- och miljöintressen.
              Vidare vill jag nämna att vår ledamot i miljö- och jordbruksutskottet,
              Wiwi-Anne Johansson, i olika sammanhang drivit frågor som berör
              vattenrätten.
            </seg>
            <seg n="f31f4f14">
              Naturligtvis instämmer vi i Vänsterpartiet till allra största
              delen i reservationerna i dagens betänkande men har valt att inte
              ställa oss bakom någon av dem. Vi har dock ett särskilt yttrande
              i betänkandet.
            </seg>
            <seg n="a208682e">
              Det är intressant att kunna göra den reflexionen att vi i dag
              diskuterar att jordbruksmarken behöver bli eget riksintresse.
              Som Jan Lindholm sade håller vi på att misshushålla med jordbruksmarken,
              vilket motverkar en hållbar utveckling. Därför är det relevant
              att föra en diskussion om att jordbruksmarken behöver försvaras
              i form av riksintresse. Det borde vara naturligt att värna jordbruksmarken
              i stället för att som i dag exploatera den, vilket vi kan se sker
              i hög grad. Naturresursfrågor är ett vidare begrepp. Det handlar
              om hushållning med mark och vatten.
            </seg>
            <seg n="2294c438">
              Utbyggnaden av vindkraft är en viktig del i detta betänkande.
              Vi har sett att utbyggnaden av vindkraften är framgångsrik, och
              allmänhetens acceptans har också ökat. Vänsterpartiet står bakom
              målet att vindkraften ska ge 10 terawattimmar år 2015. Vindkraftspropositionen
              våren 2006 och den genomförda befrielsen från tillstånd enligt
              miljöbalken för mindre landbaserade vindkraftsanläggningar var
              ett viktigt steg för utbyggnaden. Vänsterpartiets bedömning är
              att det vore fullt möjligt med ett mål på 1820 terawattimmar om
              vi lyckas ta bort en del hinder för en snabbare utbyggnad av vindkraften.
            </seg>
            <seg n="83209f2e">
              Många positiva åtgärder har vidtagits för att påskynda vindkraftsutbyggnaden
              både på land och till havs. Det återstår dock hinder för att kunna
              förenkla den fortsatta utbyggnaden. Tillståndsprocessen för vindkraft
              är fortfarande kostsam när det gäller vindkraftsparker och begränsar
              möjligheten för de energibolag som inte tillhör de tre stora.
              Dessutom tar det cirka sju år från första ansökan till tillstånd.
              Det gynnar varken utbyggnaden eller konsumenterna.
            </seg>
            <seg n="48498afd">
              Det finns behov av att se över överklagandeprocessen, och förändringar
              av sakägarbegreppet borde vara möjliga för att undvika fördröjningar.
              Vi tror att det är fullt möjligt, och även demokratiskt försvarbart,
              att genomföra förändringar av sakägarbegreppet. Att göra det möjligt
              att höja vindkraften till särskilt riksintresse i miljöbalken
              och PBL är därför en viktig åtgärd.
            </seg>
            <seg n="0718beca">
              Den stora energiomställning vi står inför kommer att förändra
              hur Sverige ser ut, precis som alla tidigare tekniksprång har
              gjort. Man bör därför se över om det är rimligt att en vindkraftsansökan
              i dag av myndigheterna behandlas som vilken industriell verksamhet
              som helst. Det bör även utredas och klarläggas om det inte är
              lämpligt att tillämpa gällande industribullernormer för vindkraftverk
              i stället för minimiavstånd.
            </seg>
            <seg n="c4925075">
              Tillståndsgivande myndigheter och lokala politiker behöver i
              framtiden stöd både i form av resurser och information för att
              kommuner och länsstyrelser ska kunna underlätta vindkraftens utveckling.
              Vänsterpartiet anslår därför medel för planeringsstöd och informationsinsatser
              för vindkraften under hela perioden 20072009 då vi anser det vara
              viktigt, och vi beklagar att regeringen inte gör detsamma. För
              att ytterligare stimulera en snabbare utbyggnad bör man utreda
              möjligheten att ålägga Svenska kraftnät ansvar för att bygga ut
              och bekosta stamnätsanslutningar till vindkraftsanläggningar som
              så kräver.
            </seg>
            <seg n="8827cd28">
              Sammanfattningsvis, herr talman, behövs en regering som ökar
              takten och genomför de åtgärder som PBL-kommittén föreslagit för
              att påskynda vindkraftsutbyggnaden och ta bort hindren för en
              snabbare utbyggnad av vindkraften.
            </seg>
          </u>
          <note type="speaker" n="05a1c95b">
            Anf. 16 JAN LINDHOLM (mp):
          </note>
          <u who="jan_lindholm_ff5f4c" xml:id="i-aa56cf0ec5a63692-0" n="5525914c">
            <seg n="dd238d63">
              Herr talman! Droppen urholkar stenen, brukar man säga. Jag vill
              tacka så mycket för de fyra inläggen från majoritetens företrädare.
              Jag blir så glad när jag hör hur Miljöpartiets gröna argument
              sakta men säkert fräter sig in så att även representanter för
              regeringen kan säga att de tar initiativ i den riktningen.
            </seg>
            <seg n="39d5c8a0">
              Det var inte i går vi lade fram dessa förslag. Vi har jobbat
              med detta sedan vi kom in i riksdagen i början av 80-talet. Egentligen
              är det alltså inte några nya förslag.
            </seg>
            <seg n="4fd4705e">
              Man kan undra vad alternativet hade varit. Majoriteten tycker
              att det är märkligt att vi reserverar oss mot betänkandets förslag
              på grund av utredningar och sådant. Men om vi inte hade reserverat
              oss hade ni på regeringssidan kanske börjat vackla. Då hade ni
              kanske börjat tro att den väg som Miljöpartiet pekat ut inte var
              den riktigt rätta vägen, alltså de lösningar och förslag vi lagt
              fram. Det är klart att vi måste fullfölja det som vi år ut och
              år in hållit på med. Det är jättebra att ni är med på tåget. Tack
              ska ni ha!
            </seg>
          </u>
          <note n="043a3074">
            Överläggningen var härmed avslutad.
          </note>
          <note n="f806dbd0">
            8 § Grönbok om insyn i gäldenärers tillgångar
          </note>
          <note n="d8007fb2">
            Föredrogs
          </note>
          <note n="36f4a3e4">
            Talmannen konstaterade att ingen talare var anmäld.
          </note>
          <note n="fd4d453c">
            9 § Sverige och Afrika en politik för gemensamma utmaningar och
            möjligheter
          </note>
          <note n="d8007fb2">
            Föredrogs
          </note>
          <note type="speaker" n="57369055">
            Anf. 17 CARINA HÄGG (s):
          </note>
          <u who="carina_hagg_fe9c1b" xml:id="i-9af6f3ad2371bd29-0" n="29384e5f">
            <seg n="58a23085">
              Herr talman! Det betänkande vi nu behandlar heter Sverige och
              Afrika en politik för gemensamma utmaningar och möjligheter .
            </seg>
            <seg n="25456352">
              Utrikesminister Anna Lindh sade: Afrika uppvisar fler ansikten,
              nöd och våld är verklighet för många människor. Samtidigt pågår
              löftesrika förändringar, en afrikansk renässans synes möjlig.
              Regeringen strävar efter att utveckla ett närmare partnerskap
              med de framväxande demokratiska samhällena. Vi vill utveckla vårt
              starka historiska engagemang.
            </seg>
            <seg n="2e5bc1cd">
              Jag kan bara dela hennes uppfattning. Det hon sade då gäller
              också nu. Afrika är en mångfasetterad kontinent. I 54 länder ryms
              ca 2 000 språk och tusentals etniska grupper och överlappande
              kulturer samt flera religioner. Såväl problemen som möjligheterna
              för kontinentens utveckling är både stora och komplexa.
            </seg>
            <seg n="3c5393cc">
              Sedan riksdagen senast fattade beslut om en svensk Afrikapolitik
              har verkligheten hunnit förändras. Behovet av en ny svensk politik
              för Afrika är stort. Vi vill byta den ensidiga bilden av Afrika
              som fattigt, svältande och hjälplöst mot en mer nyanserad bild
              som speglar en helhet men också visar på utvecklingsmöjligheterna.
              Afrika är storstäder. Afrika är megastäder. Afrika är också landsbygd,
              men inte bara landsbygd.
            </seg>
            <seg n="73af23bf">
              Medlemskapet i EU har ökat Sveriges politiska räckvidd. Samtidigt
              finns gamla koloniala bindningar som behöver ifrågasättas. Då
              ska vi använda EU som ett extrainstrument för detta.
            </seg>
            <seg n="ae262469">
              Kvinnors rättigheter har under denna tid gått från att vara en
              icke-fråga till att i dag finnas med på den nationella och internationella
              agendan. Frene Ginwala blev talman i Sydafrikas parlament, Ellen
              Johnson-Sirleaf blev Afrikas första folkvalda kvinnliga president.
              Hon tillträdde som president i ett av krig sargat och sönderslaget
              land, Liberia, som utrikesutskottets Afrikagrupp just kommit tillbaka
              från. Gertrude Mongella valdes till det panafrikanska parlamentets
              talman. Asha-Rose Migiro från Tanzania är utsedd till FN:s vice
              generalsekreterare. Rwanda har världens högsta andel kvinnliga
              parlamentariker. Nadine Gordimer är Nobelpristagare i litteratur,
              och Wangari Maathai har tilldelats Nobels fredspris. Afrika har
              således börjat få kvinnliga förebilder och ett kvinnligt ansikte.
            </seg>
            <seg n="81c464d9">
              Herr talman! Samtidigt som vi står här förföljs och trakasseras
              människor på grund av sitt fackliga engagemang. På varje kontinent
              dödas människor på grund av att de kräver sin rätt att organisera
              sig fackligt och kämpa för löntagarnas rättigheter. Strejker slås
              ned med tårgas och gummikulor. De fackligt aktiva avskedas och
              misshandlas.
            </seg>
            <seg n="59199105">
              Migrantarbetare hör till dem som är mest utsatta. De utgör en
              stor del av arbetskraften, men på grund av sin redan utsatta situation
              är de ännu en svagare grupp än den vanliga arbetskraften. I alltför
              många länder är strejker olagliga i alla eller flera branscher.
              Om arbetaren trots allt strejkar slås strejken ofta ned med våld.
            </seg>
            <seg n="363fcfc6">
              Andra löntagarfientliga handlingar är när både stater och företag
              använder sig av hot och skrämseltaktik för att förhindra bildandet
              av fackföreningar. Den fria fackföreningsinternationalens årliga
              rapport om kränkning av fackliga rättigheter visar också tydligt
              att det i allt högre grad är kvinnor som drabbas av dessa kränkningar.
              Begränsningar av offentliganställdas rätt att organisera sig gäller
              ofta lärare och i vårdsektorn. I den privata sektorn kan det handla
              om textilfabriker. Många utnyttjas för hushållsnära tjänster och
              som barnflickor. Det känns lite bekant.
            </seg>
            <seg n="e167057b">
              Kvinnor traffickeras inom sexindustrin, såväl utanför Afrika
              som i Afrika. Europa svarar med initiativ till legalisering av
              prostitution. Nu är frågan aktuell i Italien. Det är viktigt att
              vi i varje sådan här situation är tydliga och talar om var Sverige
              som land står och vad vår regering har för mening.
            </seg>
            <seg n="75fd3de9">
              Vi socialdemokrater tror på globaliseringens möjligheter, men
              vi är inte blinda för dess nackdelar. Globaliseringen har medfört
              att människor nu lever närmare varandra och att kraven på demokrati,
              mänskliga rättigheter och trygghet växer runt om i världen. Människor
              delar, oavsett var vi lever, samma dröm om att kunna leva i trygghet,
              styra över sitt eget liv och se sina barn växa upp i ett tryggt
              och utvecklat samhälle. När demokratin vinner mark ökar också
              den sociala tryggheten. I en demokrati kan människor ställa krav
              på reformer och rättigheter. I en demokrati vågar man mer.
            </seg>
            <seg n="241bd4cf">
              Globaliseringen har medfört ökat välstånd. Men detta fördelas
              självklart inte rättvist mellan och inom länder. Under utrikesutskottets
              Afrikagruppsresa till Mali, Ghana och Liberia såg vi, inte minst
              i Ghana, den tudelade ekonomi som växer fram. Man har god tillväxt
              5 procent årligen är inte så tokigt men det man kan se i stadsbilden
              är att den inte fördelas jämnt. Om en sådan här tudelad ekonomi
              biter sig fast på längre sikt kommer vi att ha problem, inte bara
              i Accra, utan i Ghana som helhet. Detta kan vi återfinna i flera
              afrikanska länder.
            </seg>
            <seg n="7bfb856e">
              En invånare i ett utvecklat och rikt land kan förvänta sig att
              leva nästan 30 år längre än de som bor i de minst utvecklade länderna
              och regionerna. Vi kan inte acceptera att utvecklingen av konkurrenskraften
              sker till priset av rovdrift på människor och miljö. Varje land
              har också självt att fördela resurserna rättvist efter behov till
              sina egna invånare.
            </seg>
            <seg n="43859fcf">
              Jag tänker på rovdriften på miljö och människor och ser Kongo
              framför mig. Jag har besökt Kivu och Ituriprovinsen samt Kongo-Brazzaville.
            </seg>
            <seg n="1d90c977">
              Billigare varor ska inte betalas genom svältdöden för någon annan.
              En hållbar tillväxt kan inte skapas utan hållbar social och miljömässig
              utveckling. Människor måste våga investera, satsa och utveckla
              företag och kunna jobba under rimliga villkor. En rimlig lön ger
              framtidstro. Barnens framtid ljusnar. Man kan börja handla, och
              ekonomin rullar i gång.
            </seg>
            <seg n="e88bd8e9">
              De borgerliga partierna talar gärna om att Sveriges utrikespolitik
              ska främja demokrati och mänskliga rättigheter. Men de fackliga
              rättigheterna är en viktig del av detta. Det tycks dock oftast
              regeringen och de borgerliga partierna glömma bort. Det finns
              väldigt lite engagemang, om något alls, på det området.
            </seg>
            <seg n="3c832521">
              Afrika innehåller många länder. När jag har tittat på hur man
              ser på länderna har jag blivit osäker på om man också räknar Västsahara
              som ett land. Västsahara är Afrikas sista koloni. Jag vill ha
              svar på om det är så att regeringen är på väg bort från Västsaharapolitiken,
              bort från synen att Västsahara är Afrikas sista koloni. Står man
              fast vid den politik som hittills har gällt?
            </seg>
            <seg n="c482f85b">
              Herr talman! Problemen är stora och komplexa: krig, konflikter,
              hiv, aids och våld mot kvinnor. Mer fokus krävs på SRHR- och HBT-frågor.
              Kommer man att nå millenniemålen? Det handlar om möjligheterna
              att till exempel genom att utveckla jordbruket klara en annan
              försörjningssituation och kunna förädla råvaror för kontinentens
              egen utveckling. Tillgången på råvaror kan ställas mot utvecklingen
              av miljöteknik och nya energikällor. Det vore ett bekymmer. Råvaror
              och de tillgångar man har kan i stället stärka i en utveckling
              mot nya energikällor. Regeringen har här vacklat och ibland i
              stället velat lägga ansvaret för miljöutvecklingen globalt och
              det vi själva skulle ta ansvar för på Afrika. Det kan vi från
              Socialdemokraternas sida inte acceptera.
            </seg>
            <seg n="c0aaabbc">
              Vi välkomnar utländska investeringar i Afrika, men även att inkomsterna
              från den afrikanska diasporan i världen ökar. Det är viktigt både
              i form av kapital och genom att kontakterna ökar.
            </seg>
            <seg n="cc3d8452">
              Det finns ett nytt förhållande och en speciell dynamik mellan
              Afrika och Kina med de stora kinesiska investeringarna i Afrika
              samt ökad export från Afrika till Kina och vice versa. Kina har
              en strategi för Afrika, men Afrika har ingen strategi för Kina,
              vilket bidrar till den obalans vi tycker oss se. Kina har ambitioner
              som global aktör. Detta är spännande att följa på flera plan,
              och vi utvecklar själva våra kontakter med Kina på många sätt.
            </seg>
            <seg n="c7aeaf4a">
              På resan i Västafrika mötte vi olika bilder som jag känner igen
              från andra håll och andra besök i Afrika. Slaveri, kolonisation
              och råvaruexploatering har i sina spår lämnat efter sig sargade
              folk och länder. Kalla kriget förvandlade Afrika till en tummelplats
              för globala aktörer. Det finns självklart en oro för att den utveckling
              som nu sker återigen ska leda till en ny geopolitisk kamp, nu
              om makt och råvaror. Vi har att vara en tydlig röst för mänskliga
              rättigheter och demokrati, oberoende av vem av dessa aktörer som
              kan visa flagg.
            </seg>
            <seg n="9bb7f926">
              Det är över tio år sedan vi socialdemokrater med Pierre Schori
              i spetsen tog initiativ till en ny svensk Afrikapolitik. Under
              de här åren har mycket hänt. Vi har förändrat. Vi är med i EU.
              Men också i Afrika har det hänt viktiga saker, som Nepad och AU:s
              utveckling. Vi har en partner i Afrikanska unionen.
            </seg>
            <seg n="7bbb9bbb">
              Vi socialdemokrater drog under förra mandatperioden slutsatsen
              att den förändrade verkligheten naturligtvis påverkade förutsättningarna
              för vår politik. Den socialdemokratiska partikongressen i Malmö
              fattade ett beslut, och vi i riksdagen lade fram en motion. Man
              gav ett uppdrag till dåvarande regering att återkomma med ett
              förslag om en förnyad Afrikapolitik.
            </seg>
            <seg n="65e37e5b">
              Den nuvarande regeringen tog över stafettpinnen, och det är i
              dag en del av det arbete vi ser här. Vi har fått en skrivelse.
              Utrikesutskottet har haft ett ambitiöst anslag i sitt arbete.
              Vi lägger också fram motioner. Sammantaget har vi det betänkande
              som vi i dag debatterar. Jag vill särskilt peka på våra motioner
              och vårt särskilda yttrande, men, herr talman, jag yrkar också
              bifall till reservationerna 2, 4, 5 och 9 om jämställdhet och
              SRHR.
            </seg>
            <seg n="fe72fcfa">
              När vi gick från en mer traditionell syn på utvecklingssamarbetet
              till ett mer jämbördigt partnerskap skedde arbetet i en bredare
              krets. Riksdagens ledamöters kunskaper togs till vara av den dåvarande
              regeringen. Processen nu har varit mer sluten, och riksdagen har
              på ett annat sätt ställts åt sidan. Rädslan för att lyssna in
              är förvånande och rimmar illa med de demokratikrav vi ställer
              på andra. Därför har jag välkomnat att utrikesutskottet har haft
              ett bredare anslag. Även om vi har jobbat så pass internt ser
              ni att det i betänkandet har lyfts in många röster från den afrikanska
              kontinenten, vilket jag tycker ger ett positivt tillskott till
              det arbete vi har tagit ställning till i dag.
            </seg>
            <seg n="b074a8c9">
              Det som är bekymmersamt är att det finns en tendens att reducera
              kvinnors rättigheter till biståndet eller kanske reducera dem
              över huvud taget. Kvinna till kvinna har föredömligt belagt det
              jag själv ofta har lyft fram.
            </seg>
            <seg n="3add58a2">
              När Carl Bildt klev ut ur männens slutna styrelserum för UD:s
              skull hade det politiska samtalet hunnit förändras under de år
              han hade varit borta, men det hade inte han. Lyssna på Afrikas
              kvinnor, utrikesminister Carl Bildt! Ta in 1325 i den europeiska
              säkerhetsstrategin, där omvärlden ingår!
            </seg>
            <seg n="55dec40b">
              Jag välkomnar att biståndsminister Gunilla Carlsson kommer att
              delta i debatten. Men det är lite symtomatiskt att Carl Bildt
              inte är närvarande när det gäller de här frågorna, som ofta rör
              kvinnor.
            </seg>
            <seg n="4b0093ac">
              Herr talman! Relationerna till Afrika är bredare än biståndet.
              Antalet biståndsländer är färre. En rad ambassader stänger dörren
              utifrån, däribland den i Botswana. Jag tycker att det är obegripligt,
              inte minst för att Sadc ligger i det landet. Vi vet värdet av
              att kunna samverka med Sadc för att kunna hantera situationen
              i Zimbabwe. Det är mycket märkligt.
            </seg>
            <seg n="d59cf090">
              Jag vet inte vad Kerstin Lundgren tycker om stängningen av ambassaden
              i Angola. Jag vet att du har varit där nyligen med en riksdagsgrupp.
              Kanske du kan rapportera vad Svenskt Näringsliv tyckte om det.
              Fick regeringen beröm?
            </seg>
            <seg n="163a6628">
              Tycker ditt parti, Lars Lindén från Kristdemokraterna, att egenavgifterna
              ska höjas från 10 procent till 20 procent? Vi är oroliga över
              att stödet till folkrörelser och demokratiska politiska partier
              inte ska stärkas utan tvärtom försvagas. Jag tycker att det är
              viktigt.
            </seg>
            <seg n="1c9e73c3">
              Är Gustav Blix från Moderaterna nöjd med att fackliga rättigheter
              och råvaruutvinningarna kanske inte kommer hela befolkningen till
              godo? Eller har ni några andra ambitioner här? Jag ser inte spår
              av det i Afrikapolitiken.
            </seg>
            <seg n="06d59958">
              Regeringen och majoriteten måste våga ta risker. Att verka i
              dessa miljöer, och inte minst i postkonfliktmiljöer, handlar om
              att vara i miljöer där strukturer inte fungerar och revisionsinstrumenten
              är outvecklade. Det krävs ett politiskt mod. Kommer man att våga
              vara i de miljöerna? Kommer man att våga ta ansvar den dagen det
              blåser?
            </seg>
            <seg n="8d44544a">
              Vi står inför vägvalet om budgetstöd eller inte till Liberia.
              Vilken väg tar majoriteten?
            </seg>
            <seg n="fb59ad1b">
              Herr talman! Dawit Isaak är fortfarande fängslad i Eritrea. Den
              uppdatering som utlovas av regeringen till utrikesutskottets ledamöter
              har inte genomförts. Vad händer?
            </seg>
            <seg n="9c0d7e21">
              Varför var det hårt plågade människor som utsattes för folkmord
              i Darfur endast när Gunilla Carlsson satt i opposition? Jag känner
              samma oro då som nu. Delar majoriteten min oro?
            </seg>
            <seg n="e2385c86">
              På Afrikas horn har konflikter inte lett till att ambassaden
              har ökat sin bemanning för att ge grundläggande konsulärt stöd
              och hjälp till svenskar i utlandet.
            </seg>
            <seg n="e76e1753">
              Att satsa på Afrika innebär också att våga satsa på de människor
              som ska bära den samverkan. De måste kunna känna att det finns
              stöd i form av konsulär hjälp om man så skulle behöva.
            </seg>
            <seg n="27b73d9a">
              Vart tog regeringens stolta tal om fokusering på Afrika vägen?
              Vad kommer dokumentet som vi i dag fattar beslut om att ha för
              tyngd, och vilka instrument kommer att stödja det så att det kan
              genomföras?
            </seg>
            <seg n="8e4b61e4">
              Vi vet att vi haft en person, och Gunilla Carlsson har nu sagt
              att vi har två personer, som jobbar på UD med jämställdhet. Samtidigt
              kommer ett handelsbetänkande som ska stödja den del som handlar
              om handel. Det finns en väldigt stor ojämställdhet när det gäller
              med vilka instrument man kommer att ge stöd för genomförandet
              av olika delar av politiken.
            </seg>
            <seg n="6c9fabc7">
              Vi har också en aktuell fråga. Den 20 maj uppgraderade kommissionen
              Barcelonaprocessen. Medelhavsunionen heter numera Union för Medelhavet.
            </seg>
            <seg n="edfbb21a">
              Vad har regeringen för mening, biståndsminister Gunilla Carlsson,
              om Frankrikes president Sarkozys planer för att på samma sätt
              som grunden lades för EU på 60 år sedan ska vi nu forma en union
              för länderna runt Medelhavet? Vad kommer att presenteras vid toppmötet
              i Paris den 13 juli? Eller var det bara, för att anknyta till
              regeringens påsktema, en tupp som gol i Elyséepalatset?
            </seg>
            <seg n="332da7a0">
              Regeringen har liknat den nya Afrikapolitiken vid att man går
              från julgran till ett påskris. Det har jag inte förstått. Jag
              skulle gärna vilja få det uttolkat. För mig lät det mycket märkligt
              och rent av obehagligt. Det finns alla möjligheter från alla majoritetspartier
              att förklara vad man egentligen menar. Jag relaterar påskris inte
              till något positivt som jag förstår att kanske andra vill ta fasta
              på. Här krävs en förklaring.
            </seg>
            <seg n="248dd71f">
              När utskottets Afrikagrupp besökte Västafrika såg vi att korruptionen
              är ett problem. Korruption är ett problem i många länder. Det
              handlar om omfattningen och förmågan att hantera det. Ett viktigt
              instrument är att skapa ett inre tryck mot korruption, nämligen
              ett starkt civilt samhälle, ett rättsväsen, fria medier och att
              man har en möjlighet i fria val att välja bort korrumperade politiker.
              Då krävs att man har en bred Afrikapolitik och inte en smal som
              omfattas av några få människor och några få instrument. Det krävs
              en bredd för att också kunna hantera den problematiken.
            </seg>
            <seg n="aa7202cf">
              Herr talman! Det finns mycket man skulle kunna säga om Afrika.
              Jag har valt att begränsa mig på grund av tiden. Men vi ska tala
              om en hel kontinent. Jag har försökt att tala om sådant jag tycker
              fattas. Men vi har naturligtvis mycket mer. En del av det kommer
              till uttryck i vår motion.
            </seg>
            <seg n="ee0228e4">
              Vi kommer att längre fram under mandatperioden komma tillbaka
              med ännu fler förslag och idéer om Afrikapolitiken. Inom det socialdemokratiska
              partiet pågår ett arbete med att se över vad vi vill med vår Afrikapolitik.
              Det kommer att leda till förslag som också kommer att debatteras
              i den här kammaren. Det är jag säker på.
            </seg>
            <seg n="89153ccc">
              Jag kommer att återkomma med mer förslag. Innan jag lämnar talarstolen
              skulle jag vilja fråga: Vad menade regeringen med att man vill
              koncentrera och fokusera på Afrikapolitiken? Jag ser inte det
              så här långt. Jag ser inte de satsningarna. Tvärtom har man avlövat
              och bantat den infrastruktur som skulle stödja Afrikapolitiken.
            </seg>
            <seg n="8500447a">
              Det finns en enighet om att vi behöver en ny Afrikapolitik. Men
              sedan går meningarna alltför ofta isär.
            </seg>
          </u>
          <note type="speaker" n="1d2b647b">
            Anf. 18 HANS LINDE (v):
          </note>
          <u who="hans_linde_f4736f" xml:id="i-3d673689c9026816-0" n="ce7dc86b">
            <seg n="4096cba1">
              Herr talman! Vår bild av Afrika hängs alltför ofta upp på förenklade
              klichéer. Afrika är antingen den exotiska kontinenten där massajer
              jagar med spjut och lejon parar sig i solnedgång, eller så är
              Afrika misärens kontinent, fylld av barn med svullna magar och
              offer för aidsepidemins härjningar. Men framför allt är Afrika
              något främmande, en ständig motsats till vårt eget samhälle.
            </seg>
            <seg n="eb2f9390">
              Afrikas komplexitet och mångfald låter sig inte beskrivas på
              ett rättvist sätt genom förenklade klichéer. I dagens Afrika finner
              vi både ungdomarna på Internetkaféerna i Johannesburg och småbönderna
              i Etiopiens högländer som förvägrats ta del av teknikens landvinningar.
              Här finner vi de stabila demokratierna i Mali och Botswana, men
              också flera av vår tids värsta förtryckarstater genom Zimbabwe
              och Sudan. Här finns både världens sista koloni Västsahara och
              världens sista kolonialmakt Marocko. Här finner vi en rikedom
              vi i Sverige nog bara kan drömma om sida vid sida med en fattigdom
              jag tror få av oss kan föreställa sig och än mindre förstå.
            </seg>
            <seg n="2fac8c89">
              Lika lite som Afrika kan beskrivas genom ett fåtal klichéer,
              lika lite kan de många utmaningar som Afrika står inför lösas
              genom förenklade ekonomiska modeller.
            </seg>
            <seg n="e5b8de3e">
              Vänsterpartiet ser att hindren för utveckling och fattigdomsbekämpning
              är många och komplexa för Afrika. Det kommer därför inte att finnas
              några enkla lösningar. Utveckling och fattigdomsbekämpning i Afrika
              kommer att kräva skuldavskrivningar, ett ökat bistånd, en klimatpolitik
              där de rika länderna och de multinationella företagen tar sitt
              ansvar, ett stärkt regelverk för vapenhandel, en reformering i
              grunden av IMF och Världsbanken, tydligare globala regler för
              utländska investeringar och rättvisa handelsregler med mera. I
              grunden krävs en ny ekonomisk världsordning med en tydlig omfördelning
              av makt och resurser från den rika världen till Afrika.
            </seg>
            <seg n="00720b41">
              I Vänsterpartiets motion och de reservationer vi har lämnat in
              har vi försökt visa på en del av de många grundläggande förändringar
              som måste till för att Sverige ska bli en röst för utveckling,
              jämställdhet och rättvisa i Afrika. Jag vill lyfta två av våra
              reservationer och yrkar bifall till reservationerna 1 och 3.
            </seg>
            <seg n="199c25b1">
              Herr talman! I regeringens Afrikapolitik ska frihandel, tillväxt
              och utländska investeringar rädda Afrika. Det är av avgörande
              betydelse att nord avvecklar sina handelsmurar och upphör med
              sina omfattande jordbrukssubventioner. Ska fattigdomen i Afrika
              minska krävs en hög tillväxt under lång tid framöver. Men samtidigt
              kommer inte tillväxt, handel och investeringar ensamt att kunna
              ge Afrikas fattiga värdiga liv. I många afrikanska länder ser
              vi i dag en skyhög tillväxt uppdriven av höga råvarupriser. Men
              i alltför många fall har det blivit en tillväxt i lyxhotell i
              huvudstäderna och nya bankkontor men inte en tillväxt i antalet
              barn som går i skolan eller i vårdcentraler.
            </seg>
            <seg n="17d374e2">
              Inte heller kommer utländska investeringar med automatik att
              leda till fattigdomsbekämpning, något som många afrikaner bittert
              har fått uppleva. För ett par veckor sedan arrangerades den årliga
              Afrikadagen här i riksdagen. Talare efter talare talade entusiastiskt
              om de vinster som kunde göras i Afrika, men ingen frågade vem
              som skulle få ta del av vinsterna. Vilken glädje kommer afrikanerna
              att ha av investeringar och utländska företag om vinsterna hamnar
              på huvudkontoren i Europa och Nordamerika och det som lämnas kvar
              åt afrikanerna är tomma gruvor, utfiskade vatten och nedhuggna
              skogar?
            </seg>
            <seg n="209f59f3">
              Ett Afrika som förpassas till att vara producent av råolja, kakao
              och billig arbetskraft kommer aldrig att vara ett Afrika där hungern
              och fattigdomen utplånas. En grundläggande förutsättning för att
              Afrika ska utvecklas och fattigdom bekämpas är att man får möjlighet
              att förädla sina råvaror, industrialiseras och diversifiera sin
              ekonomi. Tyvärr går utvecklingen i motsatt riktning.
            </seg>
            <seg n="efdae654">
              Sedan 80-talet har vi sett hur det har skett en avindustrialisering
              i många afrikanska länder genom den politik man har påtvingats.
              Med den handelspolitiska grundsyn som den här regeringen har kommer
              man att förstärka den utvecklingen. Möjligheten att skydda nystartade
              företag under ett inledningsskede motarbetas med kraft. Ett väveri
              i Mali eller ett kafferosteri i Uganda ska från dag ett konkurrera
              på en global marknad med multinationella företag med obegränsade
              resurser. Vem som går vinnande ur den konkurrensen behöver man
              ingen ekonomexamen för att förstå.
            </seg>
            <seg n="6511375c">
              Det är tyvärr en politik som dömer Afrika till en ständig roll
              som leverantör till vårt välstånd.
            </seg>
            <seg n="286c3331">
              En förutsättning för att tillväxt, investeringar och handel ska
              leda till utveckling och fattigdomsbekämpning i Afrika såväl som
              i Sverige är att de nya ekonomiska resurserna fördelas rättvist,
              kommer hela samhället och alla medborgare till del och används
              till nödvändiga investeringar i infrastruktur, utbildning och
              hälsovård. Handelspolitiken måste kombineras med ett tydligt jämställdhersperspektiv
              för att handeln ska gynna både män och kvinnor på lika villkor.
              I dagens handelspolitik, med den här regeringen, är handeln en
              frizon från jämställdhetsanalys. I regeringens skrivelse blundar
              man för behovet av en tydlig omfördelning av resurser inom Afrika.
              Därför riskerar regeringens nya Afrikapolitik att förstärka den
              omfattande ojämlikhet som råder i Afrika mellan män och kvinnor,
              fattiga och rika.
            </seg>
            <seg n="839d007c">
              Herr talman! Vänsterpartiets utgångspunkt är att varje land och
              varje folk har rätt att välja sin egen väg. Vi är övertygade om
              att de som verkligen sitter inne med svaren till hur Afrika ska
              utvecklas inte är ekonomer i korridorerna på Internationella valutafonden,
              de är inte biståndsexperter i Europa och inte heller ledamöter
              av riksdagens utrikesutskott. De som sitter på svaren är småbönderna
              i Tanzania, gruvarbetarna i Zambia och kvinnorna på marknaden
              i Lagos. Afrikas befolkning måste tillåtas att formulera sina
              egna mål och sina egna visioner och styra sin egen utveckling.
              Vi måste vara beredda att lyssna.
            </seg>
            <seg n="2ef34750">
              Varje land har sin egen historia och sin egen unika situation.
              Därför måste besluten om ett lands utveckling tas av invånarna
              själva. Det är grunden för demokrati, och det är grunden för utveckling.
              Det största hindret för utveckling i Afrika är och har varit att
              Afrika saknat makt över sina egna samhällen, sina egna naturtillgångar
              och sin egen utveckling. Alltför många gånger har försök till
              fattigdomsbekämpning slagits i spillror av omvärldens krav, multinationella
              företags plundringar och orättvisa handelsregler.
            </seg>
            <seg n="39a79323">
              I alltför många länder där invånarna har kämpat sig till demokrati
              har man nått valurnorna bara för att inse att värdet på valsedlarna
              har devalverats och att demokratin har förminskats till en fråga
              om att välja administratörer av en politik som dikterats i Washington,
              London och Helsingfors.
            </seg>
            <seg n="a31501ab">
              Bakom retoriken om afrikanskt ägandeskap detaljregleras den politiska
              och ekonomiska utvecklingen i hög grad av krafter utanför kontinenten.
              Trots att partnerskap har blivit ett av de nya modeorden i vår
              relation med Afrika är fortfarande alltför många i nord fast i
              tanken om den vite mannens börda detta till synes eviga projekt
              där européer och nordamerikaner ska rädda afrikanerna från sig
              själva.
            </seg>
            <seg n="dbdbf39f">
              Herr talman! För Vänsterpartiet är partnerskap och ägandeskap
              inte innehållslösa floskler eller pliktskyldig retorik. Om man
              menar allvar med ägandeskap och partnerskap måste det också få
              politiska konsekvenser. Då går det inte att som den borgerliga
              regeringen okritiskt ge sitt stöd till att IMF och Världsbanken
              ställer omfattande och rigida makroekonomiska krav på stater i
              Afrika. Då borde man i stället, som Norge, Storbritannien och
              Italien, kräva en tydlig reformering av de internationella finansinstitutionerna.
              Då borde man frikoppla biståndet från krav på samarbete med IMF
              och Världsbanken.
            </seg>
            <seg n="9784d82d">
              Om man menar allvar med partnerskap går det inte heller att under
              hot om indraget bistånd och forcerade förhandlingar försöka påtvinga
              Afrika ett handelsavtal som i stort sett ingen på kontinenten
              vill ha. EU kallar sitt nya handelsavtal för ekonomiskt partnerskapsavtal,
              EPA, men partnerskapet har under förhandlingarna lyst med sin
              frånvaro. Protesterna från bondeorganisationer, fackföreningar
              och sociala rörelser i Afrika har varit omfattande. De afrikanska
              regeringar som stöder detta handelsavtal är lätt räknade.
            </seg>
            <seg n="74b58c40">
              Afrikas ägande av sin egen utveckling gäller uppenbarligen bara
              så länge som man fattar rätt beslut, och man är tydligen bara
              beredd att lyssna på Afrika så länge de säger det vi vill höra.
            </seg>
            <seg n="b8b015b6">
              Herr talman! En framgångsrik Afrikapolitik förutsätter att den
              rika delen av världen ser sin del i och sitt ansvar för Afrikas
              fattigdom och att vi ser att de klimatförändringar som nu så skoningslöst
              drabbar Afrikas fattigaste har skapats av utsläpp från oss i den
              rika delen av världen. Vi måste ta vårt ansvar för att många av
              de blodiga konflikter vi i dag ser i Afrika förs med vapen som
              producerats i Europa. Vi måste se att de omfattande problemen
              med korruption som finns i delar av Afrika lika mycket handlar
              om de icke-afrikanska företag och icke-afrikanska stater som besticker,
              som om dem som tar emot mutorna i Afrika.
            </seg>
            <seg n="fa9afa73">
              Det är ett ansvar som nord alltför länge flytt undan. I decennier
              har stater, privata banker och internationella finansiella institutioner
              lånat ut pengar till diktaturer i Afrika med vetskapen att pengarna
              aldrig skulle komma befolkningen till del. De senaste 15 åren
              har det svept en våg av demokratisering över Afrika, som jag tror
              att vi alla kan glädjas över, men alltför många av Afrikas nya
              demokratier har ärvt gårdagens diktaturers skulder. Det är skulder
              som i många fall måste betraktas som illegitima eftersom långivarna
              inte tog sitt ansvar när skulderna uppkom.
            </seg>
            <seg n="fe256cf0">
              Låt mig ge ett exempel.
            </seg>
            <seg n="b63469da">
              I det demokratiska Sydafrika var kostnaderna för räntor och amorteringar
              under de första åren efter apartheids fall den näst största budgetposten
              i statsbudgeten. Den nya demokratin i Sydafrika skulle med andra
              ord betala tillbaka de skulder som hade tagits av förtryckarregimen
              några år tidigare i stället för att göra nödvändiga satsningar
              på bostäder, sjukvård och utbildning.
            </seg>
            <seg n="99935003">
              Sydafrika är inte det enda exemplet. I dag beräknar man att 98
              procent av Demokratiska republiken Kongos skulder, 62 procent
              av Liberias och 61 procent av Kenyas är illegitima.
            </seg>
            <seg n="7ecea554">
              För Vänsterpartiet är detta en oförsvarbar ordning. Det är hög
              tid att nord i dag tar det ansvar man inte tog när skulderna uppkom.
              Därför behöver vi i Sverige erkänna förekomsten av illegitima
              skulder och skriva av dessa skulder, och kräva att andra länder
              skriver av dessa skulder utan villkor och utan att det belastar
              biståndsbudgeten.
            </seg>
            <seg n="dacb145a">
              Herr talman! Regeringen har haft som ambition att differentiera
              bilden av Afrika, men går tyvärr på många områden i samma fälla
              som så många andra gått i förut. Det breda angreppssätt man talar
              om till trots fastnar man i förenklade och ensidiga lösningar.
              Regeringen har i sin Afrikapolitik utgått från den liberala ekonomins
              teorier, standardmodell 1A. Lika lite som Afrika kan beskrivas
              genom klichéer om parande lejon och svältande barn, lika lite
              kommer liberala ekonomiska klichéer att lösa Afrika utmaningar.
              Det är en politik som visserligen säkert kommer att glädja svenska
              företag och en del av den afrikanska eliten, men det är långt
              kvar till en svensk Afrikapolitik som leder till utveckling och
              fattigdomsbekämpning.
            </seg>
          </u>
          <note type="speaker" n="1f5dd6cd">
            Anf. 19 BODIL CEBALLOS (mp):
          </note>
          <u who="bodil_ceballos_024a44" xml:id="i-074d95e282b84d01-0" n="ac2922e9">
            <seg n="ae28da32">
              Herr talman! Att komma sist av oppositionen, det vill säga som
              parti nummer tre, är inte alltid så lätt. Det man själv tänker
              säga är för det mesta redan sagt. Som nummer tre måste man tänka
              efter så att man säger något annat än det som redan har tagits
              upp. Jag förstod till exempel att EPA-avtalen skulle komma upp.
              Jag förstod att jämställdhet skulle komma upp.
            </seg>
            <seg n="2243b4af">
              Västsahara ligger norr om Sahara och inryms därför egentligen
              inte i den här frågan. Afrikaskrivelsen tar ju inte upp annat
              än det som är söder om Sahara.
            </seg>
            <seg n="a8d97c7e">
              Hans tog upp en annan sak som jag tycker är viktig, nämligen
              det här med utländska investeringar och att risken är så stor
              att de resurser som skapas inte stannar kvar i landet i fråga
              utan försvinner någon helt annanstans. Det har vi sett på många
              håll i världen.
            </seg>
            <seg n="7b0e5a21">
              När jag i går satte mig ned och funderade på vad jag skulle ta
              upp började jag med att läsa rubriken på Afrikaskrivelsen, En
              politik för gemensamma utmaningar och möjligheter . Så kallar
              regeringen sin Afrikaskrivelse. En rubrik ska spegla innehållet
              och kanske sätta tankarna i rullning: Vilka är de här gemensamma
              utmaningarna?
            </seg>
            <seg n="5e9d0a84">
              Menar regeringen att det är många av de afrikanska länderna som
              har stora utmaningar framför sig och att vi egentligen har andra?
              Eller är det så att EU och Afrika identifierat gemensamma utmaningar
              som till exempel migrationen? Eller är det klimatpåverkan och
              livsmedelskrisen som är de gemensamma utmaningarna?
            </seg>
            <seg n="32887725">
              Den största gemensamma utmaningen som jag ser är att båda parter
              i framtiden ska se sig som jämbördiga parter i stället för som
              givare och mottagare. Det handlar om en attitydförändring både
              hos dem och hos oss.
            </seg>
            <seg n="f2f6a5b6">
              Det är lättare att identifiera möjligheterna. Afrika är en så
              kallad tillväxtmarknad och potentiell partner inte bara för Kina
              utan också för det svenska näringslivet. Efter det besök som några
              av oss gjorde i Västafrika häromveckan är det min uppfattning
              att det finns en stor potential för våra svenska små och stora
              innovatörer inom den förnybara energitekniksektorn, om de inte
              låter de stora multinationella företagen hinna före och bygga
              fossilberoende elsystem kors och tvärs över kontinenten förstås.
              Gasen är på frammarsch.
            </seg>
            <seg n="aefc1d34">
              I Sverige är vi inte världsbäst på att marknadsföra oss, och
              Jante sätter många käppar i hjulet. Vi måste också våga tala om
              att vi kan och vill.
            </seg>
            <seg n="ca6e3074">
              Att göra rätt i stället för fel redan från början bör vara en
              prioriterad uppgift i regeringens och Sveriges Afrikapolitik.
              All elenergi i till exempel Liberia kommer i dag från fossila
              bränslen samtidigt som de allra flesta i landet inte har någon
              el alls i nuläget. De börjar nästan från noll, och i det läget
              borde uppbyggnad av fossilberoende energi vara uteslutet. Där
              kan Sverige spela en roll innan någon annan gör det.
            </seg>
            <seg n="607c5b35">
              Herr talman! Regeringen inleder sin Afrikaskrivelse med meningarna:
              Afrikas utveckling är en gemensam, global angelägenhet. Den är
              också en av den svenska regeringens främsta utrikespolitiska prioriteringar.
            </seg>
            <seg n="cbaf06c0">
              När man läser inledningen ger den intryck av ett uppifrånperspektiv.
              Vi talar om en hel kontinent i tredje person. Vi talar om Afrika,
              inte med Afrika. Är det egentligen inte så att hela världens utveckling
              är en gemensam, global angelägenhet? Utvecklingen i den rika delen
              av världen är också i högsta grad en gemensam, global angelägenhet.
              Tänk bara på den globala uppvärmningen som vi åstadkommit men
              som Afrika drabbats allra mest av. Den är absolut en gemensam,
              global angelägenhet. De afrikanska länderna borde utkräva ansvar
              av oss om det fanns någon rättvisa i världen, men jag vet ju att
              det inte finns det.
            </seg>
            <seg n="1b3cd5cb">
              En idé är kanske att vi i framtiden tar emot klimatflyktingar
              i förhållande till de utsläpp vi åstadkommit under årens lopp.
              Då blir det många flyktingar till USA men också till oss. Det
              allra bästa är naturligtvis om vi kan undvika att människor tvingas
              flytta från sina hem på grund av den rika världens ovilja att
              minska sina utsläpp. Där har vi verkligen en gemensam utmaning.
              Jag undrar förresten om Mali eller Tanzania också har Sverigeskrivelser
              eller Sverigestrategier.
            </seg>
            <seg n="ce9d9544">
              Herr talman! Afrika har varit glömt av världen under en alltför
              lång tid. Nu, med ökande priser på olja, gas och mineraler, ökar
              omvärldens intresse att ta del av alla dessa rikedomar som bara
              ligger där och väntar på att exploateras för att sedan exporteras
              av den som har råd att göra det.
            </seg>
            <seg n="65fdd1de">
              Att Afrikas utveckling plötsligt är en gemensam, global angelägenhet
              är därför inte så konstigt. I länderna i den rika delen av världen
              arbetar vi nu alla samtidigt ut Afrikastrategier eftersom vi långt
              om länge har förstått att vi inte har ensamrätt på att ensidigt
              exploatera Europas bakgård, utan att även andra aktörer, till
              exempel Kina, fått tillträde till den här så rika kontinenten.
              Jag undrar hur det känns för de forna kolonialstaterna.
            </seg>
            <seg n="1532a999">
              Är det förresten någon som har tänkt på hur nära det är mellan
              Afrika och Latinamerika? Ändå måste man åka via Europa för att
              ta sig från till exempel Bamako i Mali till São Paulo i Brasilien.
              Det fick mina gröna kolleger i Mali göra för att åka till Global
              Greens kongress för några veckor sedan. Likadant såg det ut för
              de andra gröna i andra afrikanska länder. Det kanske finns något
              bolag som kör direkt, men jag har inte hittat något. Tänk vilken
              mängd extra utsläpp det här innebär och hur svårt det är att skapa
              kontakter mellan de här två kontinenterna när resorna tar kanske
              tre gånger så lång tid som de borde.
            </seg>
            <seg n="8f84444b">
              Herr talman! Miljöpartiets engagemang för Afrika och dess befolkning
              har sin grund i samma tre solidariteter som all vår politik bygger
              på, det vill säga solidaritet med djur, natur och det ekologiska
              systemet, solidaritet med kommande generationer och solidaritet
              med världens alla människor. Miljöpartiets solidaritet bottnar
              inte i att Afrika är en tillväxtmarknad och kan bli en potentiell
              partner för det svenska näringslivet. Vår solidaritet utgår från
              människorna i Afrika och viljan att tillsammans med dem skapa
              förutsättningar för att nå en rättvisare värld där regeringar
              tar ansvar för sina medborgare och där inget land skor sig på
              något annat lands bekostnad.
            </seg>
            <seg n="2d09aed8">
              Herr talman! Om Sverige och övriga Europa menar allvar med sitt
              engagemang i Afrika måste vi också förstå att det är dags att
              vara en jämbördig part på riktigt, att se på utvecklingen i de
              afrikanska länderna ur deras, inte vårt, perspektiv och att förstå
              att det finns lika många perspektiv som länder i Afrika. Det som
              fungerar i Sydafrika behöver inte nödvändigtvis fungera i Somalia.
              Vi kan inte heller se på framgångsfaktorer när vi själva lyfte
              vårt land ur fattigdom en gång i tiden eller hur länder i Asien
              gjort och tro att detsamma gäller i Afrika. Varje land har sin
              egen utveckling.
            </seg>
            <seg n="b4c9f3d9">
              Herr talman! Vi brukar diskutera vad som kommer först. Leder
              demokrati automatiskt till att människor får äta sig mätta eller
              måste man först äta sig mätt för att orka kräva demokrati? Vi
              vet att demokratiutvecklingen gått bättre i Afrika än i Asien
              men att den ekonomiska tillväxten gått bättre i till exempel Kina
              och Vietnam trots på bristen på demokrati. Diskussionen lär fortsätta.
            </seg>
            <seg n="b13c59f8">
              Miljöpartiet menar att mat i magen är A och O för all utveckling
              och vill därför att den mänskliga rättigheten rätten till mat
              ska ges större tyngd i Sveriges Afrikapolitik. Rätten till mat
              fokuserar på regeringarnas skyldighet att se till att medborgarna
              får möjlighet att äta. Det räcker inte att människor har rätt
              att välja sitt parlament om de styrande sedan inte har möjlighet
              att prestera det de lovat eller om de i stället berikar sig själva.
            </seg>
            <seg n="20a9b4c2">
              Vi menar också att vi i vår Afrikastrategi bör ha konkreta strategier
              för hur vi ska kunna få med de fattigas perspektiv, som ju är
              grunden för vår politik för global utveckling, så att det styr
              inriktningen på biståndet och politiken i allmänhet. Vi menar
              också att korruptionen ska bekämpas vid källan, vilket, precis
              som Hans nämnde, i många fall är företagen i de rika länderna.
              Jag yrkar därför bifall till reservation 1.
            </seg>
            <seg n="3890db47">
              Herr talman! Ghana har också nämnts. Det är ett land som gått
              från mycket stor fattigdom till relativt välstånd på kort tid.
              En bidragande orsak är de skuldavskrivningar som genomförts och
              som gett regeringen större handlingsutrymme. Vi är mycket positiva
              till skuldavskrivningar, men däremot inte till att de belastar
              biståndsbudgeten, och i synnerhet inte när det gäller illegitima
              skulder, det vill säga de skulder där Sverige inte tagit fullt
              ansvar vid utlåningen utan lånat ut till icke-demokratiska regimer.
            </seg>
            <seg n="aa95f5c5">
              Vi är också skeptiska till de villkor Världsbanken och IMF ställer
              upp för långivning, bland annat privatiseringar. Därmed inte sagt
              att alla privatiseringar är av ondo. Om villkoren strider mot
              målsättningarna i politiken för global utveckling, att de fattigas
              perspektiv ska vara vägledande, och inte tar hänsyn till de demokratiska
              processerna i mottagarländerna bör Sverige ta avstånd från dem.
              Jag yrkar därför också bifall till yrkande 3.
            </seg>
            <seg n="76a17d37">
              Herr talman! Förutom klimatkrisen har nu livsmedelskrisen tornat
              upp sig som en alltmer överhängande fara för utvecklingen i hela
              världen. Den är egentligen inte ny, men effekten har börjat märkas
              även i vår egen del av världen, till och med på skolmatsedeln
              i våra svenska kommuner.
            </seg>
            <seg n="0484ca7e">
              Livsmedelskrisen är onekligen en gemensam utmaning. Hur ska vi
              klara omställningen till förnybara bränslen och samtidigt inte
              ta jordbruksmark för livsmedelsproduktion i anspråk? Det är två
              angelägna frågor som plötsligt står som varandras motsatser. Den
              ekvationen måste vi lösa snarast, och den måste lösas med utgångspunkt
              i människors rätt till mat utan att ge upphov till ökad användning
              av fossila bränslen.
            </seg>
            <seg n="33455340">
              Sveriges politik i Afrika bör därför också ge förutsättningar
              för en hållbar och energieffektiv produktion av livsmedel i stället
              för uppbyggnad av till exempel storskalig etanoltillverkning för
              export. Ekologisk livsmedelsproduktion ger mindre utsläpp än den
              konventionella. Inhemska trädslag och växter klarar klimatet bättre
              än andra.
            </seg>
            <seg n="6cb1b0f4">
              Jag är väldigt oroad över hur länderna som till stora delar ligger
              i Sahara ska klara av att försörja sin befolkning i framtiden
              när vi vet att nederbörden minskar år för år och öknen sprider
              sig allt längre söderut.
            </seg>
            <seg n="1f76e404">
              Det måste till smarta lösningar nu, innan det är alldeles för
              sent. Det måste till nya lösningar, anpassade till dagens problem.
              De gamla duger inte längre. Vi måste ha lösningar som är anpassade
              till den specifika situationen, inte bara stora gammaldags lösningar
              som dammbyggen, kärnkraftverk, nya olje- och gaskraftverk etcetera.
              Det är dags att släppa fram lite yngre förmågor med nya idéer
              i stället och skrota de gamla storskaliga modellerna. Jag yrkar
              därför också bifall till reservation 4.
            </seg>
          </u>
          <note type="speaker" n="ecf3b4fa">
            Anf. 20 GUSTAV BLIX (m):
          </note>
          <u who="gustav_blix_da6148" xml:id="i-e8df28308c1308b5-0" n="3a95ed83">
            <seg n="7c6c20c4">
              Herr talman! Hösten 2005 beslutade riksdagen att regeringen skulle
              presentera en ny Afrikastrategi som en flöjd av att mycket hänt
              sedan riksdagen för drygt tio år sedan senast behandlade frågan.
              Inte minst har vi i Sverige utarbetat en ny politik för global
              utveckling. Denna politik, som vi till vardags kallar PGU:n, genomsyrar
              också den strategi för Sveriges politik gentemot Afrika söder
              om Sahara som regeringen nu presenterar.
            </seg>
            <seg n="14bf4077">
              Det är bra att alliansregeringen nu tar viktiga steg för en sammanhängande
              politik. Sverige har höga ambitioner i både utrikes- och biståndspolitiken.
              Vi vill vara ett land som bidrar till att sprida fred, frihet
              och försoning. Sverige är därför också ett av endast fem länder
              som lever upp till FN:s biståndsmål om att satsa 0,7 procent av
              bni på utvecklingsbistånd.
            </seg>
            <seg n="730fcb89">
              Regeringen väljer också att prioritera inom ramen för biståndet.
              Vi kan och ska inte göra allt överallt. Men där vi ska vara ska
              vi också vara seriösa, långsiktiga, effektiva och samarbeta väl
              med både ländernas regeringar och andra partner.
            </seg>
            <seg n="6c512cbb">
              I själva verket ligger nära hälften av de länder som Sverige
              ska bedriva bilateralt utvecklingssamarbete med i Afrika. Det
              är ett kvitto på Sveriges stora engagemang, både historiskt och
              framöver. Afrika är prioriterat i svensk utrikespolitik. Vi har
              och ska ha ett nära och jämbördigt samarbete mellan Sverige och
              Afrikas länder.
            </seg>
            <seg n="bea44af0">
              Därför, som en följd av det stora intresset för Afrikafrågor,
              tillsatte vi i riksdagens utrikesutskott för drygt ett år sedan
              en Afrikagrupp med representanter från samtliga sju riksdagspartier.
              Under ett år har vi genom seminarier, föreläsningar och diskussioner
              utvecklat vår syn på och vår förståelse för de utmaningar som
              finns i relationen mellan Sverige och Afrika.
            </seg>
            <seg n="a99d3043">
              Vi genomförde också i månadsskiftet maj/juni en studieresa till
              Västafrika för att lära oss mer. Resan gick till tre olika länder
              som sinsemellan är oerhört olika. Mali är ett franskspråkigt land
              och ett av de nio afrikanska länder där Sverige ska bedriva ett
              långsiktigt utvecklingssamarbete. Ghana är ett engelskspråkigt
              land som har haft en bättre utveckling än många andra jämförbara
              länder på kontinenten men som ändå präglas av hjärtskärande fattigdom
              och stora utmaningar. Liberia är ett av sex afrikanska länder
              i konflikt eller postkonflikt som Sverige har valt att ha ett
              långsiktigt samarbete med. Där har ekonomin visserligen varit
              starkare, men inte stark i vår mening, och den har fullständigt
              raserats under de senaste decenniernas konflikt och inbördeskrig.
            </seg>
            <seg n="7d4c7c5b">
              Som en grund och bakgrund till de beslut vi fattar nu har vi
              också arbetat med en bred ansats i Afrikagruppen. Denna breda
              ansats märks också i skrivelsen där vi diskuterar säkerhetspolitik,
              bistånd, handelspolitik, miljö och klimat, jordbruk, ekonomisk
              tillväxt, hälsa, utbildning och inte minst demokrati, rättsstat
              och jämställdhet. Det beror på att allt detta hänger samman. Se
              på Sverige!
            </seg>
            <seg n="a5c4bfc7">
              Visserligen med en grov förenkling kan man hävda att Sveriges
              grund ligger i de förändringar vi gjorde i jordbruket. En rationalisering
              där i kombination med näringsfrihet och frihandel lade grunden
              till en hög ekonomisk tillväxt i Sverige för över hundra år sedan.
              Det var den tillväxten och de resurser som den skapade som var
              viktiga bidragande orsaker till att vi också kunde satsa på hälsovård
              och utbildningsreformer som i sin tur har accelererat vår ekonomiska
              utveckling och förbättrat vårt samhälle.
            </seg>
            <seg n="c33ddbbb">
              Vägen mot ett gott samhälle tas steg för steg, men vi lär oss
              på vägen. Det gör att jag är optimistisk och tror att de afrikanska
              ländernas resa till demokrati och välstånd ska gå snabbare. Det
              finns en hel del att lära av vår historia. Ett sådant exempel
              finns i EU-samarbetet som har bidragit till att sprida fred, frihet
              och ekonomisk utveckling på vår kontinent. Lärdomen från Europa
              är med den franske liberalen Bastiats ord att om inte varor korsar
              gränserna kommer soldater att göra det. Afrikas länder behöver
              handla mer, framför allt med varandra. Här krävs bättre vägar,
              järnvägar och hamnar. Det är oacceptabelt att det i dag kan kosta
              mer för en afrikansk företagare att sälja sina varor i ett grannland
              än att skeppa dem till en annan världsdel.
            </seg>
            <seg n="2da915db">
              Det andra som EU har att lära ut är vikten av att ställa krav
              på varandra. Här har vi, inte minst genom utvidgningen, förmått
              att sprida demokrati, marknadsekonomi och respekt för mänskliga
              rättigheter över vår kontinent. Att ställa krav är att bry sig,
              heter det i skoldebatten. Jag hävdar att detsamma gäller här.
              Men kraven ska vara rimliga, begripliga och ge goda möjligheter
              till dialog och anpassning.
            </seg>
            <seg n="466d8005">
              Detta har också förbättrats, både vad gäller Världsbanken och
              IMF och i handelspolitiken. Men det är viktigt att vi inte alltför
              mycket anpassar villkoren efter lokala förutsättningar. Då riskerar
              vi samtidigt att bygga hinder gentemot länderna att handla med
              varandra. Målet måste vara att alla världens presumtiva kunder
              och leverantörer ska kunna mötas fritt på en fri och gemensam
              marknad utan att politiker och byråkrater, vare sig europeiska
              eller afrikanska, lägger alltför många hinder i vägen.
            </seg>
            <seg n="831aeef9">
              Det är samtidigt viktigt att länderna för en ansvarsfull ekonomisk
              politik. Vi vet av erfarenhet vilka enorma konsekvenser det får
              när man reglerar sönder, förstatligar eller bedriver en oansvarig
              ekonomisk politik. Vill vi låna till en bostad ställer banken
              krav på oss att vi tar ansvar för vår ekonomi. På samma sätt ska
              skuldavskrivning baseras på skuldhållbarhet och en god reformpolitik.
            </seg>
            <seg n="bcd9039e">
              Herr talman! En stabil grund är nödvändig för att en ekonomi
              ska kunna växa. En växande ekonomi är grunden i kampen för att
              utrota fattigdomen. Afrikas länder behöver en uthållig hög ekonomisk
              tillväxt. Till sitt förfogande har många av dessa länder stora
              naturresurser. Det är tillgångar som till ganska stor del förklarar
              den förbättring som ändå har skett i ett antal länder men som,
              vilket flera har påpekat i debatten, inte alltid kommer hela befolkningen
              till del.
            </seg>
            <seg n="54461589">
              Ska man på allvar knäcka fattigdomen i Afrika och i andra delar
              av världen måste man ta till vara den allra viktigaste resursen,
              nämligen den egna befolkningen i landet. I första hand handlar
              det om att förbättra den sektor som merparten av världens fattiga
              är sysselsatta inom, nämligen jordbruket. Därför måste Sverige
              och andra aktörer lämna hjälp till de länder som vill reformera
              sina jordbrukssektorer. Det är inte minst viktigt ur ett jämställdhetsperspektiv.
              I dag produceras 90 procent av all mat i Afrika av kvinnor. Det
              handlar om gödningsmedel, vattenförsörjning och andra expertkunskaper
              som vi kan bidra med.
            </seg>
            <seg n="e3e5851e">
              Men i grunden handlar det om äganderätt eller brukningsrätt och
              fungerande marknader. Det är marknader som måste fungera inte
              bara i de afrikanska länderna. Här i Europa har vi ett stort ansvar
              att se till att reformera vår egen jordbrukspolitik och avskaffa
              både jordbrukstullar och exportsubventioner. Detta, mina vänner,
              tror jag kan lägga grunden till en afrikansk grön revolution.
            </seg>
            <seg n="b15a55a6">
              En ekonomisk utveckling kräver också investeringar. Därför är
              det viktigt med fungerande finansmarknader på både mikro- och
              makronivå. Socialdemokraterna lyfte förtjänstfullt fram frågan
              om flera afrikanska börser. Det är bra och också en stor skillnad
              mot hur Socialdemokraterna historiskt har behandlat utvecklingspolitiken.
              Vi välkomnar det, men börser räcker antagligen inte. Vi måste
              också arbeta med mikrokrediter. De har i flera fall varit viktiga,
              inte minst för kvinnors möjlighet att utveckla sina företag och
              förbättra sin livssituation.
            </seg>
            <seg n="df6960a6">
              Herr talman! Sverige ska fortsätta och intensifiera arbetet för
              sexuell och reproduktiv hälsa och för rättigheter på detta område.
              Det är viktigt inte minst i kampen mot hiv/aids, men det är också
              en avgörande jämställdhetsfråga. Sverige ska vara en tydlig röst
              för kvinnors rättigheter världen över, inte minst i arbetet för
              att förbättra mödrahälsovården och för att göra aborter fria,
              säkra och lagliga för alla kvinnor.
            </seg>
            <seg n="d5cb50e6">
              När Liberias medborgare för första gången tillfrågades av den
              nya regeringen vad de ansåg vara de viktigaste frågorna att prioritera
              i det framtida utvecklingsarbetet fick de tre svar: vägar, hälsovård
              och utbildning. Vägar och hälsovård har jag berört, om än inte
              så djupt. Men en bra utbildning, inte minst läskunnighet, är nyckeln
              till så mycket annat. Det handlar inte bara om ekonomisk utveckling
              och stärkt demokrati. Utbildning är också en av de effektivaste
              åtgärderna för att motverka spridningen av hiv/aids. Hälsovård,
              jämställdhet och utbildning ingår alla som viktiga delar i FN:s
              millenniemål. De åtta ställningstaganden som görs där är oerhört
              viktiga för världens befolkning. Men viktigt är också att vi sätter
              mål för demokrati och mänskliga rättigheter. Alla människor har
              rätt att fritt yttra sig, utöva sin religion, äga sin bostad eller
              sitt företag samt ha möjligheten att delta i fria och rättvisa
              val.
            </seg>
            <seg n="b5595a18">
              Tyvärr är det många afrikanska länder som fortfarande allvarligt
              kränker de mänskliga rättigheterna. Dessa kommer vi i huvudsak
              att debattera den 11 juni, när riksdagen behandlar regeringens
              skrivelse Mänskliga rättigheter i svensk utrikespolitik .
            </seg>
            <seg n="2a423c30">
              Men det går inte en dag som denna att blunda för den synnerligen
              oroväckande utvecklingen i Mugabes Zimbabwe, där regimen nu gör
              allt för att stoppa oppositionskandidaten Morgan Tsvangirais kampanj
              inför den andra omgången av presidentvalet den 27 juni.
            </seg>
            <seg n="50bfddd0">
              Det går heller inte att blunda för den fortsatta flyktingkatastrofen
              i övergreppens Darfur i Sudan eller i angränsande Tchad, där nu
              svenska soldater på allas vårt och på FN:s uppdrag försöker skydda
              flyktingar och bidra till fred och försoning.
            </seg>
            <seg n="14ad4c98">
              Nu hotas dessutom miljontals människor i Somalia och Etiopien
              av svält, samtidigt som de stigande livsmedelspriserna är en utmaning
              för hela kontinenten.
            </seg>
            <seg n="55201c4e">
              Fru talman! Dessa och andra svåra utmaningar och problem till
              trots har Afrika en enorm potential. Det finns ingen anledning
              till att inte fattigdomen skulle kunna utrotas i hela Afrika.
              Men det kommer inte att ske i morgon. Därför är det ännu viktigare
              att vi börjar arbetet redan i dag.
            </seg>
            <seg n="7a340690">
              Sverige gör redan mycket för att bidra till fred, frihet, försoning
              och fattigdomsbekämpning i Afrika, men vi kan göra mer. En inriktning
              finns i den nya politik för Afrikastrategi som regeringen nu lägger
              fram och som vi fattar beslut om här i dag. Jag vill därför yrka
              bifall till utskottets förslag när det gäller utrikesutskottets
              betänkande nr 4 Sverige och Afrika en politik för gemensamma utmaningar
              och möjligheter .
            </seg>
          </u>
          <note type="speaker" n="0d2bee07">
            Anf. 21 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-1" n="ce7dc86b">
            <seg n="944e97ee">
              Fru talman! Föga förvånande pratade Gustav Blix från Moderaterna
              väldigt okritiskt om ekonomisk tillväxt, om handel och investeringar
              som enkla lösningar för Afrikas komplicerade och svåra problem.
              Han beskrev den svenska historien som att det skapades tillväxt
              som skapade resurser, och plötsligt hade vi bra sjukvård och utbildning.
            </seg>
            <seg n="ed9c9564">
              Han glömde någonting någonstans på vägen, nämligen att en nyckel
              i Sveriges historia till att vi är ett land där det finns ytterst
              få fattiga, att vi har skola till alla, att vi har sjukvård till
              alla i landet var att vi hade en medveten politik, möjligtvis
              en politik som Moderaterna då motsatte sig, men trots allt en
              politik som grundade sig på omfördelning. Staten omfördelade från
              de rikaste till de fattigaste. Man byggde upp en gemensam välfärd.
            </seg>
            <seg n="a09a4c02">
              En central del var också att vi hade starka svenska fackföreningar
              som kunde garantera att vinsterna från företagen i Sverige kom
              de anställda till del. Omfördelningspolitiken och fackföreningarna
              var centrala för att Sverige skulle bli det land det är i dag
              och inte ett utfattigt land. Trots det saknas de här perspektiven
              helt i skrivelsen.
            </seg>
            <seg n="9b604a40">
              Vart tog fackföreningarnas roll vägen? Tycker inte Moderaterna
              att det här är en viktig del, inte bara av en omfördelningspolitik
              utan också en demokratisering av Afrika? Vart tog omfördelningspolitiken
              vägen? Hur ska Afrika kunna utvecklas, bekämpa de stora klyftorna
              inom sina länder och mellan sina länder och den rika världen om
              man inte har starka fackföreningar, om man inte har välfärdssatsningar?
            </seg>
            <seg n="cdf0baae">
              Gustav Blix tog också upp de krav som omvärlden ställer på Afrika.
              Han sade att de måste vara rimliga och begripliga. Det är väldigt
              svårt att beskriva de krav som i dag ställs på Afrika som just
              rimliga och begripliga. Många av de krav som ställs av de internationella
              finansinstitutionerna och den svenska regeringen handlar om att
              begränsa de afrikanska staternas möjligheter att satsa på sjukvård,
              att satsa på utbildning och att satsa på infrastruktur genom att
              kräva lönetak i offentlig sektor, genom att ställa så rigida krav
              att inte biståndspengarna ens satsas där de behövs mest. Det skulle
              vara intressant att höra hur Gustav Blix ser på dessa krav.
            </seg>
          </u>
          <note type="speaker" n="f1b6d5ed">
            Anf. 22 GUSTAV BLIX (m) replik:
          </note>
          <u who="gustav_blix_da6148" xml:id="i-e8df28308c1308b5-1" n="3a95ed83">
            <seg n="f7d6c96f">
              Fru talman! Jag håller inte med om att jag uttalade något okritiskt
              lovord till den ekonomiska tillväxtens välsignelse. Däremot skulle
              jag nästan kunna göra det. Vi behöver ekonomisk tillväxt för att
              vi ska kunna bekämpa fattigdomen.
            </seg>
            <seg n="39bd8c06">
              Men det faktum att jag inte har nämnt allt innebär inte att jag
              har glömt något. Det är självklart så att rätten att organisera
              sig är en mänsklig rättighet. Det behandlar vi också i det MR-betänkande
              som vi har att fatta beslut om på onsdag. Om jag inte minns fel
              nämns även möjligheterna till och vikten av mänskliga rättigheter
              på flera håll i Afrikaskrivelsen och i det betänkande som vi har
              utformat.
            </seg>
            <seg n="c188c2ae">
              Jag tror att nyckeln till en god utveckling är ekonomisk tillväxt
              i kombination med demokrati och mänskliga rättigheter. Det går
              inte att välja bort det ena och bara välja det andra. Det tror
              inte jag.
            </seg>
            <seg n="a4ac13a5">
              Men jag tror heller inte att nyckeln och lösningen ligger i socialism,
              i förstatligande eller i en ansvarslös ekonomisk politik. Det
              är inte framtiden. Jag tror att det handlar om att hitta en egen
              väg utifrån de demokratiska prioriteringar som man gör men som
              också ligger i linje med vad vi faktiskt vet från forskning och
              annan vetenskap om vad som ger en god utveckling.
            </seg>
            <seg n="3f8c2739">
              Äganderätt, stabila makroekonomiska förutsättningar, låg inflation,
              visst, det är jätteviktigt. Men det är också viktigt med fri företagsamhet
              och att man bekämpar korruptionen. Vägen dit tror jag ligger i
              ett partnerskap där vi alla jobbar tillsammans, men där vi också
              kan dela med oss av de erfarenheter och lärdomar som vi har gjort
              i Sverige, i Europa och på annat håll i världen om hur man bygger
              ett gott samhälle.
            </seg>
          </u>
          <note type="speaker" n="fb7011ff">
            Anf. 23 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-2" n="ce7dc86b">
            <seg n="d5671ab3">
              Fru talman! Gustav Blix pratar om att Afrikas utveckling skulle
              grunda sig i demokratiska prioriteringar. Uppenbarligen får Afrika
              i dag enligt den borgerliga regeringen prioritera så länge man
              prioriterar rätt och på ett sätt som tillfredsställer den här
              regeringen och dess ideologiska ryggsäck.
            </seg>
            <seg n="9bd24d7e">
              Det är inte så att man demokratiskt kan prioritera att till exempel
              ha ett starkt statligt inflytande över ekonomin. Man kan inte
              heller prioritera att ha en utbyggd offentlig sektor. Det är inte
              heller så att man på olika sätt kan garantera välfärden för hela
              sin befolkning. Det är sådana demokratiska prioriteringar som
              inte går att göra med den totala utvecklingspolitik som den här
              regeringen har gentemot Afrika.
            </seg>
            <seg n="8cc05e42">
              Vi kan tycka olika saker, om det är rätt eller fel att man ska
              ha statliga företag. Jag tycker att det är bra att vi har demokratisk
              styrning av ekonomin. Där skiljer det mellan oss två. Men den
              frågan ska ju avgöras i demokratiska val i parlamenten. Det måste
              väl vara upp till vart och ett afrikanskt land att göra sina vägval.
            </seg>
            <seg n="cd7d5862">
              Både jag och Gustav Blix besökte nyligen Liberia och träffade
              demokratiskt valda parlamentariker. Varför ska de parlamentarikerna
              inte ha möjligheten och rätten att välja sin ekonomiska modell
              på samma sätt som vi har valt vår i det här landet? De måste väl
              också själva kunna få välja vilka företag som ska vara privata
              och vilka företag som ska vara statliga, precis som vi i den här
              kammaren har röstat och beslutat om vilka företag som ska säljas
              ut och vilka vi ska ha kvar i gemensam ägo.
            </seg>
            <seg n="e13aa37a">
              Trots de vackra orden om utveckling och tillväxt är det här en
              oerhört ensidig skrivelse där man glömmer bort rätten att organisera
              sig fackligt, behovet av fackföreningar, som också skapar tillväxt
              och skapar jämlikhet. Och man glömmer bort behovet av omfördelning,
              att se till att de vinster som nu skapas runt om i Afrika också
              kommer hela Afrika och alla afrikaner till del. Det är någonting
              som Gustav Blix och hans regering uppenbarligen har glömt.
            </seg>
          </u>
          <note type="speaker" n="ed3e87b2">
            Anf. 24 GUSTAV BLIX (m) replik:
          </note>
          <u who="gustav_blix_da6148" xml:id="i-e8df28308c1308b5-2" n="3a95ed83">
            <seg n="673571ef">
              Fru talman! Jag minns också en diskussion som vi hade i Liberias
              parlament, där de liberianska parlamentarikerna förespråkade införandet
              av dödsstraff. Det står dem fritt att göra. Vi kan inte hindra
              att man i en demokrati återinför dödsstraffet. Men det kommer
              att få konsekvenser. Det får konsekvenser i vår relation till
              Liberia.
            </seg>
            <seg n="1940ca5a">
              På samma sätt skulle jag säga att en ansvarslös ekonomisk politik
              också får konsekvenser för dem som ska låna pengar. Men det är
              klart att länderna själva väljer sin politiska framtid i en demokrati
              och att vi respekterar de val de gör. Men det är klart att de
              val de gör också får konsekvenser, på samma sätt som Sverige hade
              svårt att låna när vi hade en ansvarslös ekonomisk politik under
              tidigare år. Sådan är verkligheten, och det går inte att blunda
              för den.
            </seg>
            <seg n="9d2fb234">
              Men verkligheten är också den att vi inte har sett ett enda land
              resa sig ur fattigdomen med den politik som Hans Linde och hans
              parti förespråkar för Sverige och för resten av världen. Vi vet
              att det har krävts liberaliseringar. Det har krävts handel för
              att länder ska resa sig ur fattigdom. Det är vägen för Sverige.
              Det är vägen för Europa. Det är vägen för de länder i Asien som
              nu också tar steget och där vi bekämpar fattigdomen. Jag tror
              att den vägen är möjlig. Jag tror att den är lämplig också för
              de afrikanska länderna. Men jag tror inte att Hans Lindes politik
              kommer att ge de resultaten.
            </seg>
            <seg n="d68eec2b">
              Om att få naturresurser och annat att komma hela befolkningen
              till del och om fördelningspolitiken hade vi också bra diskussioner.
              Framför allt med parlamentariker från Ghana talade vi om möjligheten
              att titta på de goda erfarenheter som vi också har i Europa av
              hur man till exempel kan fördela naturtillgångar, som Norge har
              gjort, genom att sätta undan pengarna, fondera dem, och inte göra
              av med dem med en gång. Samtidigt måste vi också ärligt erkänna
              att det för ett land som Ghana, om man får stora oljeinkomster,
              innebär enormt mycket större utmaningar än vad Norge hade när
              de hittade sin olja.
            </seg>
            <seg n="9b9823fe">
              Det är klart att det är svårt. Det är därför det är viktigt att
              vi bidrar med den erfarenhet vi har, men också lämnar möjlighet
              att utveckla nya verktyg. Jag håller med om att Europas väg inte
              nödvändigtvis leder till välstånd i Afrika. Däremot finns det
              lärdomar att dra och att dela med sig av.
            </seg>
          </u>
          <note type="speaker" n="37118166">
            Anf. 25 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-1" n="29384e5f">
            <seg n="b08548fc">
              Fru talman! Jag vill tacka Gustav Blix som för majoritetens räkning
              nu äntligen har förklarat vad man menar med att man ska prioritera
              Afrika.
            </seg>
            <seg n="6b5b2a3f">
              Prioriteringen landade i att av det reducerade antalet länder
              det är alltså färre länder vi ska samarbeta med är majoriteten
              belägna i Afrika. Det var prioriteringen. Jag tror att det var
              många fler än jag som hade förväntat sig att prioriteringen av
              Afrika skulle vara vidare än så och skulle innefatta så mycket
              mer. Men det är bra att få det beskedet.
            </seg>
            <seg n="3eea18ca">
              Det kanske förklarar varför man har valt att titta smalare på
              hur samarbetet ska utformas. Jag tror tvärtom att för att stödja
              en afrikansk process, för att stödja alla dem som här i Sverige
              känner att de vill vara en del av ett ökat utbyte och en ökad
              utveckling av kontakterna mellan våra länder, ska vi ta del i
              det genom att kanske finnas i en kyrka eller i en idrottsförening.
              Det kan vara Gothia Cup som samverkar med Kongo-Brazzaville. Det
              kan vara fackföreningsrörelsen. Det kan vara kvinnorörelsen. Då
              måste man känna att man har regeringens stöd och när man själv
              inte kan bära hela delen av samverkan också ha möjligheter att
              få stöd när man har bra program.
            </seg>
            <seg n="93a83c00">
              Jag är orolig för att man aviserar att man ska förändra stödet
              till egeninsatserna vid biståndsarbete från 10 till 20 procent.
              Redan nu har man plockat bort en stor del av informationsanslagen.
              Det sker försämringar som försvårar det samarbete som jag skulle
              önska.
            </seg>
            <seg n="f17325f9">
              Man ser också efter den trista hanteringen av Riksrevisionen
              och en del trista kommentarer från majoritetens sida att det har
              blivit en försiktighet, att man känner sig räddare, att man inte
              vet om man har stöd, att man inte vet på vilket sätt man ska våga
              gå vidare i samverkan.
            </seg>
            <seg n="b84d5014">
              Här har regeringen ett ansvar. Om man ändå tänker om, om man
              vill se bredden i ett samarbete och inse vikten av det, ska man
              skapa förutsättningar och stötta det. Inte minst kvinnor behöver
              ha stöd kvinnor har mindre pengar och mindre förutsättningar att
              samverka.
            </seg>
          </u>
          <note type="speaker" n="55930fb7">
            Anf. 26 GUSTAV BLIX (m) replik:
          </note>
          <u who="gustav_blix_da6148" xml:id="i-e8df28308c1308b5-3" n="3a95ed83">
            <seg n="d531ae15">
              Fru talman! Jag uppfattade ärligt talat inte någon riktig fråga
              från Carina Hägg, men jag ska beröra några av de saker hon nämnde,
              nämligen landfokuseringen.
            </seg>
            <seg n="999b6e21">
              Jag tror att det är nödvändigt att vi i Sverige nu väljer att
              fokusera för att få ut mer av de insatser vi gör. Men vi ska komma
              ihåg att parallellt med detta har vi också ett brett samarbete
              med multilaterala organisationer och med andra länder där vi samarbetar
              och bidrar på olika sätt. Det svenska bidraget till utveckling
              i Afrika sker inte bara genom det bilaterala utvecklingssamarbetet.
            </seg>
            <seg n="abe9fa8a">
              Carina Hägg nämnde Riksrevisionen. Det har förekommit en del
              oklarheter när det gäller frågan om Riksrevisionens granskning,
              och tyvärr har en del reaktioner på sistone varit väldigt märkliga.
              Det Riksrevisionen sade i sin rapport var att Sida inte har koll
              på processen. Ingenting av det vi har sett som följt detta har
              på något sätt underminerat den kritiken, att Sida inte hade koll
              på processen.
            </seg>
            <seg n="48f98d0a">
              Däremot visade det sig glädjande nog att en del av de fall som
              Riksrevisionen upptäckte men som Sida inte upptäckte i sin egen
              kontrollverksamhet var falskt alarm. Det är gott så! Problemet
              var dock att Sida inte hade system för att upptäcka bristerna
              från början. Det är det som den här regeringen nu tar krafttag
              för att komma till rätta med, och det tycker jag är välkommet
              och bra.
            </seg>
            <seg n="df9f7c62">
              Jag vill nämna en sak till, utöver det samarbete som vi har inom
              det bilaterala eller multilaterala utvecklingssamarbetet, nämligen
              allt det andra samarbete som Sverige har och kommer att bedriva
              med olika länder och framför allt människor i Afrika. Det handlar
              om företag, kultur, handel och resor, turism. Det är nog så viktigt
              att vi här har en utveckling och att man tar till vara den allt
              större afrikanska diaspora som vi har i Sverige.
            </seg>
          </u>
          <note type="speaker" n="5d68b1cd">
            Anf. 27 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-2" n="29384e5f">
            <seg n="c303d8a6">
              Fru talman! Jag välkomnar att man i betänkandet tar till vara
              vårt motionsförslag om att ta vara på diasporan. Jag tror att
              det är väldigt viktigt. Diasporan i Sverige har verkligen önskat
              det och berättat vilka insatser de kan bidra till. Det tycker
              jag är väldigt positivt.
            </seg>
            <seg n="675279db">
              Jag tycker också att det är självklart att vi ska finnas på handelssidan,
              att vi ska jobba genom multibiståndet, att vi ska jobba genom
              EU och att vi ska jobba på många olika sätt. Men mycket av det
              andra arbetet bärs ju av att det finns ett individuellt engagemang,
              att man är verksam i en organisation och på något sätt har en
              kontakt. Man kanske har varit där som volontär eller på en turistresa,
              men det finns ett engagemang som bygger upp underifrånpolitiken
              och stöd för det vi vill uträtta. Vi kan inte reducera det.
            </seg>
            <seg n="eff162ba">
              Jag uppfattar inte att majoritetens företrädare här genom Gustav
              Blix värderar och uttrycker sitt stöd för det breda folkrörelseengagemanget,
              som jag tror är oerhört viktigt för att vi ska ha en stark Afrikapolitik
              på sikt.
            </seg>
            <seg n="4adef7af">
              Om det inte uppfattas som någon konkret fråga kan jag bara beklaga
              det. Men för många människor som i dag är engagerade i olika delar
              av den afrikanska kontinenten och olika frågeställningar är det
              en viktig fråga: Vilka ekonomiska förutsättningar kommer man att
              kunna arbeta med och vilket stöd kommer man att få?
            </seg>
            <seg n="a6f3a13b">
              När jag konkret har tagit upp situationen för fackliga företrädare
              jag har varit i Etiopien och i Tanzania känner jag inte att finns
              något engagemang. Jag tror att det är nödvändigt att arbeta med
              demokratiska fackliga organisationer för att skapa bra samhällen
              och för att se till att man får bra arbetsvillkor men också en
              fördelning. Det behövs också en kritisk granskning på det sätt
              som fackföreningsrörelsen kan utgöra.
            </seg>
            <seg n="2e62f1a6">
              Vi behöver se att mer av biståndet går till kvinnors organisering.
              I dag är det bara 0,2 procent av biståndet i världen som går till
              kvinnor. Män möter män, och män löser många av frågorna mellan
              sig utan att kvinnor kommer i närheten av att påverka politiken.
              Då har vi ett ansvar att försöka balansera det så att vi inte
              bidrar till att stärka manliga maktstrukturer och ställa kvinnor
              utanför. Då räcker det inte med punktinsatser, utan det måste
              vara något som genomsyrar politiken.
            </seg>
          </u>
          <note type="speaker" n="6de1ec91">
            Anf. 28 GUSTAV BLIX (m) replik:
          </note>
          <u who="gustav_blix_da6148" xml:id="i-e8df28308c1308b5-4" n="3a95ed83">
            <seg n="21883621">
              Fru talman! Jag håller med om att det är väldigt viktigt att
              ta till vara det enskilda starka engagemang som vi ofta ser i
              Sverige, inte minst i utbytet med olika delar av den afrikanska
              kontinenten. Grunden till det engagemanget kommer dock oftast
              från människorna själva och inte från en biståndsorganisation,
              från biståndsmedel eller någon annanstans ifrån. Det handlar om
              vad jag som individ vill göra med mitt liv, med min tid, med mitt
              engagemang men också med mina pengar. Det är väldigt viktigt och
              bra, och det är också grunden för hela det här att människor frivilligt
              väljer att engagera sig i detta.
            </seg>
            <seg n="7e153740">
              Till detta ska vi naturligtvis också föra en möjlighet att göra
              insatser inom ramen för den svenska biståndspolitiken, men det
              huvudsakliga måste fortsatt vila på den enskilda individens engagemang.
              Om vi tar över för mycket med politiken, med skattepengarna och
              med statliga insatser och myndighetsstrukturer riskerar vi att
              underminera eller i värsta fall till och med döda det engagemang
              som faktiskt fanns. Det vore oerhört olyckligt.
            </seg>
            <seg n="ba40f863">
              Jag håller med Carina Hägg om vikten av att vi arbetar med kvinnors
              organisering. Jag tycker att det är en viktig fråga. Jag har redan
              belyst den, och jag gissar att den kommer att tas upp i MR-debatten
              på onsdag också.
            </seg>
            <seg n="4a1e054d">
              Jag vill återigen hänvisa till att vi tycker att det är viktigt
              att arbeta med breda ansatser i jämställdheten som kommer att
              färga alla delar av svensk bistånds- och utrikespolitik. Det går
              alltid att begära att man ska göra mer, men jag lovar att vi gör
              så mycket vi kan.
            </seg>
          </u>
          <note type="speaker" n="881ca699">
            Anf. 29 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-1" n="ac2922e9">
            <seg n="322fe9cc">
              Fru talman! Jag tänkte börja med att läsa en bit ur Afrikaskrivelsen,
              under rubriken Afrikas resursrikedom och omvärldens intresse:
            </seg>
            <seg n="ecb0ce90">
              Afrikas tillväxtpotential och resursrikedom får allt större genklang
              i omvärlden. Det växande intresset illustreras väl av Kinas engagemang
              i Afrika, men också Indien, Brasilien och andra länder i syd ökar
              sina aktiviteter på kontinenten. Investeringar, krediter och export
              av afrikanska naturresurser ger en injektion till den afrikanska
              utvecklingen och inbegriper ofta stöd från tredje länder för uppbyggnad
              av afrikansk infrastruktur.
            </seg>
            <seg n="1e991816">
              Afrikas attraktionskraft kan beskrivas i ekonomiska termer. Afrika
              har fått en ökad strategisk betydelse för omvärldens behov av
              att såväl tillförsäkra sig leveranser av naturresurser som att
              få avsättning för egen export. I den meningen är Afrika en del
              av vår tids globaliserade värld.
            </seg>
            <seg n="427062f8">
              Det var lite grann andemeningen i det som låg till grund för
              mitt tidigare inlägg. Jag ser det som väldigt cyniskt att många
              länder nu ägnar tid och kraft åt att göra Afrikaskrivelser och
              vill ha en politik för Afrika därför att det är en tillväxtsektor
              i världen. Men det sker också väldigt mycket på våra egna villkor,
              som vanligt. Det är inte utifrån Afrikas perspektiv.
            </seg>
            <seg n="4a848a6e">
              Det handlar om export, men vilka är det som exporterar? Jo, det
              är de företag och länder som har kunnat investera. Vem är det
              som berikar sig på exporten och investeringarna?
            </seg>
            <seg n="46321ef4">
              Naturligtvis är det många afrikaner som arbetar inom till exempel
              turismsektorn det är ju en sektor som är på frammarsch även i
              Afrika och får inkomster där, men de stora pengarna går någon
              annanstans. Jag skulle vilja att du, Gustav Blix, utvecklar din
              syn på det.
            </seg>
          </u>
          <note type="speaker" n="ace4f800">
            Anf. 30 GUSTAV BLIX (m) replik:
          </note>
          <u who="gustav_blix_da6148" xml:id="i-e8df28308c1308b5-5" n="3a95ed83">
            <seg n="f7c63c77">
              Fru talman! Tack, Bodil Ceballos! Jag tyckte att det stycke du
              läste upp innehöll en stor och viktig sanning, men det är inte
              hela sanningen. Det är klart att det finns andra perspektiv som
              man kan ha när man analyserar ett så brett frågeområde som Sveriges
              relationer till en hel kontinent.
            </seg>
            <seg n="0e79749e">
              Samtidigt är det en viktig fråga som vi måste hantera ur både
              ett svenskt och ett afrikanskt perspektiv. Också den fråga vi
              har berört tidigare om hur man ska se till att naturresurser kommer
              hela befolkningen till del tror jag är en central frågeställning
              att ha med sig både i biståndspolitiken och i utrikespolitiken
              i övrigt. Men samtidigt ska man komma ihåg att det är långt ifrån
              alla länder i Afrika som har den typen av naturresurser och har
              sådana möjligheter. Man ska också komma ihåg att Europas rikaste
              land, Schweiz, inte heller har det. Det är alltså också andra
              faktorer än naturresurser som avgör om ett land blir rikt.
            </seg>
            <seg n="cc21cb74">
              Man kan också lägga till att det inte bara är naturresurser och
              sådana företagsintressen som Bodil nämner som ligger till grund
              för vår relation med Afrika ur ett aktualitetsperspektiv. Även
              flyktingfrågorna är oerhört centrala i den ekonomiska utvecklingen,
              och de flyktingströmmar som den genererar är en fråga som vi i
              Europa och Sverige har att möta.
            </seg>
            <seg n="f472054b">
              Men och nu kommer vi till själva kärnan det grundläggande i vår
              ansats är något annat, som är mycket större och viktigare, nämligen
              universella mänskliga rättigheter som gäller alla. Det är den
              ansats vi har. Det är det sätt vi arbetar på i bistånds- och utrikespolitiken.
              Det är det sätt vi arbetar på inom FN-systemet och inom EU, men
              vi ser också till att vi utvecklar ekonomierna.
            </seg>
            <seg n="5ffe5594">
              De investeringar som företagen gör är inte alltid bara av ondo.
              De ser till att vägar byggs, att elen kommer fram och att vattnet
              går att dricka. Det är också väldigt viktiga saker för de människor
              som bor i dessa fattiga länder.
            </seg>
            <seg n="c0dde15c">
              Jag tror att vi behöver ha en bred palett och en bred ansats,
              och jag tycker också att det är vad den här Afrikaskrivelsen är
              ett uttryck för.
            </seg>
          </u>
          <note type="speaker" n="fad26441">
            Anf. 31 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-2" n="ac2922e9">
            <seg n="6ced33d5">
              Fru talman! Jag tycker också att vi ska ha en bred ansats. Men
              jag tänker på det som vi såg i Liberia och som vi diskuterade
              med kongressledamöter i Liberia, tror jag angående Kinas och övriga
              länders roll och det svar som vi då fick: De bygger vägar. Man
              behöver vägar, och det är de som gör det medan vi gör något helt
              annat.
            </seg>
            <seg n="4c5cedf2">
              Du sade förut att man prioriterar vägar, hälsovård och utbildning.
              Det är oerhört viktiga områden, men om man ska kunna bygga upp
              till exempel Liberia igen behövs verkligen infrastruktur. Det
              såg vi alla. Vad är då vår inställning till detta i vår politik
              för Afrika? Är infrastruktur ett område där vi skulle kunna spela
              en större roll? Ska vi alls låta bli det här med Jante som jag
              tog upp förut och faktiskt markera att vi är med i det här projektet?
            </seg>
            <seg n="f330dcbe">
              Flera menade att man inte ser att Sverige är med. Vi är med i
              flera olika projekt, men det finns ingen flagga någonstans eller
              något som talar om att vi är med. I stället ser man att det är
              andra som gör saker.
            </seg>
            <seg n="179bd5b2">
              Du talade om att liberaliseringar är en förutsättning för att
              det ska bli bättre. Jag tror också att man i många fall måste
              göra det. Liberaliseringar är inte bara av godo och inte bara
              av ondo. Man måste hitta en balans där man låter länderna skydda
              sina egna råvaror och sin egen produktion och inte bara sälja
              ut allting.
            </seg>
            <seg n="b49b56aa">
              Jag har ett skräckexempel. I Chile har man till exempel sålt
              ut hela vattensektorn. Det spanska elbolaget äger 80 procent av
              allt vatten. Övriga 20 procent äger andra utländska bolag.
            </seg>
            <seg n="2dce267b">
              Det finns mycket vi kan göra.
            </seg>
          </u>
          <note type="speaker" n="d48bf033">
            Anf. 32 GUSTAV BLIX (m) replik:
          </note>
          <u who="gustav_blix_da6148" xml:id="i-e8df28308c1308b5-6" n="3a95ed83">
            <seg n="1d5d0262">
              Fru talman! Det är viktiga frågor som Bodil ställer, inte minst
              frågan hur vi kan bidra till en bred ansats i många sektorer.
            </seg>
            <seg n="3684c626">
              Det är rätt få vägar i Afrika som har svensk flagga. Jag tror
              inte att det nödvändigtvis kommer att förändras. Däremot bidrar
              vi på många andra sätt, inte minst i det multilaterala samarbetet,
              till att se till att kapital finns tillgängligt för att bygga
              vägar och infrastruktur.
            </seg>
            <seg n="2b76e3cb">
              Frågan om behovet av expertis dyker oftare upp. Det var väl en
              lärdom vi kunde dra av besöken i Liberia och andra länder. Där
              tror jag också att Sverige kan bidra, men det gäller inte bara
              ingenjörer inom väg och vatten, utan det finns ett skriande behov
              även inom säkerhetssektorn och av jurister med mera. Där tror
              jag att vi har en hel del att bidra med, på samma sätt som vi
              faktiskt har gjort det inom ramen för EU:s utvidgningsprocess,
              där vi har bidragit med kunnande till nya medlemsstater. Jag tror
              att det är bra.
            </seg>
            <seg n="ea43b14b">
              Jag tror som sagt att det är fel att tro att vi kommer att ha
              ett vägnät i Afrika med svenska flaggor. Jag tror inte heller
              att det är det prioriterade. Jag tror att vi behöver en balanserad
              ansats.
            </seg>
            <seg n="d7da1398">
              Som jag nämnde i mitt anförande tycker jag att de två viktiga
              överväganden vi ska göra när vi ger oss in i ett land för att
              bidra är:
            </seg>
            <seg n="989b5d4c">
              Jag tror att det är hopplöst för ett lands regering att ha en
              hel skog av olika partner att förhandla med om enstaka vägbyggen
              eller andra enstaka projekt här och där. Jag tror att det är bättre
              att vi försöker samarbeta.
            </seg>
            <seg n="2b0cf987">
              Det tycker jag också är ett genomgående tema i Sveriges nya politik
              för global utveckling.
            </seg>
          </u>
          <note type="speaker" n="6ae3986d">
            Anf. 33 KERSTIN LUNDGREN (c):
          </note>
          <u who="kerstin_lundgren_66285f" xml:id="i-a0374c73e4d8ca39-0" n="143522dd">
            <seg n="efef8a6f">
              Fru talman! En femtedel av jordens landområden talar vi om. Tre
              gånger Europas yta så stor är kontinenten Afrika. Mer än 900 miljoner
              människor det är också Afrika. Det är den kontinent som vi nu
              behandlar en strategi för 53 stater plus ett antal autonoma områden.
            </seg>
            <seg n="b83a9050">
              Sverige har långvariga relationer med många av de afrikanska
              staterna. Traditioner ska man vårda, men man måste också våga
              värdera och omvärdera om behov finns.
            </seg>
            <seg n="dd2d7f44">
              På riksdagens bord finns, vilket har framgått av den tidigare
              debatten, ett resultat av just modet att värdera och omvärdera.
              Det är en ny politik för gemensamma utmaningar och möjligheter.
              Det är en ny politik efter tio år med den gamla regeringens skrivelser.
            </seg>
            <seg n="26fd5522">
              Jag vill också understryka vad någon annan sade tidigare, nämligen
              värdet av att regeringen har hörsammat ett tillkännagivande som
              gjordes här i kammaren 2005, när riksdagen uttalade ett önskemål
              om en ny strategi, en ny Afrikapolitik. Som en följd av detta
              är fokuseringen viktig att inte göra allt överallt utan i stället
              våga fokusera.
            </seg>
            <seg n="e04d78b4">
              Det handlar om 15 länder och långsiktiga relationer att försöka
              förändra och göra skillnad i postkonfliktområden och i konfliktområden.
              Det handlar om selektivt samarbete när det gäller tre länder.
              För övriga 35 stater finns Exportrådet, EU, FN, företag, organisationer
              och människor. Det är samarbete i nya former.
            </seg>
            <seg n="58ed9006">
              Här finns en insikt om att bistånd är ett stödjande komplement.
              Verklig förändring kommer via kompetensuppbyggnad, utbildning,
              ny teknik, handel och tillväxt, en fungerande rättsstat och mänskliga
              rättigheter. Det handlar om politik för global utveckling, som
              tas upp i ett betänkande som vi så småningom kommer att behandla
              här i riksdagen.
            </seg>
            <seg n="94feb977">
              Det handlar också om insikten om lokalt ägarskap, det vi har
              varit överens om i Parisagendan, nämligen att bygga underifrån.
            </seg>
            <seg n="88d770ba">
              Det är extra spännande i dessa dagar när biståndet faktiskt utmanas.
              Biståndet utmanas. När man hör den här debatten, fru talman, låter
              det ibland som att vi kan göra jättestor skillnad. Vi borde göra
              si, och vi borde göra så. Men låt oss se att biståndet faktiskt
              utmanas av den politik som finns i vår omvärld.
            </seg>
            <seg n="9bc7c852">
              När vi pratar sydsyd, handel och utveckling är det inte bistånd.
              När vi pratar Kina och Kinas närvaro i Afrika är inte heller det
              bistånd. Det är helt nya sätt att jobba. Så måste också vi göra
              om vi ska nå millenniemålen. Det handlar om att klara fattigdomsbekämpningen
              och att klara de övriga sju millenniemålen.
            </seg>
            <seg n="820a88a4">
              När vi möter Afrika och den afrikanska utvecklingen är det, fru
              talman, intressant med den rapport som Oxfam gjorde för en tid
              sedan som visade att lika mycket som satsats i bistånd på den
              afrikanska kontinenten hade använts i krig och konflikter. Det
              är klart att det är en jättestor utmaning att bygga samhällen
              på den afrikanska kontinenten som klarar konflikthantering.
            </seg>
            <seg n="4d57779f">
              Fattigdom är naturligtvis en av de centrala grunderna för konflikter.
              När det gäller att komma till rätta med det är jordbruket en nyckelfaktor,
              precis som tidigare har sagts.
            </seg>
            <seg n="7ee45871">
              När det gäller livsmedelsförsörjningen och den utmaning som finns
              där måste vi vara med och stötta och åstadkomma förändringar.
              Det handlar om att komma till rätta med äganderättsfrågor, så
              att människor vågar investera. Det handlar om att få lån och mikrokrediter.
              Det handlar mycket om kvinnors vardag. Det handlar om utsäde och
              gödning. Men det handlar också om ekonomiska strukturer som inte
              släpper fram handel, som inte skapar förutsättningar, fru talman,
              för en lokal livsmedelsmarknad och som inte tar vara på möjligheterna
              i att utveckla en regional marknad för livsmedel. I stället tar
              man vara på möjligheterna att få in tullar till statskassan. Det
              är naturligtvis en viktig uppgift att försöka åstadkomma en förändring
              och vara med och bidra i det sammanhanget i dialog med de afrikanska
              staterna.
            </seg>
            <seg n="098524f0">
              Ett annat område som är centralt för att man ska klara konflikt-
              och säkerhetsfrågor är miljöområdet. Vi har sett många exempel
              på konflikter som har uppkommit som har en grund i bristande miljöförutsättningar.
              Vi har sett ökenspridningen. Vi ser klimateffekterna när det gäller
              vatten. Vi ser riskerna som kommer till följd av avsmältning av
              de höga glaciärerna. Här finns alltså stora risker i en framtid
              om vi inte arbetar aktivt för teknisk utveckling, för kompetensöverföring,
              för att hitta ett partnerskap för klimatåtgärder och för att försöka
              göra rätt från början eller i alla fall göra rätt i fortsättningen,
              fru talman.
            </seg>
            <seg n="0c468d9c">
              Bristen på mänskliga rättigheter är naturligtvis också en källa
              till konflikt. Det handlar om mänskliga rättigheter som är universella,
              som är odelbara men som så ofta inte får fullt genomslag på den
              afrikanska kontinenten. Det handlar om en rättsstat som inte fungerar
              men som måste fås att fungera. Det handlar om att försöka skapa
              de gemensamma ytor i parlamenten som gör att människor kan komma
              samman och lösa konflikter på andra sätt än med vapen i hand.
            </seg>
            <seg n="88f94729">
              Parlamenten har naturligtvis en oerhört central funktion i en
              utveckling av mänskliga rättigheter och i en utveckling av bra,
              fungerande samhällsstyrning i de afrikanska staterna.
            </seg>
            <seg n="0a78aac7">
              Visst finns det också hopp! I många länder har val faktiskt kunnat
              lösa en del konflikter. Fru talman! Låt oss hoppas, trots det
              som händer i Zimbabwe, trots de uppenbara övergrepp som sker dagligen
              mot oppositionen, mot människor som försöker säga sin mening,
              att vi får se ett val i Zimbabwe som kan lösa en långvarig förskräcklig
              regims oförrätter mot människor och att vi får en förändring i
              Zimbabwe. Det skulle vara oerhört viktigt för en stor del av södra
              Afrika, också när det gäller att åstadkomma en lång rad andra
              saker i de områdena, att vi får en regim i Zimbabwe som fungerar.
            </seg>
            <seg n="8ee718d1">
              Vi står, som sagt, inför många utmaningar i vårt arbete med de
              afrikanska staterna. Vi står inför utmaningar när det gäller vårt
              bistånd men också när det gäller många av de andra områdena. Men
              de afrikanska staterna står också inför stora utmaningar och möjligheter.
            </seg>
            <seg n="22017d3c">
              Naturresursekonomin, som är så tydlig i många länder, måste komma
              vidare. Det handlar om att man kommer vidare i förädling, att
              man kommer vidare i det ekonomiska utbytet av sina naturresurser.
              Men då handlar det väldigt mycket om att få kompetens, om att
              utveckla kompetens och om att klara av att lösa de utmaningar
              som ligger inte minst på utbildningsområdet.
            </seg>
            <seg n="35cfc7f4">
              Det handlar om hållbara alternativ, att det finns hållbara alternativ
              för utveckling. I vår fokusering måste vi kunna göra skillnad
              och visa på att det finns möjliga lösningar.
            </seg>
            <seg n="d627f09b">
              I det samarbetet är det viktigt att vi arbetar för att få med
              nya aktörer, nya aktörer som kan göra skillnad, så att det inte
              bara är de gamla projektaktörerna som medverkar, om vi ska kunna
              åstadkomma verklig förändring.
            </seg>
            <seg n="df80f1fe">
              De afrikanska länderna, fru talman, har kraft att handla själva.
              Vi ska stötta från Sveriges sida via vårt eget arbete, via EU
              och via FN. Men vi ska också fortsatt våga tänka nytt. Det är
              en utmaning för oss och för biståndet men också en möjlighet att
              åstadkomma en vinnvinn-utveckling och ett nytt Afrika utan bistånd.
            </seg>
          </u>
          <note n="25491944">
            Jag yrkar bifall, fru talman, till utskottets förslag och avslag
            på reservationerna.
          </note>
          <note type="speaker" n="442edd14">
            Anf. 34 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-3" n="29384e5f">
            <seg n="e86e5cf9">
              Fru talman! Jag förstår av Kerstin Lundgrens anförande att hon
              delar bilden av vad en starkare fokusering på Afrika står för.
              Det står egentligen för att man bland ett mindre antal länder
              huvudsakligen kommer att ha de här förlagda i Afrika. Och man
              tunnar ut infrastrukturen.
            </seg>
            <seg n="aba1496d">
              Kring det ställde jag en fråga i mitt inledningsanförande. Men
              den är obesvarad. Därför återkommer jag nu. Frågan gällde Angola
              där jag vet att Kerstin Lundgren själv har varit på plats.
            </seg>
            <seg n="cb324f59">
              Jag tycker att stängningen av ambassaden var olycklig. Den kom
              olyckligt i tiden. Det fanns starka möjligheter att vara väldigt
              aktiv. Jag tänker på kopplingen till näringslivet och de möjligheter
              som finns att konstruktivt bidra till samverkan på näringslivsområdet
              och till jobb och utveckling i Angola. Vi har stängt dörren utifrån.
            </seg>
            <seg n="715834cc">
              Har Kerstin Lundgren, efter hemkomsten, en annan bild, att det
              här var en stängning av en ambassad som välkomnades av det svenska
              näringslivet, av engagerade personer på plats? Tyckte man att
              det här var ett klokt beslut? Har Kerstin Lundgren eventuellt
              tagit intryck av något som hon mötte i Angola, så att vi kan se
              någon förändring framöver? Eller står hon fast vid att det var
              en klok politik att stänga ambassaden i Angola?
            </seg>
          </u>
          <note type="speaker" n="6cae10a2">
            Anf. 35 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-a0374c73e4d8ca39-1" n="143522dd">
            <seg n="4e833247">
              Fru talman! Tack för frågan, Carina Hägg! Det är välbekant att
              den här kammaren och speciellt vi som sitter i utrikesutskottet
              gärna skulle se att vi hade en ambassad i varje land. Det vore
              naturligtvis idealt. Men även här, fru talman, är det viktigt
              att våga fokusera och våga tänka nytt och omvärdera. Det har,
              trots vad man ibland hör från Socialdemokraterna, varit lite problem
              med det från Socialdemokraternas sida.
            </seg>
            <seg n="ecba74af">
              Angola är ett utvecklingsland, fru talman. Det händer oerhört
              mycket där. Jag tyckte att det var spännande att besöka Angola
              att möta den kinesiska vardagen där, att höra om de problem och
              möjligheter som den angolanska regimen uppfattar och att möta
              svenska företagare och naturligtvis ambassaden. Det är väl inte
              konstigt om de som verkar på ambassaden inte precis jublar över
              att man stänger.
            </seg>
            <seg n="48a4ee37">
              Men, fru talman, man såg också möjligheter. Det tycker jag är
              viktigt. Jag såg och hörde om möjligheter från dem som fanns där
              och jobbade med att förstärka och utveckla Exportrådets verksamhet.
              Det skulle verkligen byggas upp och byggas ut. Det är i det man
              ser möjligheter framöver, med utvecklad handel och fler svenska
              företag som får möjligheter och kontakter den vägen in. Man såg
              också framför sig att kanske kunna finna en nordisk lösning för
              företagare och handelskammarsystem.
            </seg>
            <seg n="8d103022">
              Det tyckte jag var spännande, och jag sade till presidentrådgivaren
              där att det här var en stängning men en stängning som innebär
              en början på något nytt. Och han nickade och såg också det nya
              framför sig.
            </seg>
            <seg n="da96f6ab">
              Låt oss hoppas att även Carina Hägg kan se den möjligheten!
            </seg>
          </u>
          <note type="speaker" n="841bb7a0">
            Anf. 36 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-4" n="29384e5f">
            <seg n="c1abf6b5">
              Fru talman! Då konstaterar jag att Centerpartiet uppfattade att
              det enbart var ambassadpersonalen som hade kritiska synpunkter
              och att övriga tyckte att det här var en start på andra vägar
              och ökade möjligheter. Då är det upp till majoriteten och Kerstin
              Lundgren att återkomma och bevisa att det verkligen blir så. Men
              jag måste säga att jag har hört mycket mer av kritiska röster
              där man ser att mycket av de investeringar som vi har gjort nu
              faller i en stat där det mycket handlar om stat-till-stat-relationer
              där bistånd har en roll inte minst för att utveckla näringslivet,
              jordbruket och sådant som kan ge varaktiga jobb på ett uthålligt
              sätt. Jag vill alltså tacka för det svaret.
            </seg>
            <seg n="3fc52e01">
              Jag vill också fråga om Kerstin Lundgren delar den bild som Gustav
              Blix gav: att folkrörelsebiståndet, som gör att engagerade människor
              kan göra en insats också i någon annan del av världen, i detta
              fall Afrika där man annars inte skulle ha klarat av det, dödar
              engagemanget. Att ge stöd till folkrörelser, kyrkor och idrottsföreningar
              är det att döda ett engagemang? Jag tycker att det är oerhört
              viktigt att få klarlagt om detta också är Centerns uppfattning.
            </seg>
            <seg n="eff60dc3">
              När Kerstin Lundgren talar om nya aktörer i stället för projektarbete,
              som jag tror hon sade, undrar jag vad det står för. Är det ytterligare
              ett steg från det som är folkrörelseengagemang i bred bemärkelse
              till något annat? Men vad ska vi tala om i stället? I det här
              sammanhanget talar vi inte om EU-samverkan, bistånd eller Sverige,
              utan det här handlar om det breda engagemanget som jag tror är
              en viktig förutsättning för att kunna göra allt det andra.
            </seg>
          </u>
          <note type="speaker" n="57db46d1">
            Anf. 37 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-a0374c73e4d8ca39-2" n="143522dd">
            <seg n="b345f468">
              Fru talman! Det är alldeles klart att flera av dem vi mötte i
              Angola tyckte att det var trist att ambassaden stängdes. Det var
              inte bara ambassadpersonalen, men man såg faktiskt också möjligheterna
              bortom beslutet. Beslutet är taget, och nu gäller det att utveckla
              exportmöjligheterna och handeln, därför att det är det man framför
              allt ser framför sig.
            </seg>
            <seg n="d91c7e6d">
              Det finns också utmärkta möjligheter för företag och andra att
              vara med och arbeta i Angola om man så önskar. Det fanns en stor
              efterfrågan på kompetensutbyggnad. Det är också en sak jag vill
              betona när det gäller andra aktörer att vara med och arbeta för
              utveckling av kompetens. Där tror jag det finns en nyckelfaktor
              för Sverige och för EU att agera och etablera samarbete mellan
              högskolor och universitet och på det sättet vara med för att försöka
              skapa kompetens i länderna, där man har stora bekymmer. Många
              jag pratade med i Angola och Sydafrika såg framför sig vikten
              av att få in andra aktörer än just de statliga eller de små som
              kanske inte riktigt kunde göra skillnad.
            </seg>
            <seg n="73177f0f">
              När det gäller folkrörelsebiståndet vet jag inte om vi var i
              samma kammare när vi lyssnade på Gustav Blix. Jag uppfattade inte
              att han pratade om att det dödade engagemanget. Jag uppfattade
              tydligt att folkrörelsebiståndet är en viktig del men att det
              inte är det som gör skillnad. Folkrörelsebiståndet bygger på att
              människor engagerar sig. Folkrörelsebiståndet bygger på att människor
              vill ha kontakter, oavsett om det är fackliga organisationer eller
              våra partier.
            </seg>
          </u>
          <note type="speaker" n="91126191">
            Anf. 38 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-3" n="ce7dc86b">
            <seg n="591bc232">
              Fru talman! I Sverige såväl som i Afrika är mannen norm i väldigt
              många sammanhang, och kvinnan är undantaget. I synnerhet gäller
              det i politiken. När man beskriver politik med könsneutrala begrepp
              utgår man alldeles för ofta från mäns erfarenheter, villkor och
              perspektiv.
            </seg>
            <seg n="f9395af8">
              Det gäller även handelspolitiken; den är inte på något sätt ett
              undantag. Vi ser från internationell forskning att handelspolitik
              har olika konsekvenser för män och för kvinnor. När man avreglerar
              handeln innebär det att småföretagare och småbönder måste anpassa
              sin verksamhet. Den manliga företagaren får oftast mycket lättare
              krediter och kan ta lån för att anpassa sig, medan kvinnor har
              betydligt svårare att göra detta och därför missgynnas när förändringarna
              sker.
            </seg>
            <seg n="de2c7d80">
              Vi ser också i Afrika hur män och kvinnor är verksamma i olika
              delar av ekonomin. Män är mer aktiva inom gruvindustrin ytterst
              få kvinnor jobbar som gruvarbetare i Afrika medan kvinnor dominerar
              inom jordbrukssektorn. Handelspolitiken påverkar dessa områden
              på olika sätt och riskerar därför också att påverka män och kvinnor
              på olika sätt.
            </seg>
            <seg n="e232d8ed">
              Jag tror att vi i den här kammaren är alldeles eniga om handelns
              centrala betydelse för Afrika och för utvecklingsfrågor. Just
              för att det är en så central fråga för utvecklingen är det också
              avgörande att jämställdhetsperspektivet finns med att vi inte
              för en så kallad könsneutral handelspolitik som utgår från mäns
              erfarenheter och villkor och därigenom också förstärker de ojämlikheter
              som finns i Afrika mellan män och kvinnor.
            </seg>
            <seg n="83a450f2">
              Därför vill jag fråga: Var är jämställdhetsperspektivet på regeringens
              handelspolitik? Jag hittar den inte någonstans. I denna skrivelse
              där man så tydligt pratar om handelns betydelse för Afrika lyser
              jämställdhetsperspektivet när det just gäller handelsfrågorna
              med sin frånvaro.
            </seg>
            <seg n="53c1a1d6">
              När det gäller EPA-avtalet som kanske är en av de mest centrala
              delarna av vårt förhållande till Afrika just nu och som kommer
              att påverka de afrikanska samhällena i grunden, varför har man
              över huvud taget inte analyserat detta avtal utifrån ett jämställdhetsperspektiv
              och utifrån FN:s konventioner om avskaffande av all diskriminering
              av kvinnor?
            </seg>
          </u>
          <note type="speaker" n="4cfb28d2">
            Anf. 39 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-a0374c73e4d8ca39-3" n="143522dd">
            <seg n="6297e588">
              Fru talman! Hans Linde verkar se regleringar och minskad frihandel
              som en väg till att hjälpa och stötta kvinnor.
            </seg>
            <seg n="0faabc25">
              Jag delar inte det perspektivet, fru talman. För mig är det självklart
              att en satsning på kompetensutveckling och kvinnors större möjligheter
              i skolan grundskoleutbildning som till exempel behandlas i den
              här skrivelsen handlar om jämställdhet. När vi talar om möjligheten
              för jordbruket att få utvecklas handlar det i många stycken just
              om att stötta och underlätta för kvinnor att få lån, att få äga,
              att få handla, att få bygga upp kapital, att få ta steget vidare
              för att förändra sin vardag, sitt samhälle och sitt land. Vi talar
              om kvinnliga parlamentariker och att vara med och stötta i det
              sammanhanget.
            </seg>
            <seg n="791ddcc4">
              Jag tycker, fru talman, att Hans Linde måhända stirrar sig för
              blind på könsneutrala analyser och ser för lite på verkligheten
              och vad konsekvenserna blir för övriga förslag som finns med här.
            </seg>
          </u>
          <note type="speaker" n="9a49cdf4">
            Anf. 40 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-4" n="ce7dc86b">
            <seg n="a942bc08">
              Fru talman! Det är tur att man ibland har hört biståndsministern
              prata om jämställdhetsfrågor jag vet att biståndsministern har
              ett stort engagemang i dessa frågor och att det finns ett sådant
              engagemang på UD.
            </seg>
            <seg n="b327ee9d">
              Annars hade jag blivit lite oroad när jag hör Kerstin Lundgren
              säga att det här med att kräva jämställdhetsperspektiv inom handelspolitiken
              är detsamma som att kräva handelsmurar. Då har man nog inte riktigt
              förstått vad ett jämställdhetsperspektiv är eller varför det är
              viktigt att ha med.
            </seg>
            <seg n="7dc634ae">
              Vänsterpartiet har i en motion till Afrikaskrivelsen krävt att
              man ska ta med en könsmaktsanalys i anknytning till alla handelsavtal.
              Utskottet svarar att genderfrågor endast marginellt förefaller
              vara berörda, åtminstone i interims-EPA.
            </seg>
            <seg n="76c3ec47">
              Det är vad ni själva konstaterar i betänkandet. Ni konstaterar
              att det här perspektivet har saknats när man förhandlat om EPA.
              Man har inte ställt några krav på jämställdhetsperspektiv och
              jämställdhetsanalys i EPA. Jag har inte sagt eller dikterat vad
              som ska bli resultatet av analysen. Men jag kräver att den blir
              gjord, att man tar det seriöst och ser vad EPA kommer att få konsekvenser
              för män och kvinnor i Afrika, för kvinnliga och manliga företagare
              och för deras förutsättningar att leva ett värdigt liv. Svaret
              blir att man säger från utskottets sida: Javisst, vi har inte
              gjort någon jämställdhetsanalys. Och sedan är det punkt. Det kommer
              ingenting mer konkret i betänkandet.
            </seg>
            <seg n="72f04347">
              Om man tycker att det är viktigt att ha ett jämställdhetsperspektiv
              med i handelspolitiken, varför kommer man inte med några konkreta
              förslag? Det är bra att man stöttar kvinnliga parlamentariker,
              det är bra att kvinnor får möjlighet att gå i skolan. Det är inte
              det vi diskuterar. Vi diskuterar handelspolitiken.
            </seg>
            <seg n="397ef160">
              Jag tycker att Kerstin Lundgrens inlägg understryker det som
              jag själv känner en väldigt stor oro för, nämligen att svensk
              handelspolitik i dag är en frizon för jämställdhetsperspektiv.
              Därför understryker det den stora ojämlikhet som finns mellan
              kvinnor och män i Afrika. Det är bara att beklaga att det inte
              finns större engagemang för kvinnors rättigheter när det kommer
              till handelspolitiken.
            </seg>
          </u>
          <note type="speaker" n="79a8c805">
            Anf. 41 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-a0374c73e4d8ca39-4" n="143522dd">
            <seg n="ba98f02c">
              Fru talman! Möjligheten för kvinnor att förändra sitt liv handlar
              om att kunna få tillgång till utbildning, att få tillgång till
              högre utbildning, att få tillgång till kapital, att få rätten
              att äga, att få rätten till sin sexuella och reproduktiva hälsa.
              Många av dessa faktorer är helt avgörande för att kvinnor ska
              kunna vara ute, för att kunna handla, för att starta företag och
              för att kunna bli självständiga.
            </seg>
            <seg n="8c2f42a1">
              Jag tycker att Hans Linde inte ser vad som finns i betänkandet.
              Han stirrar för ensidigt och söker vissa ord. Det är ungefär som
              när man har sökmotorn på och frågar efter ett ord. Hittar man
              inte det ordet när man letar finns det inte. Hans Linde har sökt
              på könsneutral eller genderanalys.
            </seg>
            <seg n="6c601975">
              Men när man tittar på det verkliga innehållet ser man att det
              handlar om att skapa möjligheter för kvinnor och att rasera murar,
              mentala, fysiska och också ekonomiska samt kompetensmässigt för
              att förändra vardagen. Det är viktigt för barnen, för kvinnorna
              och för utvecklingen. Kvinnorna utgör ju nyckeln till förändring
              i många av våra utvecklingsländer, så också i Afrika, fru talman.
            </seg>
          </u>
          <note type="speaker" n="207cad0a">
            Anf. 42 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-3" n="ac2922e9">
            <seg n="b79a5192">
              Fru talman! Jag konstaterar att Kerstin Lundgren sade precis
              samma sak som jag, att det är viktigt att göra rätt från början.
              Därför vill jag återkomma till energisektorn.
            </seg>
            <seg n="2d191d26">
              Kerstin pratade om de relationerna mellan länderna i syd. Det
              är oerhört positivt att länderna i syd samarbetar mer och att
              de stöttar varandra för att få en bättre utveckling. Det som jag
              oroar mig för är att många av länderna i syd också är länder som
              bygger hela sin ekonomi på fossilberoende. Jag oroar mig för att
              de kommer att föra den politiken med sig i det här samarbetet.
            </seg>
            <seg n="08c17e4f">
              Därför är det oerhört viktigt att Sverige är med på banan med
              den nya rena energiteknik som vi har utvecklat här i landet. Vi
              har ändå kunnat bli av med en väldigt stor del av vårt fossilberoende
              i energisektorn, även om vi har det kvar inom till exempel transport.
              Där tycker jag att det är viktigt att Sverige är med och att vi
              är med nu.
            </seg>
            <seg n="9554729f">
              De sade till oss i Liberia till exempel att vägar, hälsovård
              och utbildning var det viktigaste. Elektrifiering var inte lika
              viktig, den kan komma sedan, var det någon som sade till mig när
              jag frågade. Men jag tror ändå att elektrifiering är en viktig
              del av utvecklingen. Om de själva inte prioriterar det så mycket
              just nu kan vi ändå vara med där redan från början.
            </seg>
            <seg n="a35b3c3b">
              Jag skulle vilja fråga Kerstin Lundgren om hon som företrädare
              för regeringspartierna kommer att driva det exempelvis i Sidas
              styrelse att vi ska arbeta mycket mer med att hjälpa till att
              få det rätt från början när det gäller energisektorn.
            </seg>
          </u>
          <note type="speaker" n="6bec7652">
            Anf. 43 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-a0374c73e4d8ca39-5" n="143522dd">
            <seg n="8640f38c">
              Fru talman! Först och främst: Sida har ingen styrelse längre,
              Sida har ett insynsråd. När det gäller vad som ska göras från
              svensk sida handlar det, om vi pratar bistånd, väldigt mycket
              om att hitta det lokala ägarskapet och att hitta de långsiktiga
              strategierna. I det sammanhanget är miljö- och klimatfrågorna
              ett av de prioriterade områdena för regeringen och självklart
              för oss. Det ska naturligtvis vara med i arbetet i de länder som
              vi långsiktigt samarbetar med.
            </seg>
            <seg n="18d0423b">
              Sedan är det viktigt att vi tillsammans i EU och i FN-systemet
              försöker hitta en efterföljd till Kyoto där de afrikanska länderna
              är med och där man hittar vägar till förnyelse som inte slår undan
              benen men som skapar möjligheter. Det är en utmaning, och det
              är en utmaning som jag hör att många efterfrågar partnerskap runt.
              Jag hörde när jag var i Sydafrika och i Angola att man talar mycket
              om svensk miljöteknik och är intresserad. Det är klart en möjlighet
              för oss och en möjlighet för andra länder att i partnerskap utveckla
              den. Det finns inte minst solenergimöjligheter som är intressanta,
              fru talman, när vi pratar om den afrikanska kontinenten.
            </seg>
          </u>
          <note type="speaker" n="4c70179e">
            Anf. 44 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-4" n="ac2922e9">
            <seg n="7a1b7720">
              Fru talman! Det står i skrivelsen att en central utmaning består
              dessutom i att omvandla den potential som vilar i Afrikas enorma
              energiresurser, inte minst sol och vatten, i en ökad produktion
              och användning av el till stöd för den ekonomiska tillväxten.
              Så det har ni med här i er skrivelse.
            </seg>
            <seg n="434b5dc1">
              I de länder som ligger söder om Sahara och som till stor del
              består av öken är solen en ständigt flödande energikälla. Afrika
              har en enorm potential att utveckla sin egen energiproduktion,
              men det behövs naturligtvis dels stöd till investeringar, dels
              stöd med teknik etcetera. Det finns mycket att göra för att de
              inte ska falla i fällan att göra fel i stället för rätt från början.
            </seg>
            <seg n="2b96555b">
              Behoven är enorma. Det kunde alla vi som var där se och uppleva
              själva. Naturligtvis kan man inte bara med bistånd rätta till
              de problem som finns, utan det måste till väldigt mycket annat,
              bland annat den attitydförändring som vi talade om tidigare. Man
              måste se varandra som jämbördiga parter och inte i ett uppifrån-och-ned-perspektiv.
            </seg>
            <seg n="ffb1dedf">
              Ett annat stort problem i Afrika är regnskogsskövlingen. En människa
              som är fattig och behöver laga sin mat går naturligtvis ut och
              ser till att få ved för att laga den med. Det är väldigt små och
              få som än så länge är skyddade; det skulle behöva skyddas väldigt
              mycket mer. Regnskogsskövlingen leder till utarmad biologisk mångfald
              men naturligtvis också till klimatpåverkan. Kerstin Lundgren tog
              själv upp ökenspridningen i norr.
            </seg>
            <seg n="ae97de7a">
              Det här är verkligen gemensamma utmaningar som vi måste arbeta
              med. Jag undrar: Hur tänker Kerstin Lundgren arbeta med regnskogsskövlingen
              och ökenspridningen?
            </seg>
          </u>
          <note type="speaker" n="431c8b04">
            Anf. 45 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-a0374c73e4d8ca39-6" n="143522dd">
            <seg n="13be793b">
              Fru talman! Precis som Bodil Ceballos nämnde omfattar vår skrivelse
              i utskottets betänkande möjligheterna på energi- och miljöområdet.
              Jag utgår från och hör ingenting annat än att det finns önskemål
              och förväntningar från många stater att i partnerskap med svenska
              företag eller svensk forskning försöka hitta spännande lösningar.
              Låt oss bejaka detta, och låt oss se att här finns det möjligheter
              för afrikanska stater, för medborgare där men också för Sverige
              och svenska medborgare. Det handlar om ekonomisk utveckling, ny
              teknik och handel.
            </seg>
            <seg n="b9756a45">
              Jag tror att där finns en del av nyckeln till att hitta alternativa
              lösningar till skövling av regnskogar. Jag tror inte att vi ska,
              och framför allt tror jag inte att vi har möjlighet, att peka
              finger, utan det gäller att hitta lösningar i de egna staterna
              och för de egna människorna som gör att det finns alternativ inom
              ekonomisk utveckling.
            </seg>
            <seg n="970f6162">
              Då handlar det naturligtvis om att få ett ägarskap som fungerar,
              om att få en kapitalförsörjning som fungerar och om att få en
              möjlighet att hitta lösningar inte bara för stunden utan lösningar
              som är långsiktigt hållbara.
            </seg>
            <seg n="cf5845bd">
              Jag tror, fru talman, att en ny politik för Afrika och de nya
              strategier som skisseras i det här betänkandet och i regeringens
              skrivelse är en god grund för vårt bidrag i den utvecklingen.
            </seg>
          </u>
          <note type="speaker" n="4a9608ef">
            Anf. 46 CARL B HAMILTON (fp):
          </note>
          <u who="carl_b_hamilton_b4f697" xml:id="i-1f17936da4a23ad0-0" n="629b26c6">
            <seg n="0a8e9e42">
              Fru talman! Vi har detta med Barack Obama och med att Afrikas
              självförtroende är lågt med att man oftast ser sig som väldigt
              lågt stående på den globala rankningslistan. Det kommer att ha,
              och har redan haft, en enorm betydelse inte bara i Förenta staterna
              utan också i Amerika att en son till en svart kenyan nu mycket
              sannolikt kan bli Amerikas president. Jag tror inte att man under
              den närmaste tiden ska diskutera Afrika utan att ständigt komma
              ihåg detta som kan vara en mycket viktig attitydförändring inte
              minst i Afrika när det gäller synen på sig själv och när det gäller
              att stärka det egna självförtroendet och då också bli mer effektiv
              i sina relationer med omvärlden.
            </seg>
            <seg n="159b965c">
              Afrika skildras alltför ofta som en fullständigt hopplös kontinent.
              Ofta generaliserar man ju väldigt mycket om dessa 60 länder. Jag
              ska säga några ord om det ekonomiska som några här har varit inne
              på.
            </seg>
            <seg n="46fa70bc">
              Det är intressant att den afrikanska utvecklingen nu visar på
              en med några procentenheter högre tillväxttakt än tillväxttakten
              i den globala ekonomin. Den globala ekonomin går ned och den afrikanska
              går något upp. I detta ligger fröet till stora ekonomiska omvälvningar
              för Afrika, kanske till och med positiva omvälvningar jag skulle
              tro det. Men det hänger naturligtvis på hur man fördelar de vinster
              som finns att göra.
            </seg>
            <seg n="5c0f3edc">
              De höga priserna på olja och mineraler gynnar alla länder som
              är producenter och exportörer men lätt vunnet, lätt försvunnet.
              Kommer de priser vi nu ser att bestå för framtiden? Det vet vi
              inte. Om Afrika och Afrikas regering lyckas fånga tillfället i
              flykten och utnyttja dessa snabbt ökande vinster man sitter ju
              med armarna i kors och ser priserna på olja, mineraler och så
              vidare gå upp och man får mer eller mindre arbetsfria inkomstökningar
              beror på samhällsstyrningen, på governance som det nu för tiden
              heter i Sverige, och i sista hand på mänskliga rättigheter.
            </seg>
            <seg n="63420543">
              Jag tillhör ett parti alliansregeringen bygger på fyra partier
              som har samma inställning som har inställningen att en fullständigt
              central komponent i en god samhällsstyrning är mänskliga rättigheter
              och demokrati. Eftersom många afrikanska länder inte har dessa
              egenskaper är risken naturligtvis väldigt stor att de här inkomst-
              och förmögenhetsökningarna slösas bort. Men det finns i alla fall
              möjligheter till en motsatt utveckling. Det är väldigt viktigt
              inte minst för oss i Sverige att, i den mån vi kan, främja att
              de tillgångar och rikedomar som nu snabbt ackumuleras i Afrika
              används på ett för majoriteten bra sätt.
            </seg>
            <seg n="61e346f6">
              Då kommer man också in på Kina. Kina söker sig till Afrika, inte
              minst utifrån något slags gammal imperialistisk syn, att man ska
              behärska utvinningen av råvaror, inte handla med dem, utan man
              måste även äga gruvorna och oljefälten. Detta har vissa goda egenskaper,
              som någon här var inne på. Det gäller då en ökad infrastruktur,
              tekniköverföring och sådana saker. Men det finns också negativa
              aspekter.
            </seg>
            <seg n="39532758">
              Naturligtvis kommer Kina inte att vara intresserat av att driva
              frågor om mänskliga rättigheter eller demokrati i Afrika. Tvärtom
              kan afrikanska länder som känner sig pressade av Sverige, Europa
              eller Nordamerika ta skydd bakom kineserna och så att säga använda
              dem som en sköld mot kraven på ökade mänskliga rättigheter och
              mer demokrati. Det minskar också möjligheterna att få en god användning
              av de ökade inkomsterna i länderna i fråga. Vi har ju sett att
              Kina har haft en negativ inställning till exempel till utvecklingen
              i Sudan och ansträngningarna att komma till rätta med konflikten
              där.
            </seg>
            <seg n="824acd01">
              Flera talare har varit inne på frågan om matpriserna. Det är
              på samma sätt där. Det är bra om man är producent och dåligt om
              man är konsument. Prisökningarna beror på många olika faktorer,
              inte minst på utvecklingen på lång sikt i Kina och Indien men
              också på en felaktig subventionspolitik, framför allt i Nordamerika
              men också i Europeiska unionen.
            </seg>
            <seg n="6954f2d2">
              Tack och lov har det inte så mycket varit uppe i den här debatten,
              men det finns en dubbel inställning. Många fördömer de här prisökningarna.
              Jag tycker att det är fel. Vad vi i många år har efterfrågat är
              ju att Europeiska unionens jordbrukspolitik ska reformeras så
              att de låga världsmarknadspriserna ersätts av högre, icke dumpade
              världsmarknadspriser.
            </seg>
            <seg n="24fd345f">
              Nu ser man högre priser. Det gynnar människor på landsbygden,
              bland annat i Afrika. De får en högre produktivitet och högre
              inkomster. Det gäller inte bara jordbrukare utan även dem som
              servar jordbrukssektorn och dem som är daglönare. Dock skadar
              det konsumenterna i städerna. De måste få bistånd. De ska inte
              primärt få mat annat än i detta akuta skede därför att då drivs
              priserna ned igen för de inhemska bönderna i dessa länder, utan
              en bättre köpkraft är nyckeln.
            </seg>
            <seg n="846a1128">
              I den akuta situationen sker prisstegringarna väldigt snabbt,
              och människor har väldigt stora svårigheter att anpassa sig till
              de stigande priserna. Men på sikt blir effekten bland annat om
              nu priserna ligger kvar på en hög nivå en återmigration från de
              monstruösa städerna i Afrika, Asien och Latinamerika till landsbygden.
              Kanske kan man i framtiden tjäna till sin försörjning på ett bättre
              sätt på landsbygden om de högre livsmedelspriserna består än man
              i dag kan göra.
            </seg>
            <seg n="61bdd22c">
              De här livsmedelspriserna och den förändring som de innebär jag
              tror att detta blir bestående eftersom det är en extremt stark
              långsiktig efterfrågan från länder som Kina och Indien kommer,
              tror jag, på ett väldigt grundläggande sätt att ändra delar av
              bland annat Afrika och medföra en återmigration till landsbygden
              och bättre försörjningsvillkor på landsbygden. Diskussionen inte
              minst om infrastrukturen kommer att bli ännu mer påtaglig och
              viktig i ljuset av detta.
            </seg>
            <seg n="93b0b5f7">
              Bodil Ceballos var också inne på detta med rörsocker och rörsockeretanol.
              Vi har dels frågorna om regnskogen och om den ökade skövlingen
              av denna, dels risken för hungersnöd som drivs på av försöken
              att minska den internationella handeln med livsmedel genom olika
              exportförbud, exportskatter och sådana saker.
            </seg>
            <seg n="5e5552fc">
              Ett klassiskt argument som jag kan påminna Hans Linde om är just
              argumentet att man om det är missväxt i ett land kan importera
              till det landet från andra länder. Med en reglerad handel har
              man inte den säkerheten.
            </seg>
            <seg n="a5c60658">
              Sedan gäller det Bodil Ceballos fråga om vad marken alternativt
              skulle ha använts till. Ja, då kan man säga att i stället för
              att producera etanol hade mat producerats. Men då ska man veta
              att den som producerar etanol kanske får så stora inkomstökningar
              att den personen kan köpa mat från de bönder i omgivningen i närheten,
              i närområdet som producerar mat.
            </seg>
            <seg n="42b9ee7a">
              Jag tycker inte att man ska vara negativ till etanolproduktion
              som sådan, utan man får titta närmare på vad som är orsaken till
              eventuella problem. Ja, jag tror att jag nöjer mig med det.
            </seg>
            <seg n="7ca33263">
              Hans Linde hade en nattsvart beskrivning av Afrika. Det började
              med att Hans Linde räknade upp ett antal orsaker till att situationen
              i Afrika är så problematisk. Gemensamt för det som beskrevs var
              att det gällde externa faktorer. Skuldavskrivningar fattades.
              Det gällde också vapenhandel, utländska investeringar, Världsbankens
              krav, IMF:s krav och handelspolitiken.
            </seg>
            <seg n="1aa1f512">
              Det landade i den faktiska slutsatsen, även om den inte utsades,
              att inhemska reformer inte spelar någon roll, att det bara är
              den icke-afrikanska världens agerande som bestämmer Afrikas utveckling.
              Jag har hört detta många gånger. Jag saknade ordet kolonialism
              här, men det var väl bara en tillfällighet. Men vi kan inte bygga
              vår syn på Afrika på att afrikanerna inte skulle ha något ansvar
              för den egna utvecklingen.
            </seg>
            <seg n="f5d22e29">
              Hans Linde säger att de inte får förädla sina råvaror och att
              det har skett en avindustrialisering i Afrika. I själva verket
              är problemet att det i många av länderna inte har skett en industrialisering
              man kan ju inte avindustrialisera något som aldrig har blivit
              industrialiserat och att det skulle motverkas av frihandeln.
            </seg>
            <seg n="790ed657">
              Hans Linde säger att Afrika är dömt att vara en leverantör. Ja,
              men det är i så fall bland annat Kina som är den största exploatören
              av detta. Annars kan man se många länder i tredje världen som
              inte har brutit sig ur ett sådant förhållande, framför allt i
              Asien men också på andra håll. Det är en otroligt nattsvart bild
              av Afrika som Hans Linde ger uttryck för.
            </seg>
            <seg n="8cd037de">
              Sedan säger han att i stället det är hans alternativ ska besluten
              fattas av invånarna själva. Då tänker man: Aha, här finns i alla
              fall en viss insikt om att småbönder, gruvarbetare och kvinnor
              på marknaden ska få fatta de här besluten. Men sedan kommer han
              över till nästa fråga: Vad är demokrati i Afrika? Ja, det är ingen
              riktig demokrati. Det är bara det att man samlas och sedan väljer
              de administratörer som ska genomföra den politik som bestäms i
              Washington och i Helsingfors. Demokrati i Afrika är alltså att
              Gunilla Carlssons förtryckarmentalitet ska vidarebefordras genom
              de afrikanska parlamenten. Men vad är detta? Afrikanerna kan ju
              inte ens ordna sin egen demokrati, utan den förkvävs av omvärlden.
              Det är hela tiden omvärlden som förstör Afrika. Ingenting kan
              afrikanerna sköta eller ordna själva, enligt Hans Linde. Jag vänder
              mig naturligtvis mot detta.
            </seg>
            <seg n="dbcdf179">
              Jag har tre frågor.
            </seg>
            <seg n="9e7e2442">
              För det första: Vad är egentligen Hans Lindes inställning till
              demokrati i Afrika? Är det meningslöst?
            </seg>
            <seg n="f0f3fdb8">
              För det andra: Hur bedömer Hans Linde Kinas roll i Afrika? Är
              den positiv eller negativ?
            </seg>
            <seg n="a2d8086d">
              För det tredje: Frågan om kvinnor och frihandel togs upp här.
              Se på Asien och på hur många miljoner kvinnor i Asien som har
              gått in i teko-, sko- och annan industri. De har fått sin egen
              inkomst. De har kunnat välja sina egna män när de har kommit upp
              en bit över 20. De har fått en självständighet att kunna välja
              när de ska skaffa sina första egna barn. De har inte bott kvar
              på landsbygden och tvingats gifta sig när de varit 1617 år med
              den person som deras föräldrar har pekat ut.
            </seg>
            <seg n="8292c44d">
              I själva verket har industrialiseringen i tredje världen inneburit
              en befrielse för hundratals miljoner kvinnor. Dessutom kan man
              se att den feodala inställningen till kvinnor är olönsam. Inte
              minst i Indien har det uppmärksammats att det har varit en befrielse
              av kvinnan genom att man har brutit sönder feodala mönster vad
              beträffar sysselsättningen.
            </seg>
            <seg n="6ac2b990">
              Jag ska återgå till min huvudtext, fru talman. Antalet väpnade
              konflikter i Afrika har minskat ganska dramatiskt. För tiotolv
              år sedan var det ungefär tiotolv konflikter som var i gång, i
              dag är det tre. Och demokratin i Afrika går faktiskt framåt om
              än på skakiga ben. År 1976 var det bara några få afrikanska länder
              som var demokratier, och två tredjedelar var diktaturer. Det går
              alltså framåt i Afrika, även på det politiska området.
            </seg>
            <seg n="a8364c13">
              Alliansregeringens Afrikapolitik, som kommer till uttryck i skrivelsen
              och i utskottsbetänkandet, betonar det afrikanska ansvaret för
              den egna utvecklingen. Den tycka-synd-om-mentalitet som bland
              annat Hans Linde gör sig till tolk för har ofta vunnit framför
              att ställa krav på demokrati och gott ledarskap, oavsett om det
              gäller bistånd, handel eller mänskliga rättigheter. Men jag menar
              att vi måste en gång för alla säga att det finns ett styressätt
              som är värdigt människor. Det kallas för demokrati. Det finns
              ett ekonomiskt system som fungerar. Det kallas för marknadsekonomi.
            </seg>
            <seg n="0d662042">
              Jag håller med om mycket av det som Bodil Ceballos sade. Men
              det var någonting där som jag tycker är väldigt problematiskt,
              och det är den av Bodil Ceballos efterfrågade attitydförändringen
              att vi ska vara en jämbördig part på riktigt. Jag tror att det
              är självbedrägeri. Vi är rika. De vill ha vårt bistånd och våra
              resurser. Om man då uppträder som att man inte har förstått denna
              grundläggande olikhet tror jag att man lurar sig själv. Jag tror
              att man i stället hela tiden måste ha en annan attityd och acceptera
              att vi inte är jämbördiga så länge som vi är så ekonomiskt olika.
              Vi ska se utvecklingen ur de fattigas perspektiv, ur de diskriminerades
              perspektiv och ur barnens perspektiv. Det är det som ska vara
              det grundläggande förhållningssättet, inte att tro att vi är jämbördiga.
            </seg>
            <seg n="add145e1">
              Vi kan inte vara jämbördiga med många av de här länderna. Varför?
              Jo, därför att de är förtryckare av sitt eget folk. Vi ska inte
              vara jämbördiga med diktaturer. Vi ska inte söka den rollen i
              förhållande till dem eller till slösare eller plundrare som sitter
              vid makten i vissa länder. Det är ett olyckligt förhållningssätt.
            </seg>
            <seg n="0e997d39">
              Vi måste vara glasklara när det gäller diktatorer som till exempel
              Robert Mugabe. En fjärdedel av befolkningen har redan flytt hans
              land. Inflationen är inte längre mätbar. Det är en bytesekonomi.
              Den andra valomgången i presidentvalet kantas som bekant av mord
              och övergrepp på oppositionen. Och Sydafrika samtycker genom sin
              tystnad. ANC har medverkat till att Mugabes diktatur har kunnat
              fortsätta. Sydafrika är medskyldigt till situationen i Zimbabwe
              sedan många år. Mbeki och Mugabe påminner på sätt och vis om Neville
              Chamberlain och om Hitler i München 1938. Detta måste kunna sägas.
            </seg>
            <seg n="46aeec17">
              För att uppmärksamma det internationella samfundets ansvar för
              att stödja kampen för en demokrati i Zimbabwe arrangerar Folkpartiets
              Birgitta Ohlsson det är därför hon inte är här i dag och jag ersätter
              henne ett seminarium i riksdagen i dag med det demokratiska oppositionspartiet
              MDC, Movement for Democratic Change. Stöd till den demokratiska
              oppositionen i kombination med ett starkt externt tryck gentemot
              förtryckande regimer har i många fall visat sig vara positivt
              för den demokratiska utvecklingen i det enskilda landet och i
              vissa fall i hela regionen.
            </seg>
            <seg n="cf2de437">
              Folkpartiet menar att det svenska biståndet starkare bör kopplas
              till framväxande internationella åtgärder för ett civilt samhälle
              för att stödja kampen för demokrati och mänskliga rättigheter.
              Det svenska biståndet kan på detta sätt bidra till att främja
              regimskiften i de länder där situationen för mänskliga rättigheter
              är som mest allvarlig.
            </seg>
          </u>
          <note type="speaker" n="0719327a">
            Anf. 47 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-5" n="29384e5f">
            <seg n="10ee93b5">
              Fru talman! Det finns många frågor som vi har anledning att återkomma
              till i debatter längre fram. Men det finns också en debatt som
              ligger nära i tiden, nämligen MR-debatten. En del av de aktuella
              frågorna, inte minst den som handlar om Zimbabwe, kommer då att
              debatteras. Vi har försökt att avstå från att föra in dessa frågor
              och i stället ha ett annat och lite mer långsiktigt perspektiv
              i den här debatten. Det är viktigt att det sägs här.
            </seg>
            <seg n="46e3afa7">
              Det kommer också ett handelsbetänkande, vad jag har förstått.
              Då kommer vi att återkomma till många av de frågor som Carl B
              Hamilton lyfter fram här. Handelsfrågorna är naturligtvis oerhört
              viktiga och vi lägger stor vikt vid dem.
            </seg>
            <seg n="e794b1ea">
              Men jag noterade att det var så gott som genderfritt och att
              kvinnors frigörelse handlade om att bryta ned feodala strukturer.
              Jag kan hålla med om att de är ett problem, men riktigt så enkelt
              är det inte. Det finns mycket mer än så.
            </seg>
            <seg n="aeb66e62">
              Att ge kvinnor rätt till en egen inkomst är något som jag har
              sett att Folkpartiet oftast fjärmar sig från i dag, men det är
              ju välkommet att det åtminstone gäller kvinnor i Afrika. Vi får
              följa upp det vidare.
            </seg>
            <seg n="9d072afe">
              Jag har noterat i debatter under tidigare mandatperioder att
              Folkpartiet har lyft fram och lagt stor vikt vid jämställdhet,
              SRHR-frågor, HBT, våld mot kvinnor, trafficking och prostitution.
              Men i dag är det inte så, vilket jag beklagar. Jag kan förstå
              det, för i dag har vi en regering som inte är feministisk. Det
              finns säkert också en sådan majoritet här i kammaren. Man tonar
              ned de här frågorna i utrikespolitiska kontakter. Man lyfter inte
              upp dem bilateralt. Man driver dem inte. Som sagt var: De har
              fått en lägre prioritet. Det präglar naturligtvis också Afrikapolitiken
              men också förutsättningarna för att driva de frågor som ändå riksdagen
              lägger vikt vid och prioriterar. Jag tycker att det är bekymmersamt.
              Detta är inte något som bara jag säger, utan det finns ju så väl
              belagt.
            </seg>
            <seg n="b56bc07f">
              1325 kanske är det som oftast lyfts in, men vi har ändå sett
              i flera texter från regeringen att det fattas. Vad säger Carl
              B Hamilton om Carl Bildts, utrikesministerns, totala frånvaro
              av genderperspektiv, jämställdhet, SRHR och kvinnors rättigheter
              i sina texter?
            </seg>
          </u>
          <note type="speaker" n="240edfb6">
            Anf. 48 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-1f17936da4a23ad0-1" n="629b26c6">
            <seg n="f7a86612">
              Fru talman! Carl Bildt får väl svara för sig själv. Det finns
              rikligt med tillfällen att fråga honom om hans kvinnosyn, om det
              är det som Carina Hägg är ute efter.
            </seg>
            <seg n="3877180a">
              Att påstå att Folkpartiet inte ägnar sig åt denna fråga kan möjligen
              vara rätt på så vis att det landar i nästa punkt i mitt anförande.
              Jag ska ta upp det. Eftersom jag redan hade dragit över talartiden
              gjorde jag inte det.
            </seg>
            <seg n="3f30e55c">
              Men låt mig innan dess säga att det är struntprat, inte minst
              med tanke på Birgitta Ohlssons engagemang, att hävda att Folkpartiet
              inte skulle driva genderfrågorna i biståndspolitiken och utrikespolitiken.
            </seg>
            <seg n="2a2056d9">
              I Afrika är det faktum att 1 av 22 kvinnor dör av graviditets-
              eller förlossningsskador jämfört med 1 av 7 300 i våra länder.
              Det är djupt tragiskt. Diskriminering av kvinnor hämmar regionens
              utveckling.
            </seg>
            <seg n="0b8537ad">
              Jag kan gå vidare på detta tema som jag tycker är en dimension
              av genderfrågorna som kommer bort. Man kan se det som en rättighetsfråga,
              men man kan också se det som en ekonomisk fråga i den meningen
              att det är ett oerhört slöseri med människor som den här diskrimineringen
              av kvinnor innebär. Det här är ett exempel på det. Det finns på
              många andra håll också.
            </seg>
            <seg n="bbc14191">
              Det var synd att Birgitta Ohlsson inte är här. Att påstå att
              hon inte skulle bevaka Folkpartiets syn på genderfrågorna i de
              här sammanhangen är struntprat.
            </seg>
          </u>
          <note type="speaker" n="1719f24b">
            Anf. 49 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-6" n="29384e5f">
            <seg n="740b646a">
              Fru talman! Det var intressant att lyssna på Carl B Hamiltons
              försök att försvara den nuvarande politiska linjen genom att säga
              att det är struntprat det som vi för fram. Jag sade även inför
              valrörelsen 2006 att jämställdhetsfrågorna inte var inkluderade
              i någon arbetsgrupp och det inte fanns något uttryck som skulle
              ge stöd för att om det blev en borgerlig majoritet de frågorna
              skulle prioriteras på ett sätt som vi hade rätt att förvänta oss
              från riksdagens kammare då.
            </seg>
            <seg n="071b9571">
              Det har besannats. Det är så i dag. Det är ett nedprioriterat
              område, och det kommer till uttryck i Carl Bildts aktivitet. På
              det sättet är det relevant i det här sammanhanget. Vi har en regering
              och en majoritet som understöder det. Vill Carl B Hamilton och
              Folkpartiet något annat har man alla möjligheter här att distansera
              sig, att ta andra initiativ och klarlägga hur man ser på den problematik
              som vi har i dag. Det är inte så att de här frågorna har den tyngd
              de borde ha.
            </seg>
            <seg n="07c9e816">
              Könsmaktsanalys och beskrivning av maktstrukturer är utmönstrat.
              Man tonar ned frågorna. Man lyfter inte upp dem. I förlängningen
              får det här området inte den kraft som kvinnornas situation, inte
              minst i många delar av Afrika, kräver.
            </seg>
            <seg n="20c8eca9">
              Vi ser en demografisk utveckling som följer den som vi har funnit
              på andra håll och i Europa, men den följer efter långsammare.
              Behoven är fortfarande oerhört stora. Jag saknar de initiativ
              och ambitioner som jag hade förväntat mig att Carl B Hamilton
              skulle säga att han ändå till viss del är överens om och delar.
              Men så blev inte fallet. Jag beklagar det. Vi får väl återkomma
              vid ett senare tillfälle.
            </seg>
          </u>
          <note type="speaker" n="f95eaa61">
            Anf. 50 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-1f17936da4a23ad0-2" n="629b26c6">
            <seg n="27cba5a8">
              Fru talman! Jag uppfattade inte att det var någon fråga här utan
              bara ett allmänt fördömande av både Folkpartiet och Carl Bildt.
              Så jag avstår från replik.
            </seg>
          </u>
          <note type="speaker" n="3cb3bbe1">
            Anf. 51 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-5" n="ac2922e9">
            <seg n="4003b72e">
              Fru talman! Jag börjar med den sista delen av vad Carl B Hamilton
              tog upp tidigare som gällde vad jag hade sagt. Det var jämbördig
              part på riktigt. Anledningen till att jag valde det uttrycket
              är den rubrik som vi har för hela betänkandet gemensamma utmaningar
              och möjligheter. Det andas att vi vill vara en part och inte en
              givare i relation till mottagaren.
            </seg>
            <seg n="5269c2fa">
              I resten av skrivelsen har man ändå bilden av att vi fortfarande
              är givaren och att de är mottagare. Det handlar inte bara om att
              vi måste förändra vårt synsätt. Det är också från den andra parten.
              Du talade om att de ser sig själva som en hopplös kontinent. Det
              handlar om deras självkänsla, och det handlar om vår syn på Afrika.
            </seg>
            <seg n="b815a800">
              Alla länder är väldigt olika. Du tog upp ett antal länder som
              man helst inte vill ha så mycket med att göra när det gäller regimerna
              i dem.
            </seg>
            <seg n="d953e7b2">
              Men jag ville egentligen ta upp matpriserna. Jag håller med dig
              om att på lång och medellång sikt är det väldigt bra att priserna
              går upp. Människor kan leva på det de producerar. Människor kan
              tycka att det är lönsamt att flytta från kåkstäderna utanför de
              stora städerna i olika delar av världen och ut på landsbygden
              för att börja odla igen.
            </seg>
            <seg n="308b6f7e">
              Men i det korta perspektivet kan det här leda till svältkatastrofer.
              Bland annat talar man om att det kan bli svält i Kabul i Afghanistan,
              mitt i staden.
            </seg>
            <seg n="4193bc49">
              Vi måste hitta en modell. Vi måste få ekvationen att gå ihop.
              Vi måste både ha livsmedelsförsörjning och ställa om till alternativa
              bränslen. Jag tror inte att vi kan ha riktigt storskalig produktion
              bara av etanol. Vi måste ha olika lösningar.
            </seg>
          </u>
          <note type="speaker" n="5c127cf1">
            Anf. 52 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-1f17936da4a23ad0-3" n="629b26c6">
            <seg n="c4d5b7a5">
              Fru talman! Det är två jättefrågor som Bodil Ceballos tar upp
              här. Jag har ingen lösning på det. Å ena sidan vill vi ha det
              här partsförhållandet, å andra sidan vet alla att vi är rika och
              givare. De andra vet att de är mottagare.
            </seg>
            <seg n="a567ff30">
              Det stora problemet, som jag uppfattar det med min egen erfarenhet,
              är just att rollen att vara mottagare skapar ett dåligt självförtroende
              hos de länderna, hos deras företrädare. De ska vara kaxiga men
              ändå vara medvetna om att om de inte uppför sig i relationerna
              får de inte så mycket biståndspengar som de kanske skulle vilja
              ha. Det gäller inte bara gentemot Sverige. Det gäller gentemot
              Världsbanken, IMF, Storbritannien, och så vidare.
            </seg>
            <seg n="8fc0463f">
              Det finns ingen riktigt bra lösning på detta. Jag kan inte se
              den. Men jag tror att det är viktigt att man inte är för naiv.
              Man måste vara medveten om att de två rollerna finns. Det är bättre
              att försöka gå in på frågan om att bevaka de fattigas intressen
              och olika grupper som är utsatta.
            </seg>
            <seg n="28d4506b">
              Svälten i Kabul beror inte primärt på brist på mat. Det beror
              på brist på köpkraft hos människorna. Det blir snabba förändringar
              i köpkraften som till exempel beror på att priserna på mat går
              upp eller att inkomsterna faller av något annat skäl.
            </seg>
            <seg n="a6945f63">
              På längre sikt är den metod som finns att öka produktiviteten
              i jordbruket. Jag håller med Bodil Ceballos om att man får vara
              väldigt mycket mer försiktig än vad vi hittills har varit i att
              driva fram en produktion av biodrivmedel som är baserad på etanol.
              Vi vet inte riktigt vilka de långsiktiga effekterna är.
            </seg>
          </u>
          <note type="speaker" n="70b7693c">
            Anf. 53 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-6" n="ac2922e9">
            <seg n="376271ff">
              Fru talman! Vi är överens, verkar det som, om att det här är
              två svåra frågor och att det inte finns någon lätt lösning. Det
              finns eget svar egentligen.
            </seg>
            <seg n="d71636c3">
              Vi har diskuterat mycket i Afrikagruppen om relationen mellan
              givare och mottagare och om jämbördig part. De här länderna ser
              ofta Kina som en part, medan vi är givare och de är mottagare.
            </seg>
            <seg n="c06d5c19">
              Det har en historisk koppling naturligtvis. För mig handlar det
              om att nu råkar vi vara rika. Vi har varit fattiga en gång i tiden.
              När vi är rika är det vår skyldighet att dela med oss till andra
              länder. När vi var fattiga har vi också fått hjälp, bland annat
              av de migranter som gav sig av härifrån.
            </seg>
            <seg n="57d5daf0">
              Det handlar om att ge och ta. Ibland är det vi, ibland är det
              de. Vi vet inget om framtiden. Det kanske är människorna i Afrika
              som en gång kommer att ge oss bistånd framöver. Det vet vi inget
              om.
            </seg>
            <seg n="bb5d25db">
              I vissa länder är det brist på mat, i synnerhet i de länder som
              är drabbade av klimatpåverkan redan i dag, där öknen brer ut sig.
              Vi behöver faktiskt inte gå så himla långt för att veta att skördarna
              slår fel. I södra Europa har under flera års tid många av de grödor
              som odlas där slagit fel på grund av klimatet.
            </seg>
            <seg n="64d7163b">
              Det är inte bara köpkraften. Det är också brist på mat i vissa
              fall.
            </seg>
            <seg n="edf6a3aa">
              Vi måste verkligen försöka hitta bra lösningar. Det möte som
              hölls här för några dagar sedan är en bit på vägen, men ändå inte
              tillräckligt. Vi måste hitta någonting som gör att vi löser detta
              mycket snabbare och att alla ställer upp.
            </seg>
            <seg n="fe8e04df">
              Hjälporganisationer klarar inte heller av att få ut all den mat
              man skulle behöva på grund av att priserna har gått upp så mycket.
              En stor del av prisökningen på maten beror på att också de fossila
              bränslena har blivit mycket dyrare. Vi har ännu större anledning
              att få alternativa bränslen men var hittar vi dem?
            </seg>
          </u>
          <note type="speaker" n="75d6e4ab">
            Anf. 54 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-1f17936da4a23ad0-4" n="629b26c6">
            <seg n="64d86a6b">
              Fru talman! Den akuta effekten av de stigande oljepriserna är
              att det är svårt att finansiera konstgödsel i många länder. Därmed
              sjunker produktiviteten.
            </seg>
            <seg n="909056f6">
              Detta är en blandning av kortsiktiga och långsiktiga orsaker.
              Jag pekade på det här med Kinas och Indiens ökade efterfrågan.
              Vi har också det mer kortsiktiga med australiensisk missväxt och
              sådana saker.
            </seg>
            <seg n="96462d28">
              Man kan också fokusera på det som vi faktiskt kan göra; man kan
              ta bort subventionerna till majsodling för etanol i Nordamerika.
              Det är den enskilt viktigaste orsaken. Enligt vissa uppskattningar
              beror 30 procent av prisstegringen på detta. Vi har motsvarande
              stöd i Europa. Man stöder odling för etanol av spannmål, raps
              och betsocker, vilket också driver upp priserna på mat.
            </seg>
            <seg n="c7ca3491">
              Nu blir det komplicerat här, men jag ska bara säga att när man
              bedriver politik får man titta på det som man kan åstadkomma dels
              på kort sikt, dels på lång sikt. På lång sikt är det en ökad produktivitet
              och minskade subventioner som konkurrerar med matodling, som jag
              var inne på.
            </seg>
          </u>
          <note type="speaker" n="d8287c21">
            Anf. 55 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-5" n="ce7dc86b">
            <seg n="ea325fc0">
              Fru talman! Att lyssna på Carl B Hamiltons anförande var lite
              som att befinna sig i uppochnedvända världen. Vi kanske ska påminna
              om några saker för att göra det tydligt i protokollet och för
              dem som eventuellt lyssnar till debatten: Det är Folkpartiet som
              vill att nord ska detaljreglera den ekonomiska politiken i Afrika.
              Det är Vänsterpartiet som vill att den afrikanska demokratin ska
              fyllas med innehåll. Det är Folkpartiet som vill att man ska inskränka
              och begränsa handlingsutrymmet för alla de nya och spirande demokratierna
              vi ser i Afrika. Det är vi i Vänsterpartiet som vill att Afrika
              och de afrikanska demokratierna ska ha samma möjlighet att göra
              sina vägval som vi en gång i tiden hade här i Sverige.
            </seg>
            <seg n="aa18ff2d">
              Så vem är det i den här kammaren som inte har förtroende för
              att afrikaner kan ta ansvar för sin egen framtid, sitt eget samhälle
              och sina egna visioner?
            </seg>
            <seg n="e09879d2">
              Jag vill också ställa en fråga till Carl B Hamilton i den här
              debatten. Just nu pågår valrörelsen i Zimbabwe. Det finns stora
              förhoppningar bland annat från oss i Vänsterpartiet om en demokratisering
              i Zimbabwe. Tyvärr ser vi att Zimbabwe i dag inte bara är en auktoritär
              diktatur. Det är också en stat med stora skulder. Det är skulder
              som har uppkommit under år av diktatur när banker, enskilda stater
              och internationella och finansiella institutioner har lånat pengar
              till Mugabes diktatur väl medvetna om situationen i landet och
              väl medvetna om att de pengar man har lånat ut till Zimbabwe inte
              skulle komma befolkningen till del.
            </seg>
            <seg n="2c639716">
              Vi ska komma ihåg att under stora delar av 90-talet var diktaturen
              i Zimbabwe en av IMF:s största favoriter. Det var ett land som
              lyftes fram på grund av Mugabes arbete med strukturanpassningsprogram
              och genomförande av ekonomiska reformer, bland annat privatiseringar,
              avregleringar och liberaliseringar. Det är sådant som Folkpartiet
              brukar gilla.
            </seg>
            <seg n="f29d5881">
              Det var uppenbarligen så att IMF, Världsbanken och andra delar
              av omvärlden inte tog sitt ansvar när Zimbabwes statsskuld uppkom.
              Nu när vi har förhoppningar om en demokratisering i Zimbabwe anser
              då Carl B Hamilton att den nya regimen vid ett regimskifte i Zimbabwe
              ska betala de gamla förtryckarnas skulder? Eller vill han liksom
              vi i Vänsterpartiet att Zimbabwe ska få omfattande skuldavskrivningar
              den dagen demokratin införs?
            </seg>
          </u>
          <note type="speaker" n="fc0899f0">
            Anf. 56 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-1f17936da4a23ad0-5" n="629b26c6">
            <seg n="6e7a3eeb">
              Fru talman! Det handlar om nationell demokrati i Afrika. Enligt
              vad Hans Linde tidigare har sagt innebär demokrati i Afrika att
              man är begränsad till att välja administratör av politik som utformas
              i Washington och i Helsingfors.
            </seg>
            <seg n="61b08e62">
              Är det fortfarande så? I så fall är demokrati i Afrika för Hans
              Linde någonting meningslöst. Den är ju från början definierad
              såsom att dess innehåll ändå kommer att bestämmas av andra. Därför
              blir det konstigt att påstå att han själv är den enda i denna
              kammare som är för demokrati i Afrika. Det är en nattsvart bild
              av Afrika både ekonomiskt och politiskt som Hans Linde nästan
              rullar sig i här. Jag vänder mig kraftigt emot den. Det är fullständigt
              utan hopp för Afrika när man hör Hans Linde och Vänsterpartiet.
            </seg>
            <seg n="63777268">
              Det andra gäller Zimbabwe. I det ögonblick som Zimbabwe blir
              demokratiskt eller mindre odemokratiskt skulle jag nästan vilja
              säga står hela världssamfundet färdigt att gå in i Zimbabwe med
              stöd i alla möjliga olika former. Det gäller både akut och mer
              långsiktigt. Sverige har en särskild roll som potentiell samordnare
              av det internationella stödet till Zimbabwe i det ögonblicket,
              som Hans Linde säkert vet. Då blir frågan om skulderna av andra
              rangens ordning.
            </seg>
          </u>
          <note type="speaker" n="15871877">
            Anf. 57 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-6" n="ce7dc86b">
            <seg n="6e09b9b0">
              Fru talman! Skulderna skulle vara av andra rangens ordning, säger
              Carl B Hamilton. Jag ser i alla fall i det Zimbabwe som jag själv
              har besökt att det är ett land med omfattande sociala problem.
              Det gäller inte bara inskränkt demokrati och mänskliga rättigheter,
              utan det är också ett land i akut behov av satsningar på utbildning,
              sjukvård, vägar, infrastruktur och så vidare.
            </seg>
            <seg n="574260fe">
              De satsningarna kommer inte att vara möjliga om en framtida demokratisk
              regim samtidigt ska betala tillbaka på alla de skulder som har
              uppkommit under Mugabes regim. Det är skulder som har uppkommit
              därför att nord inte har tagit sitt ansvar när pengarna lånades
              ut. Det är ingen sekundär fråga. Det är en förutsättning för att
              Zimbabwe ska kunna resa sig igen och för att man ska kunna bekämpa
              den enorma fattigdom som har uppstått i landet under de senaste
              åren.
            </seg>
            <seg n="61d4e371">
              Därför kan vi inte ducka i den frågan. Och därför skulle det
              vara intressant att få veta detta från ett parti som slår sig
              för bröstet för att man har engagemang och solidaritet med Zimbabwes
              folk: Anser man att folket ska betala tillbaka den gamla diktatorns
              skulder den dag Zimbabwe blir en demokrati? Ja eller nej, Carl
              B Hamilton? Det borde ni väl ändå kunna svara på.
            </seg>
            <seg n="7451408a">
              När vi pratar om demokrati i Afrika måste vi nog ändå se att
              demokratin är kraftigt begränsad. Jag står fullständigt fast vid
              att vi i dag ser hur Världsbanken, IMF och internationella givare
              detaljreglerar vilken ekonomisk politik man ska föra i Afrika.
            </seg>
            <seg n="21ab7c30">
              I Sverige har vi under vår historia haft möjligheter att välja
              vilka företag som ska vara statliga och vilka som ska vara privata.
              Hur mycket vi ska satsa på vår välfärdssektor? Ska skolan vara
              gratis eller vara belagd med avgifter? Alla dessa är frågor som
              vi har avgjort genom demokratiska val och demokratiska beslut.
              Där har Afrika i dag inte makten. På alla de områdena dikteras
              Afrikas politik av andra aktörer.
            </seg>
            <seg n="4c2054cd">
              Carl B Hamilton! Jag tror att du behöver fundera igen. Vad är
              det för demokrati du vill ha i Afrika? Är vi verkligen beredda
              att lämna över ansvaret för Afrikas framtid till afrikanerna?
              Är vi beredda att lyssna på afrikanerna? Om Carl B Hamilton skulle
              vara beredd att lyssna på afrikanerna skulle han få höra en tydlig
              röst som kritiserar konditionaliteten och vill ha ökat handlingsutrymme
              och ökade möjligheter att avgöra sin egen framtid.
            </seg>
          </u>
          <note type="speaker" n="143246fd">
            Anf. 58 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-b177f89126d2a85e-0" n="629b26c6" next="i-dcdec35678de6266-0">
            <seg n="0d802492">
              Fru talman! Hans Lindes beskrivning av Afrika i dag är att Afrika
              är maktlöst inför omvärldens krav och att demokratin i Afrika
              inte fungerar därför att den innebär att man bara väljer byråkrater
              som genomför omvärldens politik.
            </seg>
            <seg n="652a9bc0">
              Jag säger att skulderna tillhör en andra rangens ordning i det
              ögonblick som Zimbabwe blir demokratiskt. Då kommer nämligen bistånd
              och olika typer av andra resursöverföringar att stå helt i fokus.
              Då kommer säkert frågan om vad man ska göra med de gamla skulderna
              att lösas i sinom tid i Parisklubben och så vidare. Det är egentligen
              inte den akuta frågan. Den akuta frågan är hur man ska stoppa
              hungern, svälten och flykten från Zimbabwe. Då blir skuldavskrivningsfrågan
              något för framtiden. Den kommer att lösa sig; det är jag helt
              övertygad om.
            </seg>
            <seg n="a27f9e74">
              Hans Lindes beskrivning är festlig när han säger att Zimbabwes
              problem har uppstått därför att nord inte tog sitt ansvar en gång
              i tiden när man lånade ut pengar. Men Hans Linde är ju emot att
              nord ska ställa krav eller hur? Nord ställde ju krav på budgetbalans.
              Det är ett faktum att Zimbabwe inte har följt enkla råd. Det behöver
              inte vara råd från Internationella valutafonden, utan det skulle
              kunna vara råd från en Icahandlare som ser till att inflationen
              inte blir 100 000 procent. Den är ju inte ens mätbar längre. Om
              Zimbabwe hade följt de enkla råden hade man inte varit i dagens
              situation med svält, där en tredjedel av befolkningen har lämnat
              landet. De där kraven kanske inte är så pjåkiga att ha i alla
              fall till en del.
            </seg>
            <seg n="85c823bd">
              Problemet för Hans Linde är att man inte ens får ställa krav
              på att undvika en situation som den som råder i Zimbabwe i dag.
              Jag vet inte i vilket slags ekonomisk situation Zimbabwe hade
              befunnit sig i om Hans Linde hade fått bestämma. Men det hade
              väl varit om möjligt ännu värre, med tanke på att ingen får säga
              någonting av betydelse om hur den ekonomiska situationen ska vara.
            </seg>
          </u>
          <note n="bf5db7b0">
            Anf. 59 LARS LINDÉN (kd):
          </note>
          <u who="carl_b_hamilton_b4f697" xml:id="i-dcdec35678de6266-0" n="629b26c6" prev="i-b177f89126d2a85e-0">
            <seg n="b430ed8f">
              Fru talman! Jag börjar med att yrka bifall till alliansens förslag
              till beslut i detta betänkande. Sverige och Afrika en politik
              för gemensamma utmaningar och möjligheter är rubriken på detta
              betänkande.
            </seg>
            <seg n="7116ac91">
              Som ni redan har hört har åtta av utrikesutskottets ledamöter
              nyligen besökt Västafrika under sju dagar. Vi kom hem förra tisdagen.
            </seg>
            <seg n="cea04ac6">
              Förra måndagen satt jag på flygplatsen i Liberias huvudstad Monrovia
              för att resa hem efter att ha fått en liten inblick i detta lands
              situation, ett av världens fattigaste länder, och även en inblick
              i Malis och Ghanas situation dagarna före. Efter detta känns rubriken
              på detta betänkande gemensamma utmaningar och möjligheter som
              en väldigt bra rubrik på vad vi har att göra framöver i Afrika,
              vilka utmaningar som vi har i dessa länder och vilka möjligheter
              vi också har att samarbeta med dessa länder när vi nu fokuserar
              mer på färre länder och därmed kan göra mer kraftfulla insatser.
              Här behövs verkligen kraftfulla insatser på bred front.
            </seg>
            <seg n="88da9f5f">
              9 av de fattigaste 20 länderna i världen finns just i denna del
              av världen.
            </seg>
            <seg n="081ee574">
              Vi kristdemokrater ställer oss bakom regeringens sammanhållna
              syn på svensk Afrikapolitik. Det handlar om biståndspolitik, handelspolitik,
              säkerhetspolitik, frågor om miljö och klimat, hälsa, social utveckling,
              demokrati, mänskliga rättigheter och jämställdhet.
            </seg>
            <seg n="51267166">
              Fru talman! Som gammal småföretagare är jag speciellt glad över
              att handelspolitiken numera lyfts fram som ett viktigt verktyg
              för att ett land ska utvecklas. Därför vill jag åter från denna
              talarstol ta upp handelns betydelse. Den insikten har saknats
              i mycket av svensk biståndspolitik tidigare.
            </seg>
            <seg n="67d1a430">
              Det är, precis som i Sverige, när många små företag varje år
              skapas som grunden läggs för en växande handel, för fler arbetstillfällen
              och för växande välfärd.
            </seg>
            <seg n="beb77bcf">
              Ett positivt företagsklimat behöver skapas i ett land för att
              fler ska vilja starta företag, för att dessa små företag sedan
              ska vilja växa och bli medelstora och några växa vidare och bli
              storföretag.
            </seg>
            <seg n="281047f8">
              Den insikten har delvis saknats i svensk näringspolitik och än
              mer i svensk biståndspolitik för att fattiga länder ska få en
              bra utveckling.
            </seg>
            <seg n="914678dd">
              Nu ändrar vi på detta i svensk näringspolitik och uppmuntrar
              nyföretagande och uppmuntrar företagen att växa.
            </seg>
            <seg n="85e01056">
              Vi ser nu också till att detta tänkande genomsyrar utvecklingssamarbetet
              med ett trettiotal fattiga länder i världen. Där behövs nyföretagande
              än mer för att lyfta människor ur fattigdom och förnedring.
            </seg>
            <seg n="738a4dd5">
              Fru talman! Det är inte bara 32 miljarder i biståndsbudgeten
              som hjälper utvecklingsländerna att utvecklas. Fler och fler svenska
              företag gör stora insatser i många av världens fattiga länder
              genom att etablera sig i dessa länder eller ha underleverantörer
              där.
            </seg>
            <seg n="3bd979ab">
              Om man då på dessa arbetsplatser tar ett socialt och etiskt ansvar
              gör man stor nytta för att landet ska utvecklas positivt.
            </seg>
            <seg n="d9bd80f2">
              Många svenska företag gör tillsammans just nu större insatser
              för att lyfta fattiga ur fattigdom än det traditionella svenska
              utvecklingsbiståndet.
            </seg>
            <seg n="979413c1">
              Man ansluter sig till FN:s Global Compact och lovar att följa
              kriterierna för etisk handel, vilket handlar om att följa ILO:s
              grundkriterier om sjysta löner, bra arbetsmiljö, reglerad arbetstid,
              inget barnarbete som hindrar skolgång, rätt till fackligt engagemang
              med mera. Dessutom engagerar sig fler och fler av dessa företag
              i det frivilliga nätverket CSR, Corporate Social Responsibility.
            </seg>
            <seg n="bccf996c">
              Fru talman! Över 50 procent av Sveriges chefer jobbar i dag i
              företag som är aktiva i CSR-nätverk. Det är mycket bra.
            </seg>
            <seg n="ec253e13">
              Dessa nätverk inbjuder även företag från tredje världen för att
              de ska börja förstå att ett socialt och etiskt ansvarstagande
              blir mer och mer viktigt om de framgångsrikt ska kunna exportera
              sina varor till väst.
            </seg>
            <seg n="4401f147">
              Detta ger resultat som blir till glädje för miljontals anställda
              i dessa länder som går från inkomster på mindre än 1 dollar per
              dag till kanske 45 dollar per dag. Dessutom får de en hälsosammare
              arbetsmiljö.
            </seg>
            <seg n="86d9cda6">
              Dessutom finns det en växande rörelse för småproducenter, Fairtrade
              -rörelsen, som har lyft över sex miljoner fattiga ur fattigdom
              och som växer med ungefär 40 procent per år just nu. Bland dessa
              småproducenter skapas det sedan medelstora och stora företag och
              kooperativ.
            </seg>
            <seg n="bbae0fda">
              Vid vårt besök i Ghana för en och en halv vecka sedan fick vi
              träffa ledningen för ett mycket lyckosamt Fairtrade -projekt.
              Det var ett kooperativ som producerar kakao. Kooperativet heter
              Kuapa Kokoo och har i dag 45 000 kakaofarmare anslutna.
            </seg>
            <seg n="161bbe37">
              Närmare 300 000 människor i Ghana lever nu ett mycket bra liv
              tack vare detta Fairtrade -projekt. Det är ett kolossalt stort
              och framgångsrikt projekt.
            </seg>
            <seg n="158c738d">
              Efter alla problem som vi har fått ta del av under vår resa i
              Västafrika var detta ett uppmuntrande möte. Det är ett projekt
              som fungerar och växer utan att ytterligare pengar behöver skjutas
              till. Det räckte med några mikrokrediter i starten, och sedan
              utvecklade sig projektet på egen hand och är nu självfinansierande.
            </seg>
            <seg n="5d7fd41f">
              Dessa projekt i enlighet med CSR, Global Compact och Rättvis
              Handel handlar just om handel och inte bistånd. Detta är fungerande
              marknadsekonomi där producenterna har sett till att deras produkter
              har fått ett mervärde som man kan ta betalt för. Mervärdet är
              att produktionen har skett under etiskt och socialt ansvar.
            </seg>
            <seg n="f43a8cab">
              Ju fler konsumenter som efterfrågar etiskt ansvarig produktion,
              desto fler människor kan ta sig ur fattigdom. Sedan får tankesmedjan
              Timbro skrika sig hes om att det inte fungerar. Vi har sett att
              det fungerar.
            </seg>
            <seg n="75ce3242">
              En av de ansvariga för kakaoprojektet i Ghana kommer eventuellt
              till Norge och Sverige i höst. Då hoppas jag att vi i riksdagen
              kan anordna ett seminarium om detta sätt att utrota fattigdom.
            </seg>
            <seg n="6cc1c121">
              Fru talman! Precis som flera biståndsgivare nu har upptäckt att
              mikrokrediter är effektiva för att skapa nyföretagande i syd är
              etisk handel i storföretagarsammanhang och rättvis handel i småföretagarsammanhang
              vinnande koncept som i mycket högre grad bör utvecklas.
            </seg>
            <seg n="63a84dc3">
              Jag förutsätter att UD och Sida nu går från att tala om handelns
              betydelse till att visa att handeln också är ett av de effektivaste
              sätten att utrota fattigdom.
            </seg>
            <seg n="15ce893c">
              Bistånd är nödvändig konstgjord andning för att föra människor
              ur fattigdom, medan handel är den långsiktiga lösningen på samma
              problem.
            </seg>
            <seg n="e2389156">
              Jag är glad över att vi i alliansen nu ska visa att det i fattiga
              länder är bara företag som kan bygga ett varaktigt ekonomiskt
              välstånd, precis som i Sverige.
            </seg>
            <seg n="a41c2e81">
              Fru talman! Avslutningsvis vill jag dock påpeka att handel är
              ett bra redskap för utvecklingen enbart om det är utvecklingsfrämjande
              för de fattiga länderna.
            </seg>
            <seg n="b56d9de7">
              Med oro har vi följt förhandlingarna om EPA-avtalet, och vi menar
              att om EU ska få exportera subventionerade varor till fattiga
              länder till låga tullar eller inga tullar alls kommer detta att
              vara förödande för de fattiga ländernas bönder.
            </seg>
            <seg n="62a2b916">
              Här måste Sverige vara tydligt på EU-nivå. Vi borde tvärtom se
              till att jordbrukssektorn i Afrika utvecklas och att denna världsdel
              blir en ledande exportör av jordbruksprodukter. Det finns stor
              potential för detta.
            </seg>
            <seg n="0e13fd4d">
              Fler av dessa varor borde också i högre grad förädlas i Afrika.
              Det vore bra om exempelvis kakaon, som jag tidigare talade om,
              kunde förädlas i Afrika för att skapa fler arbetstillfällen och
              inkomster för denna världsdel.
            </seg>
            <seg n="dcf78096">
              Fru talman! Sverige och Afrika står inför stora utmaningar men
              har också stora möjligheter att skapa en god utveckling för många
              afrikaner under de närmaste åren.
            </seg>
          </u>
          <note type="speaker" n="700de59a">
            Anf. 60 CARINA HÄGG (s) replik:
          </note>
          <u who="carina_hagg_fe9c1b" xml:id="i-bad317483258f53e-0" n="29384e5f" next="i-515d7e0089f3e435-0">
            <seg n="e163de42">
              Fru talman! Detta var ett mycket intressant anförande. Jag tror
              att jag skulle kunna instämma i det mesta. Det kändes väldigt
              inspirerande att lyssna på detta anförande. Tyvärr känner jag
              inte att detta riktigt är den politik som regeringen i dess helhet
              och majoriteten i dess helhet i den här kammaren står för. Men
              det är bara att önska lycka till så att vi tillsammans kan försöka
              baxa politiken i den riktning som har angetts.
            </seg>
            <seg n="1d44b888">
              Jag tror på Global Compact och Rättvisemärkt och att skapa möjligheter
              till entreprenörskap. Sedan ser förutsättningar väldigt olika
              ut i de olika länderna. Ibland behöver man landreformer. I andra
              länder behöver man möjligheter att investera och göra lagförändringar.
              På andra håll handlar det mer om attityder.
            </seg>
            <seg n="46aa6ed5">
              Jag ska ställa en fråga som jag tycker har kommit bort i denna
              debatt. Jag nämnde i mitt inledningsanförande migrantarbetarna.
              Vi har migrantarbetare som kommer flyende över Medelhavet. En
              del kommer dessvärre aldrig fram. Vi ser papperslösa som i dag
              flyr från Sydafrika av oro för sin egen säkerhet. De har sett
              framtiden omöjliggöras i det landet under överskådlig tid.
            </seg>
            <seg n="43295db6">
              Vi vet att situationen i Zimbabwe gör att många välutbildade
              inte ser någon möjlighet att finnas kvar i det egna landet. Man
              har brain drain på grund av den politiska situationen. Andra flyr
              för att söka mat för dagen.
            </seg>
            <seg n="407d11b3">
              När jag var i Etiopien sade man att det var fler etiopiska läkare
              i Washington än som var kvar i Etiopien.
            </seg>
            <seg n="64acab37">
              Det som jag lyfte fram inför EUAfrika-toppmötet var att vi måste
              lyfta fram detta med brain drain , hur vi dränerar Afrika på utbildade
              personer. Det kan vara inom hälsosektorn och inom andra områden.
              Det är de enskilda människorna som gör sina egna val, att flytta,
              att byta land och att byta arbetsplats.
            </seg>
            <seg n="9923e7e6">
              Men om man systematiskt drar ned på till exempel utbildningen
              i europeiska länder för att kunna dra nytta av utbildade människor
              i andra länder och att, som Göran Hägglund vad jag förstår har
              öppnat upp för, multinationella vårdföretag ska kunna rekrytera
              vårdpersonal, vill jag fråga: Vad är Kristdemokraternas linje
              i den här frågan?
            </seg>
          </u>
          <note n="bae56a22">
            Anf. 61 LARS LINDÉN (kd) replik:
          </note>
          <u who="carina_hagg_fe9c1b" xml:id="i-515d7e0089f3e435-0" n="29384e5f" prev="i-bad317483258f53e-0">
            <seg n="551c88b5">
              Fru talman! Fanns det någon fråga här? Jag tyckte att det var
              ett föredrag.
            </seg>
            <seg n="ded6fbd5">
              Skämt åsido är vi tydligen överens, Carina och jag, om etisk
              handel. Det är bra. Det är nog alliansregeringen också. Det är
              viktigt att handeln bedrivs på ett etiskt bra sätt, och det främjar
              att fler får bra lön och arbetsmiljö. Där finns det ingen motsättning
              i alliansregeringen, tror jag, om du är rädd för det.
            </seg>
            <seg n="3b87aec0">
              Brain drain är ett problem, det är klart. I de länder vi besökte
              förra veckan vittnade många om att mycket duktigt folk lämnar
              landet. Här är det väl bra om vi kan hitta en politik där vi kan
              hjälpa dem tillbaka och kanske på något vis inspirera och ge någon
              stimulans så att de verkligen kommer tillbaka. En del kommer ju
              tillbaka, men de känner ju, så länge det är så här fattigt, att
              de måste hjälpa till med försörjningen av släkten i det fattiga
              landet. Därför jobbar man och sliter dygnet runt i väst. Men det
              vore bra att hitta ett sätt. Vi är positiva till att man vänder
              den strömmen, även om vi inte vill förbjuda folk att flytta för
              att jobba och tjäna pengar.
            </seg>
          </u>
          <note type="speaker" n="454d62f8">
            Anf. 62 CARINA HÄGG (s) replik:
          </note>
          <u who="carina_hagg_fe9c1b" xml:id="i-bad317483258f53e-1" n="29384e5f" next="i-515d7e0089f3e435-1">
            <seg n="d7955058">
              Herr talman! Beträffande den första tråden: När jag har försökt
              få kontakt med Svenskt Näringsliv om uppförandekoder mot prostitution
              och trafficking har man varit kallsinnig, och likadant när det
              gäller uppförandekoder för våld mot kvinnor. Det finns alltså
              mer att göra, och här kanske vi förhoppningsvis också kan ta ytterligare
              initiativ tillsammans för att få med flera ur svenskt näringsliv
              på viktiga områden.
            </seg>
            <seg n="97dbde47">
              När det gäller den andra delen av min fråga, om brain drain ,
              har jag känt en oro för att den politik vi för inte ska hänga
              ihop med det vi har sagt om politik för global utveckling, som
              har mycket bäring på den afrikanska relationen. Om man från EU
              och Sverige fyller på genom att medvetet nästan begå rovdrift
              på den utbildade arbetskraft som finns i Afrika så är det klart
              att det är ett bekymmer. Då bidrar vi ju till att förstärka en
              problematik i stället för att hitta ett sätt att reglera de här
              frågorna oss emellan, mellan AU och EU, och att stödja och bidra
              till en utveckling på den afrikanska kontinenten.
            </seg>
            <seg n="fdddf0ff">
              Det här är svåra frågor, för de berör så många olika individer
              och så många olika förhållanden. Det handlar inte om att begränsa
              den enskilde arbetstagarens egna uttryck för vad de vill och möjlighet
              att försörja sig. Jag har flera gånger kritiserat till exempel
              Storbritannien där man inom den offentliga sektorn har förbud
              mot att direkt importera arbetskraft från hälsosektorn i Afrika,
              men då går man via de privata företagen. Jag ser att det har funnits
              tendenser till att man vill gå samma väg i Sverige, och det är
              det jag känner oro för. Jag hade hoppats att vi skulle ta upp
              det under toppmötet mellan EU och Afrika, men därav blev intet.
              Därför tycker jag att det är viktigt att ställa de här frågorna
              och lyfta fram dem i det här sammanhanget.
            </seg>
            <seg n="5b86a38e">
              Jag skulle vilja få synen från majoriteten på de här frågorna.
              Delar man oron, och är man beredd att göra något konkret för att
              vi inte ska agera som en del andra när det gäller att dränera
              Afrika på utbildad personal i viktiga sektorer?
            </seg>
          </u>
          <note n="c84d3044">
            Anf. 63 LARS LINDÉN (kd) replik:
          </note>
          <u who="carina_hagg_fe9c1b" xml:id="i-515d7e0089f3e435-1" n="29384e5f" prev="i-bad317483258f53e-1">
            <seg n="c98bf4ba">
              Herr talman! Det är klart att det finns många afrikaner som önskar
              att få komma till rikare länder och jobba för att tjäna pengar.
              Om vi inte säger att de får komma till Sverige så åker de någon
              annanstans. Vi löser inte det problemet genom att vi sätter stopp.
              Det är väl bra om de kommer till ett land där man har förståelse
              för att de egentligen bör återvända när situationen blir bättre
              i landet.
            </seg>
            <seg n="c7fa0578">
              Många är ju en resurs så länge de är här. De kan öppna våra sinnen
              för de problem som finns i de är länderna. När vi jobbar i folkrörelser
              med bistånd och utvecklingsfrågor är det ofta afrikaner är med
              i olika sammanhang. De bor här och känner till förhållandena.
              De är en tillgång när vi ska hjälpa de här länderna och kan råda
              om vilken biståndspolitik som är bäst.
            </seg>
            <seg n="295396ba">
              Jag ser alltså inte det här som ett stort problem, men det är
              ju viktigt att vi uppmärksammar det här och uppmuntrar dem att
              resa tillbaka så småningom. Man kan kanske hitta någon möjlighet
              att stimulera återvändande.
            </seg>
          </u>
          <note type="speaker" n="3d5bb367">
            Anf. 64 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-7" n="ac2922e9">
            <seg n="ad04110c">
              Herr talman! Jag måste inleda med att säga att jag också instämmer
              i väldigt mycket av det Lars har talat om här. Fairtrade och rättvis
              handel är oerhört viktigt. När vi diskuterade frågan med kakaobönderna
              häromdagen tog jag upp en fråga som för mig också är väldigt viktig,
              och det är att det inte bara ska vara rättvisemärkt, utan det
              ska också vara ekologiskt. I valet mellan att köpa ekologiskt
              eller rättvisemärkt kan människor, konsumenter, hamna i ett etiskt
              dilemma, så att säga. Personligen vill jag allra helst ha ekologiskt,
              men jag vill också att det ska vara rättvisemärkt, och det är
              inte alltid det finns att få.
            </seg>
            <seg n="a44bc0c2">
              Jag vet också att det är väldigt dyrt att skaffa sig de här märkena,
              och jag undrar, eftersom Lars Lindén är väldigt engagerad i Fairtrade
              -rörelsen, vad som görs för att underlätta för Fairtrade -rörelsen
              att också skaffa sig de andra miljömärkningarna.
            </seg>
            <seg n="902e4ab2">
              Carina tog upp det här med migration. Att arbeta mer med Fairtrade
              i fattigare länder är ju också ett sätt att motverka den migration
              som vi ser i och med att människor har en bättre möjlighet att
              försörja sig på hemmaplan.
            </seg>
            <seg n="a310e7c7">
              Men när det gäller brain drain och möjligheter för till exempel
              studenter att komma till Europa och arbeta under somrarna, vilket
              var möjligt förut, innan vi stängde gränserna i syd, var det ju
              faktiskt så att väldigt många av dem som studerade i Afrika till
              läkare, arkitekter och diverse annat, kom till Spanien, Italien
              och andra länder under sommartid och arbetade. De tjänade pengar
              och kunde sedan komma tillbaka. Vår migrationspolitik har alltså
              absolut inte bidragit till att göra situationen i Afrika bättre.
              Jag kunde inte låta bli att nämna det nu när jag hade chansen.
            </seg>
            <seg n="aad4e7a4">
              Det jag skulle vilja veta av Lars Lindén är vad han egentligen
              tycker om EPA-avtalen. Jag upplevde att det var en viss kritik
              mot regeringens politik i den frågan från Lars sida.
            </seg>
            <seg n="20a951dd">
              Anf. 65 LARS LINDÉN (kd) replik:
            </seg>
            <seg n="76dc7fda">
              Herr talman! Hur uppmuntrar Fairtrade -rörelsen ekologisk odling?
              Det görs genom att odlarna får en extra premie som är värdefull
              för dem om de går över till ekologisk odling. Redan i grunden
              är det så att för att vara rättvisemärkt måste arbetsmiljön vara
              bra. Då kan man inte hålla på och hantera så mycket giftiga ämnen.
              Det är alltså rätt nära att man tar det steget.
            </seg>
            <seg n="f74e61f1">
              Anledningen till att man nu var tveksam i Ghana är att kakao
              är den tredje största exportprodukten i det landet. Då hade man
              från landets och statens sida varit orolig för att man skulle
              börja riskera att produktionen skulle bli sämre om man gick över
              till ekologisk odling.
            </seg>
            <seg n="af1ff858">
              Kakaokooperativet ville ju gärna gå över, men de fick inte. Först
              skulle de undersöka om det verkligen skulle gynna produktionen
              så att landet inte tappade sin tredje största exportnäring till
              kanske 20 procent. Det fanns alltså en oro för att det inte skulle
              fungera. Och visst är det problem på en del ställen när de går
              över, genom att produktionen kan blir mindre, men de ville ändå
              gärna göra detta. De påpekade också för oss att produktionen var
              så nära ekologisk som den bara kunde. Det var väldigt lite gifter
              som användes.
            </seg>
          </u>
          <note type="speaker" n="0b3333dc">
            Anf. 66 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-b828be8aac0fcee9-0" n="ac2922e9" next="i-7a0146134cb5fd41-0">
            <seg n="4934b484">
              Herr talman! Jag frågade också om EPA-avtalen, men jag återgår
              till det här med Fairtrade .
            </seg>
            <seg n="9567ea6f">
              I väldigt många fall är de rättvisemärkta produkterna väldigt
              nära ekologisk märkning. Det skulle kunna gå att få en ekologisk
              märkning, men många menar att det är för dyrt. Det är en situation
              jag har hamnat i många gånger. När jag har frågat säger man: Nej,
              det är för dyrt.
            </seg>
            <seg n="4deeba06">
              Det kostar att få Fairtrade -märkning, men också den ekologiska
              märkningen kostar naturligtvis. Det vore bra om man kunde hitta
              någon form av lösning så att det inte bara blir någon extra premie
              utan att det faktiskt också skulle ingå i Fairtrade -märkningen
              att det är ekologiskt, när det nu ändå är så nära för det allra
              mesta.
            </seg>
            <seg n="00196296">
              Du talade också om jordbruksprodukter för export i Afrika. Det
              är naturligtvis väldigt bra om Afrika kan exportera jordbruksprodukter,
              men samtidigt måste vi också se till att försörja den egna befolkningen,
              vilket man inte kan i väldigt många länder. Så hur ska vi lösa
              det problemet? Har du någon lösning på hur vi ska kunna få i gång
              produktionen? Ska det gå först till export och sedan till den
              egna befolkningen, eller ska man först hitta till den egna befolkningen
              och låta överskottet gå på export? Hur tänker du dig det?
            </seg>
          </u>
          <note n="780ebbb0">
            Anf. 67 LARS LINDÉN (kd) replik:
          </note>
          <u who="bodil_ceballos_024a44" xml:id="i-7a0146134cb5fd41-0" n="ac2922e9" prev="i-b828be8aac0fcee9-0">
            <seg n="cf88f893">
              Herr talman! Kakao är ingenting folket i Ghana kan leva på. Det
              är en exportprodukt. Visst går det åt en del kakao i landet, men
              det måste vara marginellt när det handlar om livsmedel för att
              överleva. Man får se det som en exportprodukt.
            </seg>
            <seg n="083f68b1">
              Nu ägde det aktuella kooperativet nästan 50 procent av förädlingsbolaget
              i England, vilket var en bra lösning för dem. Förädlingen bör
              ske i landet för att de ska kunna tjäna pengar. Vi försöker få
              många länder i tredje världen att själva förädla så mycket som
              möjligt. Det är ett sätt att få ut mer pengar.
            </seg>
            <seg n="98eb503b">
              När det gäller EPA har jag inte fördjupat mig så mycket i det
              mer än att jag hört kritiken inom partiet, det vill säga att om
              man ska tillåta europeiska länder att skicka subventionerade varor
              till tredje världen blir det verkligen ett sätt att slå ut dem.
              Nu har man skyddat sig genom tullar och avgifter, men om de ska
              bort blir det problem.
            </seg>
          </u>
          <note type="speaker" n="53f7e6f1">
            Anf. 68 Statsrådet GUNILLA CARLSSON (m):
          </note>
          <u who="gunilla_carlsson_8833c7" xml:id="i-d3de1df666c1b030-0" n="3fe487e5">
            <seg n="bd18debd">
              Herr talman! Jag vill tacka utskottets ledamöter för ett seriöst
              betänkande, en mycket bra debatt och ett starkt engagemang. Jag
              är glad om Afrikaskrivelsen kunnat stimulera detta. Det lägger
              en grund för hur vi nu tillsammans utvecklar och stärker svenska
              relationer med Afrika.
            </seg>
            <seg n="4477e50e">
              Herr talman! I en globaliserad värld är alla utmaningar och möjligheter
              gemensamma. Länder och människor knyts närmare och blir alltmer
              beroende av varandra. Sveriges regering känner ett starkt engagemang
              för Afrika och dess befolkning. Vi vet att det går att bidra till
              Afrikas utveckling. Det ligger också i Sveriges eget intresse.
              Ett exempel kan hämtas från Demokratiska republiken Kongo. Presidentvalet
              som hölls hösten 2006 var ett första viktigt steg mot fred, stabilitet
              och demokrati. Stödet från det internationella samfundet, inklusive
              Sverige, var helt avgörande för att valen skulle kunna genomföras.
              Vårt engagemang slutar emellertid inte där. Mycket återstår. Fred,
              säkerhet och utveckling i Demokratiska republiken Kongo spelar
              roll för de utsatta kvinnorna och barnen, för hela den afrikanska
              kontinenten och för vårt gemensamma klot, vårt klimat och vår
              miljö.
            </seg>
            <seg n="d6dfecca">
              Jämfört med för tio år sedan uppvisar Afrika i dag betydligt
              fler positiva förändringstendenser. Antalet väpnade konflikter
              har minskat, och många går mot en lösning. Respekten för mänskliga
              rättigheter förbättras och demokratier stärks. Den ekonomiska
              utvecklingen är framgångsrik i många afrikanska länder. Tillväxten
              för kontinenten som helhet har ökat. Under perioden 19982006 mer
              än fördubblades tillväxten i Afrika. Många människor har tagit
              sig ur fattigdom och förtryck även om undantagen är många och
              variationerna stora. Denna utveckling stärks ytterligare av det
              allt starkare regionala samarbetet inom Afrika. Det ökade afrikanska
              ansvarstagandet och insikten om kontinentens möjligheter är bidragande
              orsaker till den överlag positiva utvecklingen.
            </seg>
            <seg n="bef6ad64">
              Samtidigt måste vi vara realistiska. Utvecklingen utgår ofta
              från låga nivåer, kantas av många svårigheter och är på flera
              håll väldigt bräcklig. Dagens situation på Afrikas horn är ett
              tragiskt exempel på detta. Framsteg och framgångar förbyts inte
              sällan i bakslag. Hälften av Afrikas invånare lever i extrem fattigdom.
              Det kvarstår stora utmaningar för Afrika att uppnå FN:s millenniemål
              till 2015. Fortfarande är det för få afrikaner som får ta del
              av globaliseringens vinningar.
            </seg>
            <seg n="3a171bb5">
              För en hållbar utveckling krävs att Afrikas potential tas till
              vara. Det finns goda förutsättningar för detta. Omvärldens intresse
              för kontinenten har tilltagit. Den ökade globala efterfrågan på
              naturresurser har skapat tillväxt. Allt fler aktörer ökar sitt
              politiska och ekonomiska engagemang i Afrika. Kina omnämns ofta
              i detta sammanhang, men den ökade närvaron i Afrika sker snart
              från varje del av världen. Samtidigt har afrikanska företag klivit
              in på en internationell marknad. Afrika deltar alltmer i globaliseringen.
            </seg>
            <seg n="7ece45a4">
              En central utmaning består i att främja en utveckling som kombinerar
              ekonomisk tillväxt med fortsatt demokratisering, ökad respekt
              för mänskliga rättigheter och en social och miljömässigt hållbar
              utveckling.
            </seg>
            <seg n="69de0523">
              Herr talman! Det är mot denna bakgrund som regeringen stärker
              sitt fokus på Afrika. Genom landfokuseringen inom det bilaterala
              utvecklingssamarbetet gavs fortsatt prioritet åt ett stort antal
              afrikanska samarbetspartner. Särskild vikt läggs vid konflikt-
              och postkonfliktländer samtidigt som vi utvecklar samarbetsformer
              för att öppna upp för ett selektivt samarbete via aktörssamverkan
              i andra delar av kontinenten. Det nya utvecklingssamarbetet ska
              ske i färre antal sektorer, och med ökad sektorkoncentration kan
              Sverige bli en ledande aktör i enskilda länder. Områden där Sverige
              uppvisar komparativa fördelar som utgår från samarbetsländernas
              behov ska stå i förgrunden.
            </seg>
            <seg n="24e67c49">
              Det är också mot bakgrund av den nya bilden av Afrikas verklighet
              som regeringen presenterar en ny Afrikapolitik. En central utgångspunkt
              är politiken för global utveckling, PGU. Utrikes- och säkerhetspolitiska,
              biståndspolitiska och handelspolitiska samt miljö- och klimatpolitiska
              satsningar utgör integrerade och ömsesidigt förstärkande delar
              i den nya svenska Afrikapolitiken. I linje med PGU ska olika politikområden
              samverka för att stärka Sveriges samlade bidrag till global utveckling.
              Detta är en ny ansats som visar på just ett brett angreppssätt.
              Samtidigt stärks fokus på långsiktig fattigdomsbekämpning genom
              ekonomisk tillväxt. Regeringen menar att en Afrikapolitik som
              sätter ekonomisk tillväxt i förgrunden måste vara bred. Biståndet
              är naturligtvis viktigt, men det är bara en del i vår relation
              till Afrika. Afrika får inte reduceras till en biståndsberoende
              problemkontinent långt borta.
            </seg>
            <seg n="7a4179e1">
              Ekonomisk tillväxt är en nödvändig förutsättning för att minska
              fattigdomen. Det är grunden för välstånd och hållbar utveckling.
              I förlängningen är det en avgörande faktor för att säkerställa
              politisk stabilitet. Detta gäller globalt, såväl i Sverige som
              i Afrika. Denna utgångspunkt genomsyrar regeringens Afrikaskrivelse.
              Den förnyade, tillväxtorienterade och breda Afrikapolitiken har
              flera tongivande inslag:
            </seg>
            <seg n="3e4f9fad">
              Freds- och säkerhetsaspekterna får en annan dimension, mycket
              tack vare att Afrikanska unionen spelar en allt viktigare roll.
              I vår Afrikapolitik betonas också det svenska agerandet i EU.
              Afrikafrågorna blir allt viktigare för EU, och Sveriges kunskap
              och erfarenhet är efterfrågad.
            </seg>
            <seg n="e0bbddbb">
              Demokrati och ett brett folkligt deltagande i utvecklingen är
              av central betydelse. Kenya är ett tragiskt och varnande exempel
              på det sönderfall som uppstår när demokratins spelregler sätts
              ur spel. Sveriges engagemang för stärkt demokrati sker på alla
              nivåer.
            </seg>
            <seg n="458fda7d">
              Respekt för mänskliga rättigheter och demokratisk samhällsstyrning
              handlar om människors levnadsvillkor. Det handlar också om att
              skapa en miljö som möjliggör utveckling. Kollapsen i Zimbabwe
              utgör ett förfärande exempel på motsatsen och bekräftar vikten
              av ett uthålligt och tydligt engagemang för mänskliga rättigheter.
              Jag kan glädja riksdagens ledamöter med att det i Helsingfors
              just nu pågår ett planeringsmöte om Zimbabwe som Sverige leder.
              Samlade är de största givarna och aktörerna i Zimbabwe.
            </seg>
            <seg n="6a27d32c">
              Kvinnors och barns rättigheter är starkt åsidosatta i flera afrikanska
              länder. Insatser för att förhindra övergrepp och uppnå ett rättfärdigt
              och jämställt förhållande mellan kvinnor och män är centrala.
              Det är nödvändiga förutsättningar för att minska fattigdomen och
              för att nå en hållbar utveckling. Kvinnors kraft är en av de mest
              outnyttjade resurserna i Afrika, och deras rättigheter och möjligheter
              är därför helt centrala för att tillväxt och välstånd ska kunna
              skapas.
            </seg>
            <seg n="02e227bf">
              Klimat och miljö uppmärksammas. Afrika bidrar endast i ringa
              mån till det globala klimathotet men kommer sannolikt att drabbas
              hårdast. Det svenska engagemanget i Afrika inriktas därför på
              att bidra till miljöanpassningar och de omställningar som krävs.
            </seg>
            <seg n="ca5375b9">
              Handelsfrågorna och regional integration lyfts fram som centrala
              för hållbar utveckling. Sverige stärker därför det svenska engagemanget
              för handelsrelaterat bistånd. Afrikaskrivelsen visar att Afrika
              blir allt viktigare för Sverige. Vårt samarbete ska bygga på gemensamma
              intressen och på bredden av svensk kompetens. Vår utgångspunkt
              är våra starka värderingar och vår erfarenhet av hur Sverige blev
              rikt samt, som Gustav Blix påpekade, den nytta vi haft av ett
              regionalt samarbete i Europa. Vi vill på detta sätt assistera
              till utvecklingen men också se behoven, lidandet och, inte minst,
              människor på flykt som väcker ett starkt engagemang.
            </seg>
            <seg n="17600e12">
              Migrationsfrågorna är därför en utmaning för Sverige och EU.
              Afrika, Europa och Sverige har allt att vinna på att gemensamt
              maximera vinsterna och de positiva effekterna av migrationen,
              inklusive att överföra det erfarenhetsutbyte och den kunskapsutveckling
              som migrationen för med sig. Dessutom krävs det att vi bättre
              kan motverka de negativa effekterna av migrationen. Människor
              utnyttjas och flyr.
            </seg>
            <seg n="4a81f1c4">
              Herr talman! Samarbetet med Afrika bygger på relationer som sträcker
              sig långt tillbaka i tiden. Regeringen känner ansvar för att värna
              dessa relationer och samtidigt förnya kontaktytorna. Antalet afrikaner
              i Sverige ökar. Den afrikanska diasporan är en stor tillgång för
              vårt land. Under de senaste åren har det kulturella utbytet breddats
              och fördjupats. Inte minst här i Helsingfors har vi haft förmånen
              att få besöka ett antal prestigefyllda utställningar och möta
              afrikanska kulturutövare. Från svensk sida ser vi ett ökat intresse
              för Afrika på olika sätt. Den svenska turismen till kontinenten
              ökar, och svenskt näringsliv visar ett allt större intresse för
              regionen. Själv har jag dansat till underbar musik från Mali under
              helgen. Exemplen på utbyte ökar. Det är positivt.
            </seg>
            <seg n="82bf82a5">
              EU:s strategiska partnerskap med Afrika innebär ett viktigt forum
              för Sverige. EU är en tongivande säkerhetspolitisk aktör liksom
              en omfattande biståndsgivare och handelspartner i Afrika. Sverige
              tillhör kärnan i EU och använder detta för att kunna påverka EU-politikens
              inriktning för att stärka EU:s agerande i Afrika. Jag kan inte
              nog understryka det som ledamöterna har diskuterat tidigare i
              dag: det afrikanska ägarskapet men också vikten av afrikanskt
              politiskt ledarskap.
            </seg>
            <seg n="958bff6b">
              Den gemensamma EUAfrika-strategin med tillhörande handlingsplan
              från 2007 är vägledande. Den lägger grunden för ett viktigt mervärde
              i svensk Afrikapolitik. Vårt medlemskap i multilaterala organisationer
              erbjuder plattformar som ska utnyttjas för en effektiv Afrikapolitik.
              I centrum står Förenta nationerna med sin stora säkerhetspolitiska
              normativa och biståndsgivande roll i Afrika. De finansiella institutionerna,
              såsom Världsbanken och Afrikanska utvecklingsbanken, är också
              betydande plattformar och kanaler för vårt stöd till Afrika.
            </seg>
            <seg n="ab95adc8">
              Regeringen arbetar också flexibelt i olika landkonstellationer.
              De nordiska länderna är en given och prioriterad grupp länder
              som vi arbetar nära med i samarbetet med Afrika. Vår relation
              till stater som på senare tid har ökat sin närvaro i Afrika bör
              kunna utvecklas ytterligare. Icke-statliga aktörer, såsom enskilda
              organisationer, vetenskapliga institutioner och förbund, är prioriterade
              samarbetspartner för regeringen.
            </seg>
            <seg n="1ce14ed6">
              Också från afrikansk sida ökar antalet aktörer. Det finns en
              mångfald av motparter. Det gäller både regionala institutioner
              och nationella aktörer. Ett särskilt viktigt inslag i denna utveckling
              är den ökade regionala integrationen i Afrika. Jag tänker främst
              på framväxten av Afrikanska unionen, AU, och de subregionala organisationerna.
              AU har på senare år visat att organisationen är en nyckelaktör.
              Vår förhoppning är att AU ska kunna agera som en förändringsaktör.
            </seg>
            <seg n="2ce7ba20">
              Den afrikanska integrationen innebär förbättrad afrikansk kapacitet
              på flera områden, inte minst inom fred och säkerhet. Ett starkare
              AU ger också det internationella samfundet bättre förutsättningar
              att föra en dialog med och verka i de afrikanska länderna. Den
              positiva utvecklingen i Afrika skulle inte ha varit möjlig utan
              ett ökat regionalt samarbete. Det är därför regeringens ambition
              att i ökad utsträckning uppmärksamma och stödja denna utveckling
              liksom ökat sydsyd-samarbete. Sverige och EU kommer att ha en
              fortsatt nära dialog med AU och andra regionala organisationer.
            </seg>
            <seg n="0dfb4bff">
              Herr talman! Ett samlat svenskt engagemang ska öka effektiviteten
              och ge bättre genomslag i vårt samarbete med Afrika. Genom våra
              landsspecifika samarbetsstrategier definierar vi vårt stöd i varje
              enskilt samarbetsland. Vi kan alla se att Afrika står inför en
              kombination av stora möjligheter och svåra utmaningar. En del
              av detta har vi täckt i dagens debatt.
            </seg>
            <seg n="844f44e3">
              Jag vet att kontinenten har goda utsikter att på lite längre
              sikt nå en ekonomiskt, socialt och miljömässigt hållbar utveckling.
              Med en sådan utveckling får också Afrika en naturligt stark position
              i en globaliserad värld. Vi har alla ett ansvar. Sverige drar
              sitt strå till stacken med en sammanhållen politik för att stödja
              den afrikanska utvecklingen. Regeringen vill också bidra till
              att Afrika tar full och aktiv del i det globala samarbetet kring
              gemensamma utmaningar och möjligheter.
            </seg>
            <seg n="8e874cb4">
              Kontaktytorna mellan Sverige och Afrika måste vidgas och främjandet
              av svenska intressen och skapandet av uthålliga samarbeten för
              ömsesidig nytta stärkas. Också genom ökad dialog och samarbete
              med afrikanska organisationer genom vårt arbete i EU och FN finner
              vi vägar för att bidra till Afrikas fortsatta utveckling. Regeringens
              nya Afrikapolitik visar tydligt att Afrikas utveckling förblir
              en gemensam angelägenhet. Den visar också att Sverige ser varje
              enskilt land i Afrika som en jämbördig partner i arbetet för en
              rättvis och hållbar global utveckling.
            </seg>
            <seg n="38571072">
              (Applåder)
            </seg>
          </u>
          <note type="speaker" n="3e755ec6">
            Anf. 69 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-7" n="29384e5f">
            <seg n="85b187c2">
              Herr talman! Jag har tidigare, i mitt inledningsanförande, välkomnat
              Gunilla Carlsson till debatten. Det är väldigt viktigt och uppskattat
              att regeringen ser det här som en så viktig fråga att den också
              är representerad.
            </seg>
            <seg n="95f640e8">
              Vi har understrukit att biståndet är viktigt, men att relationerna
              till Afrika är bredare än biståndsrelationerna. Jag hoppas att
              det faktum att man har valt att biståndsministern ska närvara
              här i dag inte innebär att man anser att vi ska reducera det bredare
              samarbetet och fokusera enbart på biståndet utan att regeringen
              representeras på det här sättet i dag av praktiska skäl.
            </seg>
            <seg n="4dc3503e">
              En annan fråga, som jag inte har fått besvarad under de tidigare
              replikskiftena, gäller det bekymmersamma konstaterandet att regeringens
              företrädare utrikesministern, som själv inte är närvarande, visar
              att jämställdhetsfrågorna och genderanalysen inte finns med på
              agendan.
            </seg>
            <seg n="a2ab4a92">
              Det är något som jag varnade för redan före valet. Då fanns det
              inte någon arbetsgrupp som belyste de frågorna. Sedan har jag
              pekat på det i kammaren, och det har föredömligt belagts av Kvinna
              till kvinna, vilket jag har läst i en debattartikel.
            </seg>
            <seg n="c6b025c2">
              Det här är illavarslande. Om vi ska få genomslag för en Afrikapolitik
              som än tydligare lyfter fram genderperspektiv, brister på jämställdhet,
              SRHR och våld mot kvinnor måste vi också ha någon som bär det
              budskapet i relationerna bilateralt med institutioner och enskilda
              företrädare samt i internationella forum där vi möts. Jag hoppas
              att vi kan få detta klarlagt här och att jag kan få stöd från
              biståndsministern mot utrikesministerns hittillsvarande linje.
            </seg>
            <seg n="31b92c41">
              Jag har fått ett svar på en annan fråga. Jag har ofta lyft fram
              villkoren i förhållandet till Zimbabwe och vikten av att man utformar
              någon form av omstartspaket. Det har jag fått nej på. Men nu kom
              ett besked om att ett sådant är på gång. Jag välkomnar den omsvängningen
              från regeringens sida.
            </seg>
          </u>
          <note type="speaker" n="25faef22">
            Anf. 70 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-d3de1df666c1b030-1" n="3fe487e5">
            <seg n="8cf8ce8a">
              Herr talman! Jag är ledsen att Eskil Erlandsson, Maria Larsson,
              Anders Borg, Lars Leijonborg och Maud Olofsson inte kunde vara
              med här i dag. Men till skillnad från i den förra regeringen väljer
              ansvariga statsråd att närvara i kammaren när centrala dokument
              ska diskuteras enligt den ansvarsuppdelning vi har inom regeringen.
            </seg>
            <seg n="cb15563a">
              Jag nämner dessa namn för att berätta för er hur skrivelsen har
              arbetats fram. Det har varit ett antal viktiga möten i Afrika
              och Helsingfors med utrikesutskottet och med ett gediget engagemang
              från hela regeringen för att ha en samlad bild av Afrikapolitiken.
            </seg>
            <seg n="a59ed31e">
              Carina Hägg kanske tillmäter Carl Bildt lite för stort ansvar
              och betydelse; jag vet inte. Vi är en samlad regering som för
              Afrikapolitiken vidare.
            </seg>
            <seg n="95d304e9">
              Engagemanget för kvinnors rättigheter och förmåga att bidra bättre
              har avsevärt stärkts med Carl Bildt som ansvarigt statsråd i UD.
              Nu har vi förmåga, mod och möjlighet att prioritera inte minst
              kvinnor och barn i utvecklingssamarbetet på ett sätt som inte
              gjordes tidigare. Det resulterar också i mycket tydligare strategier
              och vägledning till dem som ska utföra inte bara utvecklingssamarbetet
              utan också utrikespolitiken och regeringens samlade politik. Det
              är lika viktigt med ett globalt förhållningssätt och att vi gör
              de rätta sakerna i forskningsfrågorna, i klimatfrågan och i handelspolitiken.
            </seg>
            <seg n="9df83fe0">
              Därför skulle jag vädja till Carina Hägg att inte bara fokusera
              på Carl Bildt utan inse vad den här regeringen har inneburit för
              ökat jämställdhetsengagemang.
            </seg>
          </u>
          <note type="speaker" n="df70432c">
            Anf. 71 CARINA HÄGG (s) replik:
          </note>
          <u who="carina_hagg_fe9c1b" xml:id="i-9af6f3ad2371bd29-8" n="29384e5f">
            <seg n="e31f7880">
              Herr talman! Det är möjligt att jag har alltför stora förväntningar
              och förhoppningar om att en utrikesminister också ska driva den
              linje som det fattas beslut om här i riksdagen. Men jag får väl
              tänka om och ställa större krav och öka förväntningarna på att
              övriga regeringen ska göra det som utrikesministern inte har ambitionen
              att göra. Då har vi i alla fall fått svar på det området.
            </seg>
            <seg n="4561d133">
              Gunilla Carlsson lyfte vidare upp vikten av regionala organisationer.
              På vilket sätt stöder regeringen Sadc när man stänger ambassaden
              i Botswana? Var har man i stället att erbjuda? Sadc spelar en
              roll för att hantera situationen i Zimbabwe. Därför är det viktigt
              att ha den frågan utredd utan vidare fördröjning. Det talas om
              ett bredare samarbete. Vad är det, och när kommer det i så fall?
            </seg>
          </u>
          <note type="speaker" n="a3a1ba79">
            Anf. 72 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-d3de1df666c1b030-2" n="3fe487e5">
            <seg n="e2dc7195">
              Herr talman! Jag vill bara konstatera det engagemang som bland
              annat vår utrikesminister visar för internationell fred och säkerhet
              och den ambition han har för en global ekonomi som växer och skapar
              nya förutsättningar när han reser till USA för att diskutera Afrika.
            </seg>
            <seg n="cac029f1">
              Allt detta handlar inte minst om att stötta kvinnor. Det är kvinnor
              som framför allt drabbas av krig och konflikter. Det är kvinnor
              som inte tillräckligt väl kommer till sin rätt när ekonomin växer,
              när inte rättsstaten utvecklas och när mänskliga rättigheter kränks.
            </seg>
            <seg n="dbaad4ed">
              Detta engagemang finns. Att sedan Carl Bildt väljer att inte
              använda genderord eller att ständigt påtala detta och att jag
              kanske har en ökad roll att spela är något som ledamoten Hägg
              verkar avstå från att se. Tyvärr fokuserar debatten om Afrika
              i inlägg efter inlägg på om Carl Bildt talar om genderfrågor eller
              inte. Låt oss tala om Afrika.
            </seg>
            <seg n="42f3f59c">
              Låt oss tala om Sadc och vikten av Sadc. Det är fantastiskt vilken
              förutsättning Sverige har att kunna påverka. Det är också en nödvändighet
              att vi gör de rätta sakerna. I en utrikesförvaltning som ärvde
              ett underskott på 100 miljoner kronor var det rätt viktigt att
              ta tag i ett skenande budgetunderskott och stänga en ambassad,
              den i Botswana. Därmed för man över ansvarsområdena till Pretoria,
              och de handlar också om relationerna till Sadc.
            </seg>
            <seg n="64e206da">
              Jag har själv rest i regionen och haft omfattande samtal. Vi
              har inte minst med den kris som nu finns i Zimbabwe en anledning
              att jobba väldigt nära Sadc. Vi stänger inte ned några relationer.
              Vi utvecklar ett bredare samarbete med en ökad aktörsamverkan.
            </seg>
            <seg n="f20b148d">
              En strategi för detta vad gäller Botswana, Namibia och Sydafrika
              kommer att antas av regeringen den här veckan. Den kommer Carina
              Hägg att kunna läsa mer om. Det är en tydlig politik för hur vi
              utvecklar och går vidare bortom biståndet med dessa länder som
              är så centrala för Afrikas utveckling.
            </seg>
          </u>
          <note type="speaker" n="3c638c5b">
            Anf. 73 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-7" n="ce7dc86b">
            <seg n="206ced84">
              Herr talman! Jag vill även i detta replikskifte lyfta fram frågan
              om Afrikas ägandeskap, det vill säga dess möjlighet att äga sin
              egen utveckling. Jag gör det därför att det är en central fråga
              just för utvecklingen men också för demokrati.
            </seg>
            <seg n="18e5090c">
              Ägandeskapet handlar om att man ska ha möjlighet i Afrika att
              avgöra sin egen framtid. Det handlar också om biståndet och utvecklingssamarbetets
              effektivitet. Vi som har följt biståndet vet att när mottagarna
              äger sin egen utveckling blir också biståndet så mycket effektivare.
            </seg>
            <seg n="8e25c95a">
              Jag vill lyfta fram den frågan därför att jag känner oro när
              jag läser regeringens Afrikaskrivelse. I en tid när jag känner
              att vi borde stärka Afrikas ägandeskap över sin egen utveckling
              och stärka Afrikas perspektiv går man i den motsatta riktningen.
            </seg>
            <seg n="596ecfae">
              Det kan inte vara någon hemlighet om man lyssnar på den här debatten
              att vi var många från utrikesutskottet som förra veckan besökte
              Ghana, Liberia och Mali. Det är tre spirande demokratier i Västafrika.
              De är inte utan problem, men det är tre länder som är på väg i
              rätt riktning.
            </seg>
            <seg n="96666ad8">
              Det är viktigt ja, helt avgörande att Sverige stöder varje steg
              mot demokrati och ökad respekt för mänskliga rättigheter i Afrika.
              Just därför att vi ska respektera den afrikanska demokratin har
              jag också så svårt att förstå varför man från regeringens sida
              så hårdnackat är beredd att ställa krav på Afrika.
            </seg>
            <seg n="5927d35e">
              När man ställer krav på mänskliga rättigheter och demokrati finns
              det inga kontroverser. Men det gäller här krav på makroekonomin,
              privatiseringar och vilken ekonomisk politik man ska föra. Kanske
              är det så att om vi lämnar över ansvaret till Afrika att de själva
              ska föra sin ekonomiska politik kommer de att fatta dåliga beslut.
              Men det är demokratins spelregler.
            </seg>
            <seg n="ec7b6a5a">
              Demokratier fattar ibland dåliga beslut. Det är också den här
              regeringen ett exempel på. Norge har frikopplat sitt bistånd från
              makroekonomiska policykrav om privatiseringar. Varför kan inte
              den svenska regeringen göra detsamma? Varför kan man inte ha förtroendet
              för afrikanerna att de kan göra sina egna val?
            </seg>
            <seg n="5337435c">
              Jag är övertygad om att ett och annat av de valen kommer att
              vara felaktigt. Men det kommer i slutänden att leda till ökad
              demokrati och ökad utveckling för Afrika att de får öka sitt handlingsutrymme.
            </seg>
          </u>
          <note type="speaker" n="b6c59b6c">
            Anf. 74 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-d3de1df666c1b030-3" n="3fe487e5">
            <seg n="8302a99e">
              Herr talman! Det är väldigt bra att vi i den här debatten också
              har berört en del frågor om biståndseffektivitet. Det handlar
              mycket om att se att biståndsberoende i många av de afrikanska
              länderna kanske just har undanröjt detta. Det handlar om vikten
              av afrikanskt ledarskap och att afrikaner tar ett ökat eget ansvar
              för kontinenten.
            </seg>
            <seg n="8dee3255">
              Det är väldigt viktigt för att biståndet ska kunna göra nytta
              att det är förutsägbart och också kan föras vidare. Kerstin Lundgren
              sade tidigare i debatten att målsättningen är att det inte längre
              ska vara ett biståndsåtagande att ha relationer med Afrika. Det
              är bra att vi har den visionen. Vi vet att afrikaner har en egen
              kraft själva, men de måste också ta det egna ansvaret.
            </seg>
            <seg n="daf96e45">
              Det är också väldigt viktigt med ansvarsutkrävande. Det gäller
              inte minst eftersom vi hanterar svenska skattebetalares pengar.
              Det är också väldigt viktigt att vi bidrar med de erfarenheter
              och den inspiration som den svenska utvecklingen har kunnat uppvisa
              i att gå från väldigt omfattande fattigdom under 1800-talet till
              att bli en av världens rikaste och bästa nationer.
            </seg>
            <seg n="29449cb0">
              Att kunna föra över de erfarenheterna och den inspirationen är
              väldigt viktigt i det politiska ledarskapet från svensk sida.
              Därför arbetar jag nu med att stärka biståndets effektivitet och
              legitimitet genom att göra det förutsägbart och långsiktigt och
              genom att göra rätta saker.
            </seg>
            <seg n="84123427">
              Samtidigt gäller det att också se till att vi assisterar med
              de kunskaper och erfarenheter vi har. Det är inte att undanröja
              den demokratiska legitimiteten i Afrika självt, utan det är att
              stötta i utveckling med de svenska skattebetalarnas pengar.
            </seg>
          </u>
          <note type="speaker" n="49e59e14">
            Anf. 75 HANS LINDE (v) replik:
          </note>
          <u who="hans_linde_f4736f" xml:id="i-3d673689c9026816-8" n="ce7dc86b">
            <seg n="142dd873">
              Herr talman! Jag tackar biståndsministern för ett svar på det
              här området som ändå höll sig inom helhetens gränser, till skillnad
              från tidigare talare i den här debatten.
            </seg>
            <seg n="0a9b40c3">
              När det gäller de frågor som biståndsministern tog upp börjar
              vi med frågan om ansvarsutkrävande. När nu omvärlden ställer väldigt
              tydliga krav på Afrika, hur ska afrikanerna kunna ställas till
              ansvar?
            </seg>
            <seg n="6c726ee1">
              Burkina Faso är ett land där 10 procent av kvinnorna i åldern
              1524 år har hiv och aids. I detta land går Världsbanken in och
              kräver att Burkina Faso ska köpa in ett speciellt dataprogram
              och utbilda sin personal i just det dataprogrammet för att de
              ska kunna få resurser som är helt avgörande för dess hälsosektor.
              Hur ska befolkningen i Burkina Faso kunna avkrävas ansvar av dem
              som har påtvingat landet just det kravet?
            </seg>
            <seg n="038fd5f1">
              Biståndsministern talar om förutsägbarhet. Var är förutsägbarheten
              i ett bistånd där man ställer detaljerade krav som oftast upplevs
              som helt godtyckliga? I Uganda krävde IMF att Uganda skulle se
              över sin skolidrottspolicy för att de skulle få ut helt nödvändigt
              bistånd. Är det ett bra och förutsägbart sätt att bedriva biståndspolitik?
              Jag tycker skolidrott är viktigt. Men det är inte så viktigt att
              vi ska villkora avgörande resurser som behövs för utbildning,
              hälsovård och infrastruktur i Afrika.
            </seg>
            <seg n="85af99d7">
              Hur effektivt är det att som IMF gjorde i Mali kräva att landet
              skulle flytta sitt regeringskontor för landfrågor från en byggnad
              i Bamako till en annan byggnad i Bamako för att man skulle få
              resurser som är helt nödvändiga för ett av världens fattigaste
              länder att kunna utvecklas och bekämpa sin fattigdom?
            </seg>
            <seg n="cc2bccc0">
              Detta är trots allt exempel på de krav som vi i Sverige med den
              borgerliga regeringen är med och understöder. Var ligger det rimliga
              i det? Är det ett sätt att stärka den afrikanska demokratin att
              ställa krav på var regeringskontor ska vara lokaliserade, hur
              skolidrottspolicyn ska se ut i Uganda eller vilka dataprogram
              man använder i Burkina Faso?
            </seg>
          </u>
          <note type="speaker" n="5cea211d">
            Anf. 76 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-d3de1df666c1b030-4" n="3fe487e5">
            <seg n="175834f5">
              Herr talman! Man kan säkert göra sig lustig över enskildheter
              i olika aktiviteter som IMF och Världsbanken bedriver. Låt mig
              ge en interiör från helheten.
            </seg>
            <seg n="d95264cf">
              När vi har höst- och vårmöten i Washington med IMF och Världsbanken
              handlar det väldigt mycket om hur man tillsammans utvecklar policyer
              och strategier för att gemensamt bekämpa fattigdomen. Världsbanken
              ser sig ännu mer som en kunskapsbank och erfarenhetsbank. Man
              försöker hitta vägar för att kunna inspirera till de rätta besluten.
            </seg>
            <seg n="3d52804e">
              Jag tycker att jag ser alltmer av detta i Afrika. Jag ser alltmer
              av en förståelse för vad den globala ekonomin kräver för att man
              ska kunna ta språnget och komma närmare, eftersom Afrika har blivit
              så förfärligt eftersatt.
            </seg>
            <seg n="a6f7c9d5">
              Därför är det nu så viktigt att gemensamt se till att vi kan
              uppnå biståndseffektivitet genom att fullfölja de åtaganden som
              vi utvecklade länder har gjort. Men det gäller också att se till
              att vi gör de rätta sakerna.
            </seg>
            <seg n="7dbe98f8">
              Där tycker jag att Världsbanken och IMF har en roll att spela
              när man gör det på ett bra sätt för de finansiella systemen för
              privatsektorutveckling och för att anta klimatutmaningar på många
              olika sätt.
            </seg>
            <seg n="9b2178ec">
              Frågan om ansvarsutkrävande och biståndsberoende har diskuterats
              för lite. Jag tror att det har varit skadligt för det politiska
              ledarskapet till exempel i ett land som varit så nära Sverige
              som Tanzania att under 40 år vara mer beroende av svenska givares
              ibland bristande förutsägbarhet än att vända sig till den egna
              befolkningen.
            </seg>
            <seg n="4895cd23">
              Det är därför jag jobbar för att biståndet nu kan och ska göra
              nytta, för att det ska nå fram och för att det inte bara ska komma
              med pengar utan också med våra erfarenheter och vår kunskap och
              vårt välkomnande till att upprätta genuint partnerskap med utvecklingsländerna.
            </seg>
          </u>
          <note type="speaker" n="6c6f5e68">
            Anf. 77 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-8" n="ac2922e9">
            <seg n="09c08bc1">
              Herr talman! Jag vill börja med en fråga som jag har diskuterat
              med biståndsministern flera gånger tidigare, nämligen rätten till
              mat. I Afrikaskrivelsen finns det ett avsnitt under Jordbruket
              där man betonar jordbrukets och fiskets viktiga roll för utvecklingen
              i Afrika. Man tar faktiskt också upp rätten till mat. Man skriver
              så här: Rätten till mat, det vill säga regelbunden tillgång till
              mat som är näringsriktig, tillräcklig och kulturellt anpassad
              är eftersatt i Afrika. Kvinnor är speciellt utsatta.
            </seg>
            <seg n="3ebb7ab5">
              Det är ju sådan situationen är. Det som inte framkommer lika
              tydligt är vad regeringen tänker göra i sin politik för att komma
              till rätta med det här problemet. Därför skulle jag vilja att
              biståndsministern utvecklar det lite mer.
            </seg>
            <seg n="b7efe420">
              En annan fråga gäller ägarskap, som Hans Linde tog upp tidigare.
              I det bistånd vi har ställer vi ju upp ett antal kriterier. När
              vi var i Liberia var det, som jag har sagt vid något tillfälle
              tidigare, infrastruktur alltså vägar, skola och hälsovård som
              var de tre viktiga frågorna. Vi har ju inte i vårt bistånd direkt
              skrivit ut att just vägar är så viktigt. Vi har skrivit demokrati,
              jämställdhet, miljö och en del annat. Det är inte riktigt deras
              agenda. När vi talar om elektrifiering säger de att det inte behövs
              ännu. Först handlar det om vägar, skola och hälsovård. Jag menar
              att elektrifiering är väldigt viktigt. Jag menar också att demokrati
              och jämställdhet är väldigt viktigt. Vi har en motsättning i detta
              vad vill vi åstadkomma med vårt bistånd och vad är det som dessa
              länder prioriterar?
            </seg>
            <seg n="366e63b4">
              Det skulle jag också vilja att ministern utvecklar lite mer.
            </seg>
          </u>
          <note type="speaker" n="bb63f9aa">
            Anf. 78 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-d3de1df666c1b030-5" n="3fe487e5">
            <seg n="fc314aaf">
              Herr talman! Det som är nytt med den nya utvecklingspolitiken
              är bland annat att vi gör mycket tydligare samarbetsstrategier
              som identifierar var Sverige kan göra skillnad och vad som är
              vår roll i en givarsamordning som måste bli bättre i världen.
            </seg>
            <seg n="efdb11d1">
              Att Sverige inte satsar på infrastruktur innebär inte att inga
              andra gör det. Jag tror att Sverige har allt att vinna på att
              ha en ökande roll att stå upp för demokrati och byggande av rättsstat,
              att göra mer för kvinnors utsatthet och jobba mer för jämställdhet
              i utvecklingssamarbetet och att nu inte tappa miljö- och klimatagendan.
            </seg>
            <seg n="d911df44">
              Därför vill jag utveckla det svenska kunnandet och engagemanget
              i just dessa nyckelområden i länder där det är efterfrågat och
              behövs.
            </seg>
            <seg n="58930940">
              I de samtal vi för när vi utvecklar samarbetsstrategierna tittar
              vi därför på vilka de svenska mervärdena är och vad vi kan tillföra.
              I våra samtal med Liberias ledarskap tittar vi också på vad som
              efterfrågas.
            </seg>
            <seg n="b8c4ee13">
              Jag tycker att det också illustrerar det dubbla ansvaret. Det
              är med svenska skattebetalares pengar som vi ska se till att göra
              rätt saker så att hjälpen når fram och är effektiv, men vi ska
              också se till att det blir uthålligt. Vad kan vara mer uthålligt
              för fattigdomsbekämpning i Liberia än demokrati?
            </seg>
            <seg n="c6b1c89f">
              Vägar är viktigt, men demokrati och mänskliga rättigheter lägger
              grunden för en effektiv fattigdomsbekämpning.
            </seg>
            <seg n="cc1cfafb">
              Rätten till mat och de bekymmer som Afrika brottas med, inte
              bara hunger och svält utan också undernäring som inte skapar de
              bästa förutsättningarna för de uppväxande generationerna, är alltjämt
              en stor utmaning. Det handlar om att få ett effektivare och bättre
              fungerande jordbruk och fiske och bättre handelsvägar. Vi har
              lärt oss mycket av den som sade: Om du vill hjälpa en fattig man,
              ger du honom en fisk eller ett fisknät?
            </seg>
            <seg n="8cf61e7d">
              Jag tror att det är väldigt viktigt att vi inte fastnar i att
              skapa ett beroende och att vi kommer med maten. Vi ska skapa förutsättningar
              för ökad matproduktion i Afrika. Det är därför det är så viktigt
              att slå fast att rätten till mat är en av de grundläggande rättigheterna.
              Vi har i det svenska utvecklingssamarbetet i dag en ökad prioritering
              på de medborgerliga och politiska rättigheterna.
            </seg>
          </u>
          <note type="speaker" n="56fee132">
            Anf. 79 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-074d95e282b84d01-9" n="ac2922e9">
            <seg n="56f9c147">
              Herr talman! Om man ger fiskaren ett fisknät ger man fiskaren
              möjlighet att försörja sig i framtiden. Om man bara ger en fisk
              är det för stunden. Men det är ingen motsättning i det.
            </seg>
            <seg n="e65e029e">
              Vi prioriterar klimatanpassning till exempel. Jag tog tidigare
              upp svensk miljöenergiteknik. Jag upplever ett väldigt stort intresse
              för miljö- och energifrågor över huvud taget när man talar med
              människor i andra delar av världen, bland annat Afrika. Det finns
              en vilja att göra saker, men pengarna finns inte.
            </seg>
            <seg n="8a8ff698">
              För inte så länge sedan besökte jag en innovatör här i Sverige
              som har utvecklat en solcellsanläggning som är lätt att montera,
              liten och inte särskilt dyr. Jag frågade om han var intresserad
              av att sälja sin produkt eller investera för att få den lanserad
              på andra kontinenter eller inom biståndet. Han menade att det
              är alldeles för krångligt: Det kostar för mycket för mig i slutänden
              att engagera mig i ett biståndsprojekt.
            </seg>
            <seg n="764f7275">
              Han säljer sina anläggningar till Spanien, där man ju också har
              mycket sol.
            </seg>
            <seg n="c896040f">
              Det vore bra om vi kunde satsa på alla dessa innovatörer som
              kommer med de här smarta nya lösningarna i stället för att överlåta
              den marknaden till de stora bolagen som gärna bygger stora kraftverk
              och dammar. Vi har ett kunnande. Vi kan dela med oss av det kunnandet.
              Det gör att marknaden för de fossila bränslena blir så mycket
              mindre i framtiden. Det är viktigt för mig i vår politik för global
              utveckling.
            </seg>
          </u>
          <note type="speaker" n="aec68a4d">
            Anf. 80 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-d3de1df666c1b030-6" n="3fe487e5">
            <seg n="1e5dbc26">
              Herr talman! Bodil Ceballos tar upp något mycket sympatiskt,
              tycker jag. Hur kan vi använda innovatörer och småskalighet för
              att mycket snabbare få ut de tekniska lösningar som behöver komma
              inte minst Afrika till del? Hur kan vi motverka det krångel som
              har funnits när vi försökt bredda engagemanget för en riktig utvecklingspolitik?
              Det är det som den här regeringen ägnar sig åt. Vi går bortom
              biståndet och funderar över hur vi ska kunna göra det lättare
              för afrikaner i Sverige att inte bara återsända pengar bara det
              är ibland svårt utan också återföra kunskap och bidra med affärsutveckling
              och annat.
            </seg>
            <seg n="c425e797">
              Hur kan vi se till att de smarta tekniklösningar vi har i Sverige
              blir överkomliga i pris och kan användas också i utvecklingsländerna?
            </seg>
            <seg n="e4959115">
              Därför måste vi ha en sammantagen politik, en politik för global
              utveckling som gör att olika politikområden samverkar på ett annat
              sätt än vad som har varit fallet tidigare. Det är det som regeringens
              skrivelse om Sverige och Afrika handlar om. Den handlar om att
              använda politik för global utveckling för att se alla de utmaningar
              och möjligheter som finns i Afrika, underlätta för småskalighet
              och underlätta för innovatörer att skapa en bredd i vårt djupa
              och långsiktiga engagemang för och med Afrika.
            </seg>
          </u>
          <note n="043a3074">
            Överläggningen var härmed avslutad.
          </note>
          <note n="b5bc3997">
            10 § Riskutbildning för körkortsaspiranter och andra trafiksäkerhetsfrågor
          </note>
          <note n="d8007fb2">
            Föredrogs
          </note>
          <note type="speaker" n="c98e07b7">
            Anf. 81 ELIZA ROSZKOWSKA ÖBERG (m):
          </note>
          <u who="eliza_roszkowska_oberg_840edd" xml:id="i-8c7981447d184b34-0" n="26cac6e5" next="i-4ed2a31be0f05652-0">
            <seg n="c4c78bc7">
              Herr talman! Trafiksäkerheten beror på många olika faktorer som
              utformas av samspelet mellan väg, fordon och människa. Sedan 1993
              ansvarar Vägverket för trafiksäkerhetsarbetet i Sverige. Vägar
              ska utformas så att yrkestrafikanter, bilister, motorcyklister,
              cyklister och gående inte utsätts för onödiga säkerhetsrisker.
            </seg>
            <seg n="88168bc5">
              Tack vare den tekniska utvecklingen av fordon minskar risken
              att dö eller invalidiseras med 12 procent per år. Trots att våra
              vägar blir bättre och våra fordon säkrare måste vi komma ihåg
              det stora ansvar som ligger på varje förare. De vanligaste riskfaktorerna
              är för hög hastighet, slarv med bilbälte, droger och trötthet.
            </seg>
            <seg n="acece489">
              Höga krav måste därför ställas på förare och på dem som vill
              bli förare. Med anledning av detta föreslår regeringen i propositionen
              Riskutbildning för körkortsaspiranter att man måste genomgå en
              utvecklad riskutbildning innan man avlägger förarprov. Riskutbildningen
              föreslås utökas med information om riskbeteenden som till exempel
              påverkan av trötthet, alkohol och droger samt fortkörning.
            </seg>
          </u>
          <note n="1314be87">
            Regeringen föreslår att tillstånd från Vägverket krävs för att
            bedriva riskutbildning. Enligt propositionen ska bestämmelserna
            träda i kraft den 1 oktober 2008 och tillämpas först den 1 april
            2009 för körkort kategori B och den 1 november 2009 för körkort
            kategori A och A 1.
          </note>
          <note n="84886fd9">
            Förutom propositionen debatterar vi i dag även andra trafiksäkerhetsfrågor
            som väckts i 40 motioner från den allmänna motionstiden. 13 reservationer
            bifogas betänkandet.
          </note>
          <u who="eliza_roszkowska_oberg_840edd" xml:id="i-4ed2a31be0f05652-0" n="26cac6e5" prev="i-8c7981447d184b34-0">
            <seg n="32d35d15">
              Herr talman! Med förhoppning om en inspirerande debatt och på
              sikt färre allvarliga olyckor på vägarna lämnar jag över ordet
              till våra debattörer.
            </seg>
            <seg n="33458e8c">
              Herr talman! Jag vill börja med att yrka bifall till reservationerna
              1 och 3. Vi stöder naturligtvis samtliga våra reservationer men
              väljer att yrka bifall till dessa för att vinna tid.
            </seg>
            <seg n="81e8bde1">
              Tio och ett halvt år har gått sedan riksdagen fattade beslutet
              om en nollvision i trafiken. Kunskapen och medvetenheten om trafiksäkerhet
              har ökat. Omfattande insatser har gjorts under åren för att öka
              säkerheten på våra vägar. Antalet dödade och allvarligt skadade
              i trafiken har minskat, men vi har inte nått det mål vi satte
              upp, vilket känns mycket olyckligt. Det visar att vi måste fortsätta
              vårt arbete och fråga oss vad vi inte har gjort och vad vi kan
              göra bättre.
            </seg>
            <seg n="f5e23a50">
              Trots att vi inte har uppnått våra mål är den svenska nollvisionen
              och vårt trafiksäkerhetsarbete en förebild och modell som många
              länder har tagit efter. Sverige har spelat en viktig, för att
              inte säga avgörande, roll för det internationella trafiksäkerhetsarbetet.
            </seg>
            <seg n="99743bd0">
              När nollvisionen utvärderades förra året av världsledande trafikforskare
              var den tio år gammal. Man kunde konstatera att det beslut som
              vi fattade var viktigt, har spelat en stor roll och ökat medvetenheten
              men att det också finns en hel del kvar att göra. Många kloka
              förslag lades fram i rapporten, och jag har uppmärksammat ministern
              på det. Jag hoppas fortfarande att ministern kommer att ta del
              av rapporten och ta till sig förslagen och att vi sedan får se
              dem i kammaren. Men hittills har vi tyvärr inte kunnat se några
              konkreta förslag från regeringen.
            </seg>
            <seg n="e4e59471">
              De stora åtgärderna för att nå nollvisionens mål har varit inriktade
              på att göra vägarna säkra. Det arbetet är långt ifrån avslutat
              och kommer troligtvis aldrig att vara det. Nu måste vi lägga mer
              fokus på den enskilde individens ansvar och beteende. Vi vet att
              det finns mycket att göra här. Ingen kan känna sig nöjd.
            </seg>
            <seg n="2c6264cc">
              Det förslag som vi kommer att fatta beslut om i dag om en utökad
              riskutbildning i körkortsutbildningen är positivt. Det kommer
              förhoppningsvis att leda till att nyblivna förare är bättre rustade
              för riskerna i trafiken, men det räcker inte. I betänkandet behandlas
              ett antal motioner om trafiksäkerhet. Ett antal konkreta förslag
              avslås också av den borgerliga majoriteten.
            </seg>
            <seg n="ce4cd851">
              Det största problemet i dag i trafiken och det som orsakar flest
              olyckor är alkoholen och drogerna. Att så många väljer att köra
              alkohol- eller drogpåverkade är ett stort problem. Försöksverksamhet
              med alkolås har visat väldigt goda resultat, men det är fortfarande
              alldeles för få rattfylleridömda som frivilligt deltar i verksamheten.
              Vad gör vi då med alla dem som väljer att köra drog- eller alkoholpåverkade
              och som inte har dömts för rattfylleri? Hur ska vi förhindra det?
              Där vet vi att alkolås är en effektiv metod.
            </seg>
            <seg n="3ddcee6d">
              Vi, Socialdemokraterna tillsammans med Vänstern och Miljöpartiet,
              vill införa krav på alkolås i alla nya bilar så fort som möjligt
              men senast 2010 för tung trafik och 2012 för personbilar. För
              att det ska vara möjligt behövs det ett undantag från de EU-gemensamma
              reglerna på området. Den förra regeringen utredde frågan om alkolås.
              Det finns ett förslag om EU-strategi. Det finns lagtexter och
              övrigt underlag som behövs för att gå vidare från ord till handling.
            </seg>
            <seg n="57bdc1d6">
              Det var med otroligt stor frustration och besvikelse som vi kunde
              konstatera att ansvarig minister Åsa Torstensson förra sommaren
              valde att backa in i frågan, eller vi kanske ska säga dra i handbromsen,
              då hon meddelade att hon inte tänkte driva frågan. Hon tänkte
              inte ens försöka pröva om Sverige kunde gå före i EU och bli ett
              försöksland för alkolås i personbilar. Förvåningen och besvikelsen
              i Trafiksäkerhets-Sverige var stor. Vi är många som inte förstår
              hur den borgerliga alliansen tänker i denna fråga, men det kanske
              vi kan få svar på i debatten i dag.
            </seg>
            <seg n="758cb923">
              Vi undrar naturligtvis varför borgarna med Åsa Torstensson i
              spetsen säger nej till alkolås i alla personbilar. Varför vill
              man inte driva frågan i EU? Vi vet att vi har andra länder med
              oss om vi bara är beredda att driva frågan. Varför säger ni nej
              till någonting som vi vet skulle rädda så många liv?
            </seg>
            <seg n="589b4772">
              Vi vill även att det ska vara krav på alkolås i alla skolskjutsar.
              Alltför få kommuner ställer krav på bilbälten och alkolås vid
              upphandling. Därför vill vi ha en lagstiftning som kräver att
              säkerhetsbälten och alkolås införs i bussarna i takt med att nya
              bussar tas i trafik.
            </seg>
            <seg n="2f840937">
              Herr talman! Som jag sade inledningsvis har de stora krafterna
              i trafiksäkerhetsarbetet lagts på att göra våra vägar säkrare,
              vilket också har varit viktigt och avgörande för att minska antalet
              döda och skadade. Fordonen har blivit allt säkrare och intelligentare,
              vilket också har hjälpt oss i arbetet med nollvisionen.
            </seg>
            <seg n="37d4312e">
              Samtidigt kan vi se att trafikkunskapen blir allt sämre bland
              allmänheten. Speciellt de unga saknar ofta en grundläggande trafikkunskap.
              Men många gånger gäller detta i flera generationer. Jag tror att
              vi alla skulle behöva en uppfriskning.
            </seg>
            <seg n="5ee9b3e1">
              När jag växte upp på 70- och 80-talet hade vi Anita och Televinken
              och polisen i skolan. Min pappa, som var polis hemma, besökte
              regelbundet skolan i byn för att prata om och lära ut trafikkunskap.
              Han pratade cykling och promenader i trafiken för elever på låg-
              och mellanstadiet. Han pratade moppe för dem i högstadiet. Nu
              är min pappa pensionär, men de sista åren han arbetade som polis
              var polisens besök inte lika efterfrågade, och skolan slutade
              att höra av sig. Jag vet att det ser likadant ut i de flesta skolorna.
            </seg>
            <seg n="55c48556">
              Här måste det till en förändring. Vi har inte lagt fram några
              yrkanden i det här betänkandet om hur vi ska förbättra trafikundervisningen
              i skolan, men jag vill ändå lyfta upp den frågan i förhoppning
              om att ministern, som läser vårt protokoll, och den borgerliga
              alliansen tar till sig frågan till hösten när regeringen, som
              man säger i betänkandet, ska återkomma just när det gäller trafiksäkerhetsfrågor.
            </seg>
            <seg n="f8e2ec57">
              Herr talman! Det finns en osäkerhet om vad som gäller för bilister
              i rondeller. Reglerna om hur man ska köra i cirkulationsplatser,
              när man ska blinka och vilken fil man ska lägga sig är otydliga
              och skapar väldigt många problem.
            </seg>
            <seg n="2726da6b">
              Det är också ett problem att cyklister som ska korsa en bilväg
              tror att man har samma rättigheter som en fotgängare. De tror
              att bilisterna har skyldighet att lämna företräde och beter sig
              därefter. Bilisterna, som inte har skyldighet att lämna företräde
              om man fortfarande är kvar på cykeln, ställs inför en väldigt
              svår situation. Man kan också se att antalet olyckor just på övergångsställen
              ökar. Här måste regelverket bli mycket tydligare och kommuniceras
              bättre än i dag. Även i denna fråga får vi väl vänta till hösten
              och se om regeringen tänker återkomma med ett förslag.
            </seg>
            <seg n="292e6671">
              Herr talman! Avslutningsvis vill jag ta upp en fråga som är aktuell
              igen nu under våren och sommaren. Jag har tappat räkningen jag
              räknade faktiskt i början hur många motorcyklister jag har sett
              på vägarna de senaste veckorna. Jag ska erkänna att jag jättegärna
              skulle ha suttit på pallen och fått uppleva den frihet som man
              bara kan känna på en motorcykel. Det är ett fantastiskt sätt att
              ta sig fram i Sommar-Sverige. De flesta åker ansvarsfullt, följer
              hastighetsgränserna och utsätter inte sig själva eller någon annan
              för onödiga risker.
            </seg>
            <seg n="eedeb354">
              Men det finns de som anser att hastighetsgränserna inte gäller
              dem och att man kan köra fritt och hur fort man vill utan att
              bli registrerad av hastighetsövervakningskameror då de inte har
              någon registreringsskylt där fram. Principen om att vi är lika
              inför lagen är precis lika viktig här som någon annanstans. Nu
              tittar Vägverket på möjligheten att kräva registreringsskylt fram
              även på motorcyklar, men vi vet att det också skapar problem.
            </seg>
            <seg n="22744623">
              Därför anser vi att regeringen i samarbete med Vägverket och
              organisationer bör ta fram åtgärder i syfte att förbättra möjligheten
              att se hur fort motorcyklisterna kör. Där kan man till exempel
              titta på ny teknik. Vi måste få en högre trafiksäkerhet just för
              motorcyklister. Vi vill inte uppleva fler svarta somrar när det
              gäller antalet döda i trafiken.
            </seg>
            <seg n="9a04b24e">
              Herr talman! Regeringen har lovat att återkomma i många frågor
              under hösten. Jag hoppas och förväntar mig att trafiksäkerhetsfrågorna
              står högt på dagordningen. Regeringen utsåg 2007 till trafiksäkerhetsår.
              Men det gav inga avtryck i politiken, och det kom inga konkreta
              förslag från regeringen. Jo, en sak hände. NTF fick besked om
              kraftiga nedskärningar i anslaget och att det var dags att montera
              ned organisationen.
            </seg>
            <seg n="923fe02d">
              Snart är det halvtid för det borgerliga styret. Jag förväntar
              mig att man vill att bokslutet ska ha mer att visa än det man
              har hittills. Jag vill tro att det inte råder någon större oenighet
              i trafiksäkerhetsarbetet. Jag förväntar mig ändå att det kommer
              konkreta förslag från regeringen och att de visar vad man vill
              med trafiksäkerhetsarbetet i framtiden.
            </seg>
          </u>
          <note n="efbf20ab">
            Anf. 82 MARIE NORDÉN (s):
          </note>
          <note type="speaker" n="1e5c7e8e">
            Anf. 83 PETER PEDERSEN (v):
          </note>
          <u who="peter_pedersen_0f4dae" xml:id="i-d5fefa77ad629002-0" n="292f06d0">
            <seg n="ef16a1fe">
              Herr talman! Till att börja med kan vi från Vänstern konstatera
              att ett av våra yrkanden, nämligen att komplettera den obligatoriska
              riskutbildningen med riskerna med alkohol och droger, har blivit
              tillgodosett. Det är inte alltid man får känna sig nöjd och kan
              avstå från att reservera sig, men nu kunde vi göra det. Det är
              mycket glädjande. Det är värt lite beröm att man har tagit detta
              initiativ.
            </seg>
            <seg n="a607b9e2">
              Men Vänstern har ett antal reservationer, antingen tillsammans
              med andra partier eller på egen hand. Jag står bakom samtliga,
              men för tids vinnande nöjer jag mig med att yrka bifall till reservationerna
              2 och 4.
            </seg>
            <seg n="cc55ee84">
              När det gäller alkohol i trafiken står vi helt bakom de formuleringar
              och den argumentation som Marie Nordén från Socialdemokraterna
              hade. Jag behöver därför inte upprepa de argumenten.
            </seg>
            <seg n="1d1bbefc">
              Vi väljer dock att liksom tidigare lyfta fram barns säkerhet
              i trafiken i en reservation, nr 4. Det sägs att det pågår en massa
              projekt, arbeten, utvärderingar, barnkonsekvensanalyser och så
              vidare. Vi tycker inte att det är tillräckligt. Vi vill ha ett
              nationellt säkerhetsprogram för barn vad gäller trafik. Vi har
              drivit den frågan i några år. Vi kvarstår vid den ståndpunkten.
            </seg>
            <seg n="71a7e527">
              När det gäller äldre i trafiken har vi sagt att de trafikmedicinska
              centrum som finns i några län skulle kunna finnas på fler ställen.
              Det skulle kunna möjliggöra en stor expertis och kunskap som kan
              bedöma om man av någon anledning, till exempel ålder, sjukdom
              eller något annat, har viss nedsatt förmåga att köra bil. Då ska
              inte valet behöva vara att antingen få behålla eller bli av med
              körkortet. Man kan tänka sig att hitta en medelväg där man i sin
              närmiljö till exempel kan framföra ett fordon och känna sig trygg
              och säker även om man inte fullt ut skulle vara trygg på en väg
              i en helt ny miljö. Det är viktigt att forskningen möjliggör kvalificerade
              bedömningar av olika människors förmåga att framföra ett fordon.
            </seg>
            <seg n="5eef5034">
              När det gäller motorcykelfrågorna är det inte särskilt konstigt
              att hävda att samma hastighetsregler ska gälla oavsett om man
              kör bil eller motorcykel. Att slå till med att sätta registreringsskylt
              fram eller på annat sätt ha ett ägaransvar är vi mycket tveksamma
              till. Vi tycker att det finns en viss tendens att tro att övervakning
              och teknik ska lösa alla problem. Hederligt polisarbete borde
              kunna komma till rätta med en stor del av dessa problem.
            </seg>
            <seg n="b19b1678">
              Det finns, vilket också påpekas i betänkandet, utredningar som
              visar de svårigheter som finns med att införa ett rent ägaransvar.
              Det innebär att om man inte vet vem som framfört ett fordon som
              parkerats fel eller körts för fort får den som äger fordonet betala
              eller stå för konsekvenserna. Vi tycker inte att det stämmer överens
              med de rättsprinciper vi har i övrigt. Det måste åtminstone övervägas
              mycket noga innan vi går vidare i den riktningen.
            </seg>
            <seg n="9ec87030">
              Andra åtgärder borde kunna vidtas. Kan man mäta hastigheten på
              ett fordon som närmar sig en kamera borde man väl kunna mäta hastigheten
              på ett fordon som passerat en kamera. Motorcyklar har bevisligen
              registreringsskyltar bak. Det kanske går att hitta något slags
              teknisk lösning som gör att man kan mäta i vilken fart en motorcykel
              försvinner från kameran snarare än hur den möter kameran.
            </seg>
            <seg n="309d35f9">
              Herr talman! Vad gäller mobiltelefoni finns det olika utgångspunkter.
              Här spretar bedömningarna ganska mycket om hur bra eller dåligt
              det är.
            </seg>
            <seg n="16367498">
              Vår utgångspunkt är att utifrån den kunskap vi har tagit del
              av kan man inte säga att det är bättre att prata i mobiltelefon
              med handsfree än att prata som vanligt. Forskning visar att det
              är själva samtalet och att man får ett visst tunnelseende när
              man pratar i mobiltelefon som är den stora faran. Det är kvalitativ
              skillnad jämfört med att till exempel lyssna på radio eller prata
              med en medpassagerare. Att då införa något slags förbud mot mobiltelefon
              om man inte använder handsfree ser vi som en mycket tveksam åtgärd
              som inte löser själva grundproblematiken.
            </seg>
            <seg n="1dee4ad2">
              Då kan man säga att man förbjuder mobilsamtal helt och hållet.
              Men vi ser stora svårigheter i den uppfattningen. Hur ska man
              kunna efterleva lagen? Det är en klar fördel om man har möjlighet
              att vidta nödvändiga åtgärder.
            </seg>
            <seg n="d5e81872">
              Vi har kommit fram till ståndpunkten att om det är så att man
              pratar i mobiltelefon och blir inblandad i en olycka ska det anses
              vara en allvarligt försvårande omständighet. Förorsakar man eller
              är inblandad i en olycka och det kan bevisas genom till exempel
              samtalslista att man har pratat i telefon under färden bör det
              vara en försvårande omständighet. Det kan vara ett sätt att få
              en viss skärpning vad gäller att ringa och svara i mobiltelefon
              när man kör ett fordon.
            </seg>
            <seg n="38ed55a3">
              Det finns andra frågeställningar som jag avstår från att lyfta
              upp.
            </seg>
            <seg n="50ad8339">
              Cykelhjälmsanvändningen är en klassiker. Där hoppas vi fortsatt
              på att vi genom upplysning kan få allt fler, inte minst vuxna,
              att använda hjälm när nu glädjande många cyklar. Man måste få
              information om vad det innebär om man av olika anledningar blir
              inblandad i en olycka, ramlar omkull och slår i skallen. Det kan
              få enormt drastiska konsekvenser oavsett om man cyklar sakta.
              Vi är även här tveksamma till att gå in med lagstiftning. Vi hoppas
              att ökad information och diskussion kan förbättra läget. Jag kan
              konstatera att det verkar som om de som cyklar i vår huvudstad
              är förhållandevis duktiga på att använda hjälm, oavsett ålder
              och kön. Åtminstone i detta sammanhang är stockholmarna ett föredöme.
            </seg>
          </u>
          <note type="speaker" n="657b22af">
            Anf. 84 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-77be09d61e012ca6-0" n="61d1d0af">
            <seg n="87a33f6e">
              Herr talman! Från Miljöpartiets sida står vi givetvis bakom alla
              reservationer vi har skrivit under, men för tids vinnande yrkar
              jag bifall bara på reservationerna 2, 10 och 12.
            </seg>
            <seg n="e2c88cbf">
              Trafiksäkerhet ägnar sig tyvärr en rätt begränsad grupp människor
              åt att diskutera. Vi är inte så många som engagerar oss i detta.
              Det är egentligen mycket sorgligt. Summerar man antalet döda och
              svårt skadade är detta ett samhällsproblem. Sammantaget handlar
              det om en Estoniaolycka varje år i antal döda räknat. Men det
              blir en sorts individuella tragedier som blir notiser i tidningen.
              Skulle man addera alla dessa och dessutom se vilka ekonomiska
              kostnader detta får i form av sjukhusvård, uteblivet arbete och
              personliga tragedier är jag övertygad om att vi skulle vara fler
              som engagerade oss i dessa frågor.
            </seg>
            <seg n="b36d3df8">
              Jag skulle vilja instämma i det Marie så vältaligt uttryckte
              om att det är mycket förvånansvärt att regeringen backar från
              de tidigare ståndpunkter som vi ändå var rätt överens om i trafikutskottet.
              Det borde inte vara en ideologisk eller blockskiljande fråga att
              förhindra att människor omkommer i trafiken.
            </seg>
            <seg n="2d3669aa">
              Det gäller till exempel alkolås där vi under de två förra mandatperioderna
              utarbetade en enighet. Samtliga partier utom Moderaterna var överens
              om att det ska finnas en teknisk anordning i bilen som förhindrar
              att den startar om den som sitter bakom ratten har alkohol i utandningsluften.
              De frivilliga åtgärder som införs nu införs på många ställen i
              yrkestrafiken där man har ett stort engagemang och vill kvalitetssäkra
              transporterna. De som behöver alkolåsen allra mest kommer inte
              med. Om man tittar på de dödsolyckor som faktiskt sker där man
              kan koppla orsaken till alkohol ser man att persontrafiken är
              helt dominerande. Jag tror inte att det var mer än tre fall i
              förfjol där man såg att det var en förare av ett yrkesfordon som
              var vållande till olyckan. Resten handlar om privatpersoner. Då
              är det häpnadsväckande att infrastrukturminister Åsa Torstensson
              betonar yrkestrafiken i sina ambitioner. Alla de här bilarna behöver
              alkolås, men när det gäller personbilarna kommer det inte att
              finnas andra drivkrafter. De som behöver dem minst är de som installerar
              alkolås. Så är det tyvärr.
            </seg>
            <seg n="04a1a4a7">
              Det är också märkligt att man väntar på en utveckling i EU. Hur
              blir det en utveckling i EU? Det blir det genom att enskilda länder
              driver på. Det skulle Sverige kunna förväntas göra med tanke på
              den tidigare historia vi har när det gäller trafiksäkerheten.
            </seg>
            <seg n="dbc12d94">
              Jag tänkte också kommentera några av de andra frågorna. Peter
              Pedersen tog upp en gemensam reservation som vi har när det gäller
              barn och trafik. Tittar man på vad vi har skrivit i den reservationen
              kan man säga att det rätt grundläggande egentligen är hur trafiken
              fungerar i framför allt våra tätorter. Ingen kan med bästa vilja
              i världen påstå att till exempel Helsingforss innerstad är planerad
              för barnens behov i första hand.
            </seg>
            <seg n="6b680d33">
              Vi vill att de oskyddade trafikanterna ska vara norm i trafikplaneringen,
              att det ska vara som förr då man gick eller cyklade till skolan.
              Det är bra både för klimatet och för hälsan. Men då måste det
              vara säkert att göra det, och så är inte fallet i dag. Man planerar
              för bilen i stället för barnen. Det perspektivet måste ändras
              både för barnens skull och för klimatets skull.
            </seg>
            <seg n="0cf2b3d2">
              Det har varit en diskussion och finns en reservation om hastigheter
              och motorcyklister. Vi kan se i statistiken att antalet döda har
              ökat. Det handlar ofta om hastighetsöverskridande, inte små utan
              ganska stora hastighetsöverskridanden. Till följd av att vi inte
              har något ägaransvar och till följd av att många slipper undan
              den kontroll som åtskilliga personbilsförare är väl medvetna om,
              och som har haft stor positiv effekt, det vill säga den automatiska
              trafikövervakningen via kamera, slipper motorcyklisterna alldeles
              för billigt undan. Vi vill att det ska införas ett ägaransvar
              så att man uppger vem som kört fordonet om man inte har gjort
              det själv. Det skulle med stor sannolikhet sänka hastigheten i
              trafiken även för motorcyklister.
            </seg>
            <seg n="5a00fbd7">
              Vi har också i en reservation tagit upp kompetens för utryckningsfordon.
              Sverige hade tidigare en särskild utbildning, krav och test för
              dem som skulle köra blåljusfordon. Det avskaffades i samband med
              Sveriges EU-inträde. Då hade man ju tänkt sig att det var ett
              EU-direktiv på gång i frågan. Det är det kanske, det känner jag
              inte till. Men det har i alla fall inte blivit något EU-direktiv.
            </seg>
            <seg n="da2e4759">
              Vägverket har mål, men det är upp till varje myndighet som har
              blåljusfordon, antingen det är försvaret, sjukvården eller någon
              annan, att själv ordna med den utbildningen. Det finns heller
              inget prov. Jag tycker att det vore rimligt att alla förare av
              blåljusfordon hade en utbildning och fick erlägga prov innan de
              gav sig ut med sirenerna på.
            </seg>
            <seg n="8db1ad87">
              Jag tänkte också ta upp frågan om mobiltelefoner. Det är sant
              som det är sagt här att huruvida man har handsfree eller inte
              kanske inte är det väsentligaste för om mobiltelefonsamtalet avleder
              föraren från det som han borde vara uppmärksam på för att förhindra
              att det blir olyckor. Det kan vi kanske diskutera rätt mycket
              här i kammaren. Jag kan bara notera att nu när det är dags för
              semestrar och de olika tidningarna publicerar guider för vad bilförare
              ska tänka på när de ger sig ut i Europa finns det en sammanställning
              som visar att 31 länder har gjort en annan bedömning än Sverige.
              Där får man inte prata i mobiltelefon utan handsfree eller över
              huvud taget.
            </seg>
            <seg n="c97b9048">
              Sverige och Ryssland är de enda länderna i Europa där det är
              tillåtet. Jag vet inte riktigt om Ryssland ska bli vårt nya ideal
              när det gäller trafiksäkerhet. Det kanske det ska bli när det
              gäller alkohol i trafiken också, om vi ska följa den som jag tycker
              rätt starka ambitionssänkning som har skett sedan förra valet
              när det gäller trafiksäkerheten. Jag hoppas att det inte är så.
              Jag kanske är fördomsfull, men jag tror inte att vi har jättemycket
              att hämta där. Jag tycker att det är rimligt att man följer de
              exempel som vi har i resten av Europa. Jag tror att det blir förvånande
              för många när de kommer ut i Europa på sin semester och upptäcker
              att det som vi har tillåtit är förbjudet i många andra länder.
            </seg>
            <seg n="b0029fa7">
              Det jag tänkte ta upp slutligen handlar om hastighet i trafiken.
              Förra veckan lades en doktorsavhandling fram vid Lunds universitet.
              Det är rättssociolog Måns Svensson som undersökt attityder i trafiken
              och kommit fram till att det är stor skillnad när man jämför hastighet
              med annat. Om man tittar på bilbälten, alkohol i trafiken och
              hastighet ser man att det i dag inte finns ett tillräckligt stort
              stöd för de normer och hastighetsgränser vi har.
            </seg>
            <seg n="4b9b8397">
              Det kan man också se om man tittar på hur lagefterlevnaden är.
              Det är bara en av alla hastighetsgränser som minst 50 procent
              av förarna respekterar. Det har att göra med att det finns en
              attityd som framför allt handlar om den manliga könsrollen. Det
              är häftigt att köra fort. Det är häftigt att ta risker. Dessutom
              finns en reklam för krocksäkra bilar som gör att man tror att
              har man bara en sådan så klarar man sig. Det här måste vi göra
              något åt.
            </seg>
            <seg n="03f23a38">
              Det visade sig i debatterna som följde på avhandlingen att dagens
              hastighetsböter inte är tillräckliga för att beivra brott. Av
              den anledningen vill vi att man inför det prickkortssystem de
              bland annat har i Danmark. Indraget körkort blir konsekvensen
              av tre prickar detta för att verkligen minska det som är den största
              anledningen till att människor omkommer i trafiken, det vill säga
              hastighetsöverträdelser.
            </seg>
          </u>
          <note type="speaker" n="cb33469a">
            Anf. 85 MALIN LÖFSJÖGÅRD (m):
          </note>
          <u who="unknown" xml:id="i-0d577b96876c690d-0" n="db675741">
            <seg n="f7e90a13">
              Herr talman! Låt mig först bara nämna några siffror: 13 000,
              471, 270 och 60. Det här är ingen matematisk talserie utan nedslående
              siffror ur trafiksäkerhetssynpunkt.
            </seg>
            <seg n="3eeb633d">
              Ungefär 13 000 bilresor sker dagligen med en alkohol- eller drogpåverkad
              förare. 471 står för de människor som dog i trafiken 2007, och
              270 är det etappmål för antal döda 2007 som inte uppnåddes. Under
              förra året dog 60 motorcyklister.
            </seg>
            <seg n="da8a49cf">
              Innan jag fortsätter vill jag tala om att vi företrädare för
              alliansen har delat upp den här debatten mellan oss, vilket gör
              att vi kommer att gå in lite mer detaljerat på vissa av områdena
              men inte på andra.
            </seg>
            <seg n="e2628be3">
              Hösten 1997 beslutade riksdagen om nollvisionen inom vägtrafiken,
              och 1998 fastställde vi etappmålet för 2007. Målet med nollvisionen
              är att vår vägtrafik ska vara så säker att ingen ska riskera att
              dödas eller skadas svårt. Man har satsat pengar, genomfört massor
              av åtgärder och spritt information. Trafiksäkerheten har förbättrats.
              Som redan nämnts ligger vi i topp i EU när det gäller trafiksäkerhetsarbetet.
              Men jämfört med nollvisionens etappmål 2007 om antal döda har
              vi en bra bit kvar att gå.
            </seg>
            <seg n="4abf7123">
              Vägverket har gjort en utvärdering av det tidigare trafiksäkerhetsarbetet
              sedan vi införde nollvisionen. Utvärderingen visar att det är
              viktigt med en tydlig styrning, tydliga uppdrag till berörda myndigheter
              och andra parter för att kunna nå uppställda mål. Det konstaterades
              också att den tidigare regeringen och Vägverket var sena i starten
              med arbetet, trots ambitiösa mål och program.
            </seg>
            <seg n="121d1c28">
              För oss i alliansen är trafiksäkerhet en viktig och prioriterad
              fråga. Trafikolyckor med allvarlig utgång och i värsta fall dödsfall
              är en personlig tragedi. Men det är även en tragedi för samhället
              i stort, kanske speciellt när barn och unga drabbas. Det ska vara
              säkert att vistas i trafiken. Vi kan aldrig tillåta oss att acceptera
              att folk inte håller hastigheterna eller att man kör under påverkan
              av alkohol, droger eller annat, eller att man inte följer de lagar
              och regler som finns.
            </seg>
            <seg n="2d8ff1c8">
              Fysiska åtgärder och lagstiftning är en viktig del av trafiksäkerhetsarbetet.
              Men trafiksäkerhetsarbetet är så mycket mer. Det handlar om det
              personliga ansvaret och engagemanget, om attityder och respekten
              för gällande lagar och regler men också för alla medmänniskor
              i vårt samhälle.
            </seg>
            <seg n="9011ba64">
              Kontrollinsatser och trafikövervakning måste förstärkas och förbättras,
              men de måste också utvecklas för att göra bästa nytta. Frivilliginsatser
              och teknikutveckling får vi inte heller glömma bort. De har i
              vissa fall visat sig mer effektiva än lagstiftning. Exempel på
              det är utvecklingen av trafiksäkra bilar där fordonstillverkarna
              i dag slåss för att vara bäst.
            </seg>
            <seg n="bc199ef2">
              Herr talman! Vikten av att arbeta med attityder och folks förhållningssätt
              till lagar och regler har Karin Svensson Smith redan tagit upp.
              Det visar inte minst den doktorsavhandling som presenterades av
              Måns Svensson vid Lunds universitet förra veckan. I avhandlingen
              konstateras, som redan har nämnts, att våra sociala normer i Sverige
              är starka när det gäller att använda bilbälte och att inte köra
              onykter. Men fortkörning är ett socialt accepterat lagbrott i
              Sverige. Det är skrämmande när vi vet att så många som 100150
              liv per år kunde räddas om folk skulle hålla hastigheten.
            </seg>
            <seg n="72f26a58">
              Vi kan göra, och vi gör, mer. Alliansregeringen arbetar intensivt
              med flera frågor, och vi har redan genomfört förändringar med
              syfte att förbättra trafiksäkerheten. Vi kan till exempel nämna
              införandet av möjligheten att anpassa vägens hastighet efter vägens
              standard, om ökade möjligheter att ingripa mot rattfylleri och
              sjöfylleri samt även dagens proposition om en ny riskutbildning
              för körkortsaspiranter.
            </seg>
            <seg n="dad373e6">
              Vi vet att unga förare är överrepresenterade vid dödsolyckor
              och olyckor med svårt skadade i trafiken. Den proposition som
              behandlas i dagens betänkande innebär att den tidigare riskutbildningen
              utökas för att omfatta flera riskfaktorer förutom halt underlag,
              som fanns med i den gamla, nämligen även risker med alkohol och
              droger, påverkan av trötthet, hög hastighet och i övrigt riskfyllt
              körsätt. Det här är exempel, men andra riskfaktorer kan komma
              att ingå. Glädjande nog kommer utbildningen att utökas till att
              också omfatta blivande motorcykelförare.
            </seg>
            <seg n="1df45dbe">
              Just riskerna med trötthet belystes i går i Svenska Dagbladet.
              Ett resultat från en genomförd studie på VTI visar att upp till
              40 procent av trafikolyckorna kan orsakas av att föraren är trött
              eller sömnig. Vi pratar om samma orsaksnivå som alkohol och droger.
            </seg>
            <seg n="8c721bf6">
              Det pågår ett omfattande berednings- och utredningsarbete inom
              Regeringskansliet när det gäller flera viktiga frågor inom trafiksäkerhetsområdet.
              Alliansregeringen har aviserat att man ska återkomma angående
              frågor som rör bland annat alkohol och droger. Bland annat förslag
              om alkolås kommer att tas fram, och vi kan då ta ställning till
              den frågan. Alliansregeringen har aviserat att man ska återkomma
              när det gäller trafiksäkerhet för barn samt mopedfrågor. Det pågår
              också en samlad körkortsutredning, och till hösten kommer den
              nya infrastrukturpropositionen.
            </seg>
            <seg n="3d8f151b">
              Vägverket har levererat förslag till nya etappmål för 2020 och
              för nollvisionen, och Sika kommer i slutet av juni att lämna förslag
              till reviderade transportpolitiska mål. Ett handlingskraftigt
              trafiksäkerhetsarbete bygger på prioriteringar och åtgärder som
              är faktabaserade och kan utformas på ett effektivt sätt för att
              accepteras av trafikanterna. Det är otroligt viktigt att det fortsatta
              trafiksäkerhetsarbetet är inriktat på ett sådant sätt, och baserat
              på fakta, att det verkligen kommer att accepteras av trafikanterna.
              Annars kommer det inte att göra någon nytta.
            </seg>
            <seg n="cff40985">
              Jag tänker nu gå över till några av reservationerna. Mina alliansvänner
              kommer att gå in på några av de andra som jag inte nämner.
            </seg>
            <seg n="0087be44">
              Som jag redan har nämnt pågår ett intensivt arbete inom regeringen
              med olika trafiksäkerhetsfrågor, och jag kan inte annat än konstatera
              att flera av reservationerna handlar om att slå in öppna dörrar.
            </seg>
            <seg n="03baab4a">
              Flera talare före mig har redan tagit upp den utsatta gruppen
              motorcyklisterna i vår trafikmiljö. Det är en av de utsatta grupperna.
              Som jag redan har nämnt omkom 60 motorcyklister förra året. Vägverket
              gör djupstudier av alla dödsolyckor och har då konstaterat att
              många av motorcykelförarna har bedömts köra mycket över tillåten
              hastighet. Förståelsen och respekten för hastighetsgränserna måste
              öka, inte bara för motorcyklisterna utan för alla trafikgrupper.
              Vägverket arbetar aktivt och intensivt med flera organisationer
              just när det gäller information, attityder och beteenden hos motorcykelförarna.
            </seg>
            <seg n="663d4c60">
              Herr talman! Den nya utökade riskutbildningen, som också kommer
              att omfatta blivande motorcykelförare, är en viktig del i detta
              arbete.
            </seg>
            <seg n="9b42f79b">
              I en av reservationerna tas också frågan om säkra mitträcken
              för motorcyklister upp. Man har tagit fram riktlinjer och rekommendationer,
              och Vägverket har ett aktivt samarbete med berörda organisationer
              just för att beakta denna fråga.
            </seg>
            <seg n="0166c47e">
              Trafikövervakningen är ett av de mest effektiva och viktiga verktygen
              för att förbättra trafiksäkerheten. Frågan om ägaransvar vid trafikbrott
              för motorcyklister är redan utredd. Det konstaterades då att det
              inte var möjligt eftersom det skulle uppstå konflikter med grundläggande
              straffrättsliga principer.
            </seg>
            <seg n="7b587e5b">
              Jag går sedan över till mobiltelefonfrågan. Forskningen visar
              tydligt att det är samtalet i sig som har betydelse, inte om man
              håller i själva telefonen eller använder en handsfreeutrustning.
              Det är väsentligt att forskning inom området ökar innan frågan
              diskuteras vidare. Utvecklingen ska följas noga. Det finns mycket
              annat som också kan vara störande under bilkörning hålla på med
              bilstereon och gps-systemen. Även passagerarna kan vara störande.
            </seg>
            <seg n="62932021">
              Herr talman! Det finns ju inget som hindrar att riskerna med
              till exempel mobiltelefonerande, andra samtal eller aktiviteter
              under bilkörning tas upp i den nya riskutbildningen.
            </seg>
            <seg n="d5dcfc44">
              I betänkandet tas också vissa trafikbestämmelser upp. Tydliga
              regler är viktiga för ökad efterlevnad. Man ska veta hur man ska
              agera i en trafiksituation, men det finns också ett eget ansvar.
              Vägverket har ett tydligt ansvar att fortlöpande se över trafikreglerna
              och se till att de är tydliga och enkla att förstå. Det ingår
              även i Vägverkets uppdrag och ansvar att göra informationsinsatser.
              Men det är också upp till den enskilde individen att kontinuerligt
              hålla sig uppdaterad på de regler som gäller.
            </seg>
          </u>
          <note n="d55be48d">
            Herr talman! Jag avslutar med att yrka bifall till förslaget
            i betänkandet och avslag på samtliga reservationer.
          </note>
          <note type="speaker" n="a8a82bf6">
            Anf. 86 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-77be09d61e012ca6-1" n="61d1d0af">
            <seg n="189cef9d">
              Herr talman! Malin Löfsjögård nämnde mobiltelefonen. Miljöpartiet
              är inte det parti som brukar ivra för EU-harmonisering, men det
              här är ett område som jag tror skulle lämpa sig väl. 31 av 33
              länder utöver EU har kommit fram till att mobiltelefon inte ska
              vara tillåten. Det är inget annat land som accepterar det mer
              än Ryssland. Det är märkligt att vi ska sitta och vänta på mer
              forskning när de andra tycker att det finns tillräckligt för att
              ha ett förbud. Jag förstår inte Malin Löfsjögårds resonemang.
              Hur många fler ska dödas innan vi kan ansluta oss till de regler
              som gäller i andra länder?
            </seg>
            <seg n="6064acac">
              Det gläder mig att Malin Löfsjögård har tagit del av avhandlingen.
              Läs då hela avhandlingen, framför allt vad Måns Svensson föreslår.
              Han menar att risken att åka fast är försvinnande liten och att
              sanktionerna är för svaga. Det är därför som vi inte kan etablera
              en acceptans hos medborgarna att risken att köra för fort inte
              är acceptabel i förhållande till konsekvenserna.
            </seg>
            <seg n="c3c28e0a">
              Måns Svensson föreslår ett prickkortssystem. Har Malin Löfsjögård
              något annat förslag? Det konstateras också, bland annat från Rikspolisstyrelsen,
              att nuvarande böter inte räcker. Det sker inte någon dämpning
              av överskridandet av hastigheter, särskilt inte hos mc-förare.
              Förslaget om ett prickkortssystem togs från början upp i riksdagen
              av en centerpartist. Sedan anslöt jag mig till det. Jag kan inte
              riktigt se problemet med att den som äger ett fordon också ansvarar
              för det, precis som den som äger ett vapen ansvarar för det. Det
              vore rimligt att ta konsekvenserna.
            </seg>
            <seg n="eb97d109">
              I fråga om alkolåsen kan man betona individens ansvar. Men det
              är lite väl många andra som får sätta livet till för att det finns
              de som inte tar ansvar och låter bli att köra när de är berusade.
              Finns det något som Malin Löfsjögård kan tänka sig utöver riskutbildning?
              Ska vi ha det för narkotika för att beivra brott? Det är väl bra
              att ha något legalt system?
            </seg>
          </u>
          <note type="speaker" n="4c530be5">
            Anf. 87 MALIN LÖFSJÖGÅRD (m) replik:
          </note>
          <u who="unknown" xml:id="i-0d577b96876c690d-1" n="db675741">
            <seg n="b25ac7c5">
              Herr talman! Karin Svensson Smith tar upp viktiga frågor. Vi
              alla verkar för en säker trafik och att ingen ska drabbas, det
              vill säga att ingen ska skadas svårt eller dödas. Det är innebörden
              av nollvisionen.
            </seg>
            <seg n="91bdba3a">
              Det finns många olika frågor och faktorer att jobba med. Det
              är inte accepterat att någon kör med alkohol eller droger i kroppen
              eller inte håller hastighetsgränserna.
            </seg>
            <seg n="0915d09e">
              När det gäller mobiltelefonfrågan visar forskningen att det stora
              problemet ligger i samtalet i sig. Om man då ska införa ett förbud
              där måste man också se att det kan sanktioneras och övervakas,
              och man måste fundera på hur förbudet ska se ut.
            </seg>
            <seg n="8d817192">
              Jag tolkar Miljöpartiets reservation så att ni vill förbjuda
              även hela samtalet. Ska ni då också förbjuda samtal mellan passagerare
              i bilen? Att ha barn i bilen är en väldigt stor risk, liksom att
              man numera har dvd-spelare i bilen och ska meka med dem när man
              kör så att barnen kan titta. Frågan är inte så enkel.
            </seg>
            <seg n="1f0143ef">
              När det gäller avhandlingen är det absolut inte bra att risken
              att åka fast är liten. Därför är det bra att man har infört högre
              bötesbelopp, att man har sänkt rapporteringsgränsen samt att polisen
              sedan 2006 jobbar enligt en ny strategi- och handlingsplan. Man
              måste också bli effektivare i hastighetsövervakningen. Ett prickkortssystem
              har föreslagits i flera utredningar sedan 1970-talet och övervägts
              av flera regeringar. Det pågår nu en utredning av körkortsfrågan,
              och jag förutsätter att detta finns med i den utredningen.
            </seg>
          </u>
          <note type="speaker" n="d6eb1bc0">
            Anf. 88 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-77be09d61e012ca6-2" n="61d1d0af">
            <seg n="f883841d">
              Herr talman! Nej, Miljöpartiet vill inte förbjuda samtal i bil.
              Men det finns ett visst samband mellan mobiltelefon och risken
              att ta uppmärksamhet från föraren. Även om man inte kan komma
              åt alla åtgärder behöver man inte avstå från en åtgärd. Det är
              väl den slutsatsen 31 länder i Europa har dragit när de har lagt
              in förbud mot mobiltelefon för bilförare. Jag förstår inte varför
              vi ska ha särregler i Sverige när vi ingår i en europeisk gemenskap.
            </seg>
            <seg n="c1083205">
              Sedan till frågan om alkohol. Här finns det förslag, och det
              är väl framarbetat. Jag förstår inte vad man väntar på. Det gäller
              framför allt de unga förarna. Tänk om vi hade samma resonemang
              när det gäller narkotika! Okej vi ser att av 490 döda kanske en
              tredjedel kan förklaras med alkohol, och då ska vi ha mer information
              och utbildning. Jag tror inte att någon hade nöjt sig med det
              eller trott att riksdagen menar allvar.
            </seg>
            <seg n="0bc98bea">
              Man måste göra mer än att ha mer riskutbildning. Det finns tekniska
              lösningar. Den förra majoriteten och regeringen hade bra förslag,
              och jag förstår inte vad man väntar på för att införa det.
            </seg>
            <seg n="df3255b1">
              Måns Svensson säger i sin avhandling väldigt tydligt att det
              krävs bättre övervakning och starkare sanktioner. Om man frågar
              polisen, som har kommenterat hans avhandling, säger de att de
              kunde se en liten nedgång när böterna höjdes men att det sedan
              har gått upp igen. Det räcker uppenbarligen inte. Antalet döda
              är väl bevis nog för att det sanktionssystem eller övervakningssystem
              vi har inte är effektivt. Moderaterna brukar inte dra sig för
              det i övrigt, och jag förstår inte varför man är släpphänt just
              på trafikområdet.
            </seg>
          </u>
          <note type="speaker" n="0060e1f4">
            Anf. 89 MALIN LÖFSJÖGÅRD (m) replik:
          </note>
          <u who="unknown" xml:id="i-c23f65645f7b4e67-0" n="db675741">
            <seg n="7e93ca5b">
              Herr talman! Alkohol och droger är inte accepterat i trafiken.
              Vi i alliansen jobbar med frågan och tar krafttag för att bekämpa
              det. Vi har bland annat beslutat om ökade möjligheter att ingripa
              mot rattfylleri och sjöfylleri. Vi har även den nya riskutbildningen,
              som vi debatterar i dag.
            </seg>
            <seg n="a4597140">
              Som jag nämnde i mitt anförande pågår ett omfattande utrednings-
              och beredningsarbete när det gäller alkohol och droger. Som grund
              finns bland annat den alkolåsutredning som Karin Svensson Smith
              själv har gjort. Regeringen bereder alltså frågan om alkolås och
              återkommer till riksdagen med konkreta förslag. Då kommer vi att
              ta ställning till den frågan.
            </seg>
            <seg n="423af655">
              Jag och vi i alliansen ser att det finns mer än lagstiftning
              att arbeta med. Samarbete och dialog är minst lika viktigt, och
              ibland kanske ännu viktigare för att få till stånd en utveckling
              i en viss riktning. Inom flera branscher inför man nu frivilligt
              alkolås i sina fordon. Vi kan jämföra med utvecklingen inom fordonstillverkarnas
              trafiksäkerhetsarbete, som jag redan nämnt. Krockkuddar är ett
              bra exempel på det.
            </seg>
            <seg n="9cd20c32">
              Sedan gäller det att se över attityderna hos människor och jobba
              med informationsinsatser. Allting kan inte lösas bara genom att
              man installerar en liten sak i ett fordon, utan man måste fundera
              på andra vägar att gå också.
            </seg>
            <seg n="5899f9a0">
              Jag kan inte annat än notera att Karin Svensson Smith pratar
              om särregler i EU när det gäller mobiltelefonfrågan. Alkolås är
              väl att införa en särregel i EU, eftersom inget annat land jobbar
              med den frågan på det sättet just nu.
            </seg>
          </u>
          <note n="45213cf6">
            Anf. 90 MARIE NORDÉN (s) replik:
          </note>
          <u who="unknown" xml:id="i-8b56c30905dc6c0e-0" n="db675741">
            <seg n="6e95ffab">
              Herr talman! Lika ofta som man möter en taxi i Helsingfors möter
              man någon som kör påverkad av alkohol eller droger. Det är ungefär
              så enkelt.
            </seg>
            <seg n="77a6bd96">
              Malin Löfsjögård pratar hellre om attitydförändringar än lagstiftning
              i det här fallet och säger att man bereder frågan om alkolås i
              Regeringskansliet. Vi får dubbla besked från Regeringskansliet
              och den borgerliga alliansen. För knappt ett år sedan gjorde vår
              infrastrukturminister klart för oss att hon inte var intresserad
              av att driva frågan om alkolås i personbilar. Där tycker jag inte
              alls att det känns tillfredsställande.
            </seg>
            <seg n="04ebb165">
              Det är också intressant att vi har gått från en tämligen enig
              riksdag när det gäller alkolås. Tittar man tillbaka i gamla protokoll,
              interpellationer och frågor ställda till tidigare regering finns
              det väl inte något parti som inte sagt hur viktigt det är att
              vi kommer någon vart med alkolås. Och nu har alliansen tvärbromsat.
              Jag skulle gärna vilja höra vad Malin Löfsjögård säger om det.
            </seg>
            <seg n="b5ec7234">
              Vi ska börja jobba med attityder. Det rimmar väldigt illa med
              att man samtidigt som man ska öka det arbetet slår undan benen
              på den organisation som har haft det största uppdraget och varit
              som en paraplyorganisation för alla trafiksäkerhetsorganisationer.
              Jag pratar om NTF. Jag tycker att man spretar och egentligen inte
              vill ta något ansvar över huvud taget.
            </seg>
            <seg n="61fbc6a3">
              Jag skulle också vilja höra vad Malin Löfsjögård säger om det
              hon tidigare sagt, att det är viktigt att vi har en acceptans
              för de trafikregler som vi instiftar, samtidigt som vi har genomgått
              en stor förändring vad gäller hastighetsgränser i landet, den
              acceptansen och möjligheten att följa upp hur man följer hastighetsgränserna.
              Jag skulle gärna vilja höra Malin Löfsjögårds resonemang kring
              de frågorna.
            </seg>
          </u>
          <note type="speaker" n="3d20a825">
            Anf. 91 MALIN LÖFSJÖGÅRD (m) replik:
          </note>
          <u who="unknown" xml:id="i-c23f65645f7b4e67-1" n="db675741">
            <seg n="8c33c323">
              Herr talman! Alkohol och droger har jag redan diskuterat flera
              gånger och tagit upp i flera inlägg, dels i mitt anförande, dels
              i replikskiftet med Karin Svensson Smith.
            </seg>
            <seg n="7b8960aa">
              Alkohol och droger är inte accepterat i trafiken. Vi jobbar aktivt
              med frågan, och det finns olika vägar att gå. Jag tror inte att
              det finns någon i den här kammaren eller någon annanstans som
              är emot alkolås. Frågan det handlar om är om varenda bil ska ha
              ett alkolås eller inte och i så fall när. Den frågan bereds, och
              man återkommer till riksdagen när det gäller alkolås. Då tar vi
              ställning till de förslag som kommer att läggas fram.
            </seg>
            <seg n="e8b18b95">
              När det gäller attityder tar man i den avhandling som presenterades
              vid Lunds universitet förra veckan upp att trötthet kan vara en
              lika stor orsaksfaktor som alkohol och droger. Såvitt jag vet
              finns det ingen manick att sätta in i en bil för att motverka
              trötthet. Alltså är det väldigt viktigt att jobba med attitydfrågor.
              De går inte att vifta undan.
            </seg>
            <seg n="8dafe42b">
              NTF kan visst få sina pengar. Men de måste gå via Vägverket.
              Det måste väl ändå vara så att statliga medel som kommer från
              varje enskild skattebetalare ska man inte bara generellt dela
              ut, utan de måste gå till trafiksäkerhetsprojekt som vi vet kommer
              att få nytta. NTF har samma rätt som alla andra att söka de pengarna
              från Vägverket, och om de jobbar på som de troligtvis har gjort
              tidigare och har bra projekt kommer det inte att vara några problem
              för dem att söka och få pengarna.
            </seg>
          </u>
          <note n="39ead653">
            Anf. 92 MARIE NORDÉN (s) replik:
          </note>
          <u who="unknown" xml:id="i-8b56c30905dc6c0e-1" n="db675741">
            <seg n="af62b827">
              Herr talman! Jag tycker att det vittnar om en okunskap om hur
              NTF har arbetat, hur NTF:s organisation ser ut och konsekvenserna
              för NTF när man ändrade sättet att ge bidrag.
            </seg>
            <seg n="8c48a7b0">
              Det finns olika vägar att gå, säger Malin Löfsjögård, och hon
              likställer trötthet med valet att sätta sig bakom ratten drog-
              eller alkoholpåverkad. Nej, det kanske inte finns någon manick.
              Det finns system i vissa bilar som varnar när man ska fika och
              varnar om bilen börjar svaja. Men vi vet att det finns en manick
              som kan tala om för föraren när han inte får köra bil.
            </seg>
            <seg n="107008ca">
              Ministern har tydligt klargjort för oss att hon är beredd att
              se över möjligheterna att ha alkolås i tung trafik. Att då stå
              i kammaren och säga att man bereder frågan vad gäller personbilar
              går helt emot det ministern har sagt tidigare. Man har sagt nej
              till alkolås i personbilar. Man har sagt nej till att använda
              det underlag och den strategi som redan finns framtagna i den
              utredning som har gjorts tidigare. Det ligger serverat på bordet,
              och ändå väljer man att inte använda det underlaget.
            </seg>
            <seg n="74fc2d4e">
              Jag skulle vilja veta varför. Är det av prestige som man bestämmer
              att man inte ens vill driva frågan? Vi vet mycket väl att det
              behövs ett undantag i de gemensamma reglerna, men det finns ju
              möjlighet att pröva frågan och se om vi kan få andra länder med
              oss.
            </seg>
            <seg n="642e9459">
              Jag tycker inte att det känns tillfredsställande att man tror
              att man kan säga något annat än det ministern har gett besked
              om. Att man bereder frågan om tung trafik vet vi, men här gäller
              det personbilar. Vad är problemet med att testa frågan i EU?
            </seg>
          </u>
          <note type="speaker" n="0e416d5f">
            Anf. 93 MALIN LÖFSJÖGÅRD (m) replik:
          </note>
          <u who="unknown" xml:id="i-0d577b96876c690d-2" n="db675741">
            <seg n="092be8ed">
              Herr talman! Frågan om alkolås bereds och det ska komma förslag.
              Det finns ingen anledning för mig att i dag ta ställning när jag
              inte har sett förslagen.
            </seg>
            <seg n="75f00d3b">
              Tittar man på utvärderingen av det trafiksäkerhetsarbete som
              har gjorts kan man se att där pekas på att det finns flera saker
              som borde ha gjorts bättre och där man borde ha tänkt efter före.
              Jag tycker att det är viktigt att vi avvaktar de utredningar som
              pågår för att kunna göra kraftfulla insatser. Men det hindrar
              inte att man kan installera alkolås på frivillig väg under tiden.
            </seg>
            <seg n="9ebb249d">
              Alkolåsen är väl inte så allmänt kända i andra EU-länder. Frågan
              diskuteras, och jag förutsätter att ministern också för fram den
              i diskussionerna.
            </seg>
          </u>
          <note type="speaker" n="92d4f3b9">
            Anf. 94 PETER PEDERSEN (v) replik:
          </note>
          <u who="peter_pedersen_0f4dae" xml:id="i-d5fefa77ad629002-1" n="292f06d0">
            <seg n="121f1bcc">
              Herr talman! Jag skulle vilja ställa en fråga till Malin Löfsjögård.
              Den handlar om frånvaron av statistik och analys från Vägverket
              och från majoriteten. Ingenstans nämner man hur trafiksäkerheten
              ser ut för det kollektiva resandet.
            </seg>
            <seg n="8a88f7cc">
              Malin började med att redovisa hur många som kör onyktra eller
              drogpåverkade och hur många bilister och motorcyklister som hade
              dött och så vidare. Om man summerar siffrorna på s. 1415 kan man
              konstatera att det inte blir speciellt många som kan ha omkommit
              i det kollektiva resandet. Man får räkna bort bilister, bilpassagerare,
              mopedister, motorcyklister, gående och så vidare. Jag tolkar detta
              som att det kollektiva resandet är förhållandevis säkert.
            </seg>
            <seg n="41b155cf">
              Då skulle man önska att det fanns en politik som gick ut på att
              av klimatskäl och av trafiksäkerhetsskäl se till att få en omfördelning
              av resandet så att allt fler människor kan och vill välja det
              kollektiva resandet. Jag skulle vilja veta hur Malin Löfsjögård
              ser på den problematiken.
            </seg>
            <seg n="962b7773">
              På s. 15 kan vi konstatera att trafikarbetet har ökat från 67
              000 miljoner fordonskilometer 1998 till 78 000 miljoner fordonskilometer
              2007. Tyvärr ser vi en trend att privatbilismen ligger på en fortsatt
              hög nivå. Kollektivresandet ligger fortfarande på en alltför låg
              nivå. Delar Malin uppfattningen att om vi kunde få en större andel
              kollektivt resande skulle det automatiskt innebära en högre trafiksäkerhet?
              Det kan man nämligen läsa ut av statistiken.
            </seg>
          </u>
          <note type="speaker" n="3ab5624a">
            Anf. 95 MALIN LÖFSJÖGÅRD (m) replik:
          </note>
          <u who="unknown" xml:id="i-0d577b96876c690d-3" n="db675741">
            <seg n="49c64533">
              Herr talman! Jag tror att Peter Pedersen kan ha rätt i detta.
              När man åker kollektivt åker man oftast tåg eller buss. Om vi
              tittar på rubrikerna i medierna kan vi se att antalet döda är
              mindre i de trafikslagen.
            </seg>
            <seg n="f2639e42">
              Just kollektivtrafikåkandet har många andra fördelar, inte bara
              när det gäller trafiksäkerhet utan också när det gäller miljö.
              Det ligger i allas intresse, också för oss i alliansmajoriteten,
              att få folk att åka kollektivt av miljöskäl, av trafiksäkerhetsskäl
              och så vidare. Vi jobbar för att få folk att åka kollektivt.
            </seg>
            <seg n="60b182f3">
              För att till exempel lösa trafikproblemen i Helsingfors är det
              viktigt att vi får folk att åka kollektivt. Då får vi sammantaget
              en del andra bra bieffekter utifrån det.
            </seg>
          </u>
          <note type="speaker" n="3e8b71ba">
            Anf. 96 PETER PEDERSEN (v) replik:
          </note>
          <u who="peter_pedersen_0f4dae" xml:id="i-d5fefa77ad629002-2" n="292f06d0">
            <seg n="9d1a04c3">
              Herr talman! Det låter ju positivt. Men tyvärr tycker jag inte
              att den inriktningen märks i betänkandet. I utskottsmajoritetens
              text finns det inget om det, och det finns inte heller något om
              det när vi pratar om kollektivtrafikfrågor i allmänhet.
            </seg>
            <seg n="3f04a704">
              I Vägverkets etappmål till 2020 är man inne på en massa saker
              som i och för sig är jätteviktiga nyktra förare, att det inte
              ska vara trötta förare och så vidare men ingenstans står det något
              om att vi måste minska transportarbetet med personbil för att
              komma till rätta med klimatfrågan eller med trafiksäkerhetsfrågorna.
              Man verkar utgå från att man ska ha samma utveckling som vi alltid
              har haft, och sedan ska man sätta in olika tekniska åtgärder för
              att se till att man orkar hålla sig vaken, att man inte är onykter
              och så vidare.
            </seg>
            <seg n="2f34a882">
              Från vår sida vill vi i det här sammanhanget ändå påpeka vikten
              av att om vi kan få fler människor att resa kollektivt kommer
              det att ha en positiv effekt. Då skorrar det lite falskt när Malin
              Löfsjögård säger att de också tycker att det vore bra. Då ska
              man väl inte ha den inriktning på investeringssidan som man har,
              alltså att man satsar mer på väg än på järnväg?
            </seg>
          </u>
          <note type="speaker" n="96a45d00">
            Anf. 97 MALIN LÖFSJÖGÅRD (m) replik:
          </note>
          <u who="unknown" xml:id="i-0d577b96876c690d-4" n="db675741">
            <seg n="82dce9c8">
              Herr talman! Nu går inte all kollektivtrafik på spår. Vi behöver
              också vägar för att komma fram. Vi har busstrafik som måste ta
              sig fram. Det är inte så enkelt att vi bara kan bygga spår.
            </seg>
            <seg n="2b5b87e3">
              När vi gör infrastruktursatsningar i framtiden kommer det att
              inbegripa både spår och väg. I Täby i Helsingfors, där jag bor,
              skulle det aldrig vara möjligt att dra spår hem till mig. Jag
              måste fortfarande ta bussen halva vägen för att sedan sätta mig
              på tunnelbanan. För att komma åt köproblematiken där måste man
              titta på väglösningar som inbegriper investeringar i vägar.
            </seg>
            <seg n="876c1e6d">
              Man kan inte stå och säga att detta att få folk att åka kollektivt
              bara handlar om att satsa på järnväg. Det handlar om en kombination.
              Man måste satsa på bådeoch.
            </seg>
          </u>
          <note type="speaker" n="88076e73">
            Anf. 98 SVEN BERGSTRÖM (c):
          </note>
          <u who="sven_bergstrom_93e816" xml:id="i-4d20dc5e7197d3ce-0" n="85569d6e" next="i-a90a15b2c0a7ab19-0">
            <seg n="a25d6861">
              Herr talman! Jag vill precis som Marie Nordén inleda mitt inlägg
              i debatten med att erinra om att det nu är nästan precis tio år
              sedan riksdagen i maj 1998 i bred enighet beslutade att transportpolitiken
              i vårt land måste utformas så att den är förenlig med en långsiktigt
              hållbar utveckling. I detta beslut betonades trafiksäkerheten
              och dess nollvision som ett viktigt delmål. Här ställdes också
              kravet att hela transportsystemet ska utformas och fungera så
              att vi får en god och hälsosam livsmiljö för alla, alltså ett
              folkhälsomål.
            </seg>
            <seg n="c27db6d3">
              Det finns anledning att påminna om detta när vi i dag debatterar
              riskutbildning för körkortsaspiranter med anledning av regeringens
              proposition i frågan samt trafiksäkerhet med anledning av ett
              antal motioner. Som centerföreträdare har jag i ett antal riksdagsdebatter
              på detta tema flera gånger understrukit behovet av ett bredare
              folkhälsomål när vi debatterat trafiksäkerheten. Det handlar inte
              endast om de 400500 människor som omkommer i trafiken i Sverige
              varje år eller om de ca 5 000 som skadas svårt på vägarna. Det
              handlar också om de ungefär lika många som årligen dödas av den
              försämrade livsmiljö som främst biltrafiken i våra tätorter åstadkommer
              genom ökade luftföroreningar. Det är inte lika enkelt att räkna
              antalet döda i denna smygande död, men det är de facto ungefär
              lika många människor som drabbas.
            </seg>
            <seg n="ec4fc6fb">
              Därför är det viktigt att bredda den här debatten så att den
              utöver insatser för att förbättra trafiksäkerheten genom bättre
              riskutbildning och allmänt förbättrad trafiksäkerhet som många
              här har talat om också handlar om hur vi kan introducera miljöriktiga
              bränslen, hur vi kan göra fordonen mer energieffektiva, hur vi
              kan främja kollektivtrafiken och hur vi kan förbättra vägstandarden,
              så att man kan ta sig fram utan att människor och fordon formligen
              skakar sönder längs undermåliga vägar på olika håll i landet.
            </seg>
            <seg n="b1d17a24">
              Mitt parti, Centerpartiet, har i flera år drivit frågan om att
              det efter år 2015 inte ska få säljas några nytillverkade fordon
              som endast är fossilbränsledrivna. Då gäller det att skapa incitament
              för en övergång till miljövänliga alternativ, till exempel en
              miljöbilspremie, som regeringen har infört.
            </seg>
            <seg n="ba5135b4">
              Herr talman! Det företagsamma, kretsloppsanpassade och trafiksäkra
              samhälle som vi inom allianspartierna eftersträvar förutsätter
              ett grönare transportsystem där hela folkhälsan står i centrum
              och inte bara de akut döda på våra vägar. Därför behöver vi utveckla
              kollektivtrafiken buss- och tågtrafiken men också flytta mera
              gods från lastbilar på vägarna till sjötransporter och järnväg.
              Vi vill också skapa bättre förutsättningar för säker gång- och
              cykeltrafik med ökad användning av cykelhjälm. Ökad gång- och
              cykeltrafik har det goda med sig, utöver att det minskar fordonstrafiken,
              att folkhälsan stärks genom att allt fler människor rör sig rent
              fysiskt.
            </seg>
            <seg n="32efefbe">
              Herr talman! Det är alldeles uppenbart att det behövs en målmedveten
              och offensiv trafiksäkerhetspolitik för att långsiktigt minska
              antalet döda och svårt skadade i trafiken, i synnerhet som trafikarbetet
              ökar varje år det ökar 12 procent årligen.
            </seg>
            <seg n="7770ce26">
              Som framgår av ett diagram i dagens betänkande har antalet fordonskilometer
              i Sverige de senaste tio åren ökat från 67 000 miljoner till 78
              000 miljoner. Det är en ökning med 1617 procent. Men om vi hade
              kunnat få respekt och acceptans för det som betyder mest för trafiksäkerheten
              skulle vi ha klarat delmålet om högst 270 döda år 2007.
            </seg>
            <seg n="92401505">
              Det kan finnas anledning att erinra om detta och också repetera
              några av de viktigaste åtgärderna för ökad trafiksäkerhet. För
              det första handlar det om acceptans och respekt för gällande hastighetsbestämmelser.
              För det andra måste bilbältet alltid användas. För det tredje
              ska det sitta bra däck på de fordon som används. För det fjärde,
              som redan har debatterats mycket här i dag, handlar det om nykterhet
              i trafiken.
            </seg>
            <seg n="a90b48cc">
              När det gäller den fjärde punkten om nykterhet i trafiken behövs
              det väldigt tydliga besked. Onyktra eller drogpåverkade bilförare
              kan aldrig accepteras. Det råder det en bred politisk enighet
              om.
            </seg>
            <seg n="9f3d0b66">
              För att man ska komma åt rattfylleriet behövs det en skarp lagstiftning,
              förstärkta kontrollåtgärder, opinionsbildande verksamhet, förändrade
              rutiner vid offentlig upphandling samt förbättrad utbildning i
              körskolorna och i skolan. Användningen av alkolås är också ett
              effektivt verktyg i detta arbete, även om vi i det här betänkandet
              skiljer oss åt det finns en reservation från Socialdemokraterna,
              Vänstern och Miljöpartiet.
            </seg>
            <seg n="5a8bebd9">
              Det är glädjande att flera branschorganisationer ställer sig
              positiva till att så snart som möjligt få in alkolås i alla fordon
              som används i yrkesmässig trafik, till att börja med.
            </seg>
            <seg n="e3179b48">
              Som framgår av betänkandet var det ett enigt trafikutskott som
              i februari 2007 välkomnade det pågående beredningsarbetet inom
              Regeringskansliet om att komplettera den nuvarande riskutbildningen
              för körkortsaspiranter med obligatoriska moment om alkohol och
              droger.
            </seg>
            <seg n="b9673401">
              Redan för fyra fem år sedan aviserades i proposition 2003/04:160
              Fortsatt arbete för en säker vägtrafik att riskutbildningen skulle
              utvecklas till att omfatta övriga risker såsom trötthet och användande
              av alkohol och andra droger. I vårt betänkande då framhöll trafikutskottet
              att en sådan komplettering av körkortsutbildningen var angelägen,
              inte minst mot bakgrund av att unga förare är överrepresenterade
              i olycksstatistiken och oftare än andra förare är inblandade i
              olyckor där de förlorat kontrollen över bilen, olyckor med anledning
              av hög fart, alkoholpåverkan och trötthet. Vi kan tyvärr även
              i dag konstatera att unga förare fortfarande är starkt överrepresenterade
              i olycksstatistiken, och antalet omkomna motorcyklister fortsätter
              att öka. Därför är det bra och tillfredsställande att vi nu har
              ett förslag om en utökad riskutbildning för körkortsaspiranter.
            </seg>
            <seg n="a7cf8f49">
              Regeringens förslag omfattar faktorer som i samband med körning
              påverkar körbeteendet och ökar riskerna för olyckor. De riskbeteenden
              som nämns är körning under påverkan av trötthet, alkohol och andra
              droger, körning i hög hastighet samt ett i övrigt riskfyllt körsätt.
              Det är mycket angeläget att komma till rätta med de här riskbeteendena,
              men utskottet utesluter inte att det finns ytterligare faktorer
              som kan behöva beaktas inom ramen för den utökade riskutbildningen.
            </seg>
            <seg n="e61f7c71">
              En fråga som har uppmärksammats alltmer under senare tid är just
              trötthet. Trötthet bedöms utifrån genomförda olycksundersökningar
              vara en bakomliggande faktor vid 1530 procent av alla olyckor
              med motorfordon. 1530 procent beror på trötthet. Problemen är
              störst bland unga förare och yrkesförare.
            </seg>
            <seg n="01c21607">
              Herr talman! Jag ska säga några avslutande ord om det som på
              danska kallas klippekort och som nu i Sverige kallas pricksystem.
              Där finns det också en reservation, nr 12, från Miljöpartiet.
            </seg>
            <seg n="3f217f96">
              I augusti 2005 infördes klippekortet i Danmark. Det medförde
              en sänkning av medelhastigheten på olika vägar med 23 procent.
              Enligt de beräkningsgrunder som forskare över hela världen är
              överens om innebär det också en minskning av antalet olyckor med
              46 procent, en minskning av antalet svårt skadade med ännu mer,
              69 procent, och en minskning av antalet dödade med 812 procent.
              Det är alltså en stor framgång för trafiksäkerhetsarbetet.
            </seg>
            <seg n="3406c0b4">
              Klippekortet innebär helt enkelt att trafikförseelserna är kopplade
              till ett poängsystem, och när ett visst antal poäng uppnåtts dras
              körkortet in för en viss period.
            </seg>
            <seg n="392456ab">
              Utskottet är positivt till det systemet. Som utskottet påpekar
              har frågan om pricksystem i den svenska körkortslagstiftningen
              varit föremål för utredning vid några tillfällen. Senast var det
              Vägtrafikinspektionen som i mars 2008 presenterade en förstudie
              om pricksystem.
            </seg>
            <seg n="14b7d976">
              Utskottet har också noterat att inom ramen för Vägverkets förslag
              till nytt etappmål för högst antal dödade och skadade i vägtrafiken
              är införande av ett pricksystem en av de åtgärder som behandlas
              för att nå målet.
            </seg>
            <seg n="6cf63379">
              Utskottet har erfarit att såväl Vägtrafikinspektionens som Vägverkets
              förslag kommer att bli föremål för beredning inom Regeringskansliet.
              Det tycker vi är bra, och vi nöjer oss med detta.
            </seg>
          </u>
          <note n="773120c6">
            Jag vill avslutningsvis yrka bifall till utskottets förslag i
            betänkandet i dess helhet och avslag på samtliga motioner.
          </note>
          <note n="2d2eaf56">
            Ajournering
          </note>
          <note n="4fc6af1e">
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="sven_bergstrom_93e816" xml:id="i-a90a15b2c0a7ab19-0" n="85569d6e" prev="i-4d20dc5e7197d3ce-0">
            <seg n="32853174">
              Återupptagna förhandlingar
            </seg>
            <seg n="293de7b9">
              Fru talman! Jag vill börja med att rätta till ett misstag. Jag
              vill ändra mina yrkanden och yrka bifall till reservationerna
              2 och 3, inte 1. Detta sagt för protokollets skull.
            </seg>
            <seg n="29b0631a">
              När riksdagen fattade beslut om en nollvision i trafiken måste
              vi se det som ett historiskt beslut. Det var före sin tid. Det
              har heller inte varit självklart för alla att beslutet är verklighetsförankrat.
              Jag har mött många människor som ifrågasatt beslutet. Jag tror
              att trafiksäkerhetsarbetet och nollvisionsarbetet förlorar på
              det resonemang som Sven Bergström för i sitt anförande, alltså
              att vi ska baka in fler komponenter i det arbetet. Det tror jag
              gör att vi riskerar att tappa fokus på trafiksäkerhetsarbetet.
            </seg>
            <seg n="dd05d263">
              Jag är den första att säga att vi måste få fler myndigheter att
              känna ansvar i trafiksäkerhetsarbetet, men jag vill ta upp frågan
              om alkolås. De borgerliga partiernas företrädare i alliansen verkar
              nästan lite lättade över att vi nu kan visa på att även trötthet
              är farligt i trafiken. Det är inte något nytt. Jag ställer mig
              frågande till varför man ska försöka flytta fokus från alkohol
              och droger i trafiken till trötthet i trafiken. Det ena utesluter
              naturligtvis inte det andra.
            </seg>
            <seg n="821a73ab">
              Vi försöker hela tiden hitta nya tekniker. Det är jättebra att
              bilbolagen gör det. Volvo ligger långt framme i det arbetet. Det
              gäller att försöka förhindra att förare kör när de är trötta.
              Varför då inte sätta fokus på alkolås? Och varför vill man inte
              säga ja till det arbete vi var överens om före valet?
            </seg>
          </u>
          <note n="4ae97cbf">
            Förhandlingarna återupptogs kl. 16.00.
          </note>
          <note n="eacfd16a">
            11 § Beslut om ärenden som slutdebatterats den 5 juni
          </note>
          <note n="84c51519">
            Punkt 1
          </note>
          <note n="5360b10a">
            Punkt 2
          </note>
          <note n="1c931540">
            Punkt 3
          </note>
          <note n="a40daa82">
            Punkt 7
          </note>
          <note n="7046c91d">
            Övriga punkter
          </note>
          <note n="5360b10a">
            Punkt 2
          </note>
          <note n="25f44261">
            Punkt 17
          </note>
          <note n="b17d3841">
            Punkt 19
          </note>
          <note n="7046c91d">
            Övriga punkter
          </note>
          <note n="5360b10a">
            Punkt 2
          </note>
          <note n="4a0622de">
            Punkt 4
          </note>
          <note n="ce1bad6e">
            Punkt 5
          </note>
          <note n="224c1fe6">
            Punkt 10
          </note>
          <note n="21b62f93">
            Punkt 14
          </note>
          <note n="7046c91d">
            Övriga punkter
          </note>
          <note n="010680d6">
            12 § Beslut om ärenden som slutdebatterats vid dagens sammanträde
          </note>
          <note n="4a0622de">
            Punkt 4
          </note>
          <note n="ce1bad6e">
            Punkt 5
          </note>
          <note n="7046c91d">
            Övriga punkter
          </note>
          <note n="84c51519">
            Punkt 1
          </note>
          <note n="5360b10a">
            Punkt 2
          </note>
          <note n="1c931540">
            Punkt 3
          </note>
          <note n="4a0622de">
            Punkt 4
          </note>
          <note n="e2461844">
            Punkt 6
          </note>
          <note n="b484c83e">
            Punkt 11
          </note>
          <note n="7046c91d">
            Övriga punkter
          </note>
          <note n="e0876dd9">
            13 § (forts. från 10 §) Riskutbildning för körkortsaspiranter
            och andra trafiksäkerhetsfrågor (forts. TU14)
          </note>
          <note n="762d5338">
            Anf. 99 MARIE NORDÉN (s) replik:
          </note>
          <note type="speaker" n="ba0645d5">
            Anf. 100 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-4d20dc5e7197d3ce-1" n="85569d6e" next="i-a90a15b2c0a7ab19-1">
            <seg n="076c06d1">
              Fru talman! Vi inom allianspartierna trodde för ett ögonblick
              att Socialdemokraterna svajade när de inte yrkade bifall till
              sina egna reservationer, men nu är ordningen återställd när Marie
              Nordén yrkar bifall till åtminstone någon reservation.
            </seg>
            <seg n="3bb62c8a">
              När det gäller nollvisionen har vi i denna kammare under tiotalet
              år varit eniga om att ha en mycket hög ambition i arbetet med
              trafiksäkerheten, och nollvisionen är en del av det. Jag vet inte
              riktigt vad Marie Nordén syftar på i mitt anförande. Kanske är
              det att jag tog upp att miljö- och hälsopåverkan i biltrafiken
              är en lika stor orsak till dödstalen i trafiken. Det är ett faktum
              som ingen kan bestrida, och därför är det viktigt att kraftsamla
              för att reducera miljöpåverkan även i transportsektorn och trafiken.
            </seg>
            <seg n="7ac1135c">
              Vi vill inte flytta fokus vare sig i fråga om alkolås eller detta.
              Det som orsakar olyckor i trafiken, i synnerhet dödsolyckor, ska
              naturligtvis bekämpas på olika sätt. Faktum är att jag tog till
              i underkant när jag redovisade procentsiffrorna för trötthet.
              Jag fick en erinran om att VTI nu kommit med en rapport där det
              sägs att uppåt 40 procent av trafikolyckorna orsakas av trötthet.
              Tröttheten skulle alltså rent av orsaka fler svåra olyckor än
              alkohol- och drogpåverkan. Ur trafiksäkerhetssynpunkt är det alltså
              lika allvarligt att köra trött som att köra alkoholpåverkad; då
              är man en stor olycksrisk.
            </seg>
            <seg n="dedb99ec">
              Dessutom arbetas det med teknik för att kunna avslöja, detektera,
              både alkoholpåverkan och trötthet. Tekniken går snabbt framåt,
              och bland annat de svenska biltillverkarna har jobbat med metoder
              för att med teknisk apparatur i bilen kunna fånga upp både alkoholpåverkan
              och trötthet. Då är det väl bra att även ha med det, utan att
              för den skull förringa alkoholens betydelse i sammanhanget.
            </seg>
          </u>
          <note n="b41921a1">
            Anf. 101 MARIE NORDÉN (s) replik:
          </note>
          <u who="sven_bergstrom_93e816" xml:id="i-a90a15b2c0a7ab19-1" n="85569d6e" prev="i-4d20dc5e7197d3ce-1">
            <seg n="48b9f3f3">
              Fru talman! Om det är någon som svajar i debatten om dessa frågor
              är det, som jag ser det, den borgerliga alliansen.
            </seg>
            <seg n="43dcfcb9">
              Om vi tar frågan om alkolås kan vi gå tillbaka och titta på tidigare
              debatter, före det senaste valet. Då var vi rörande överens om
              behovet av alkolås i fler bilar. Vi har ett gediget arbete som
              är gjort. Det är ordentligt utrett. Det finns förslag framlagda.
              Det är för den sittande regeringen och ministern egentligen bara
              att ta tag i frågan och fatta beslut. Men de väljer att slänga
              det arbetet åt sidan och utreder frågan igen. Det gäller den tunga
              trafiken och den yrkesmässiga trafiken snarare än personbilstrafiken.
              Där ser vi en svajning.
            </seg>
            <seg n="a17a826e">
              Jag tycker fortfarande att det är ett problem att man bakar ihop
              trötthet med alkohol- och drogpåverkan. Trötthet är en fara för
              trafiksäkerheten. Det är vi medvetna om, och fler måste bli medvetna
              om att man inte sätter sig bakom ratten när man är trött. Men
              om man tittar på acceptansen för att köra berusad visar det sig
              att den blivit allt större, framför allt bland yngre människor.
            </seg>
            <seg n="5e2886af">
              Att då inte gemensamt kunna gå fram och kräva att vi måste få
              alko-lås i nya bilar, att som i många andra trafiksäkerhetsfrågor
              inte kunna vara överens om att alkolås är den metod som säkrast
              förhindrar människor att berusade sätta sig bakom ratten känns
              sorgligt. Det känns sorgligt att vi inte kan vara eniga även i
              den frågan.
            </seg>
            <seg n="1b5822b9">
              Ministern, Sven Bergströms partikamrat, har sagt att hon inte
              vill driva frågan om alkolås i personbilar. Hon riktar in sig
              på den tunga trafiken. Vad säger Sven Bergström om det?
            </seg>
          </u>
          <note type="speaker" n="77496085">
            Anf. 102 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-7f0215f46815a393-0" n="85569d6e">
            <seg n="b5e0c3ed">
              Fru talman! Socialdemokraterna är alltid stora i orden nu när
              de sitter i opposition. Det vore klädsamt att även idka lite självkritik.
              De kom inte till skott ens när det gällde riskutbildning för körkort.
              Den nuvarande regeringen har på kort tid lagt fram ett konkret
              förslag på detta område.
            </seg>
            <seg n="c0f0ea90">
              När det gäller alkolås kan jag erinra om infrastrukturministerns
              hållning, för den tycks de heller inte vara riktigt på det klara
              med. I april 2007 presenterade Åsa Torstensson inriktningen för
              regeringens arbete för att förhindra rattfylleri. Några viktiga
              punkter som hon då erinrade om var att försöken med alkolås som
              villkor och reglerna för körkort efter rattfylleri ska utvärderas.
              Utgångspunkten är att rattfylleridömda ska få tillbaka sitt körkort
              bara om de använder fordon med alkolås. Teknik som upptäcker och
              varnar för om förare är påverkade av alkohol, droger eller trötthet
              ska bli standard i alla fordon; observera att det också gäller
              trötthet.
            </seg>
            <seg n="dbb5c437">
              Ett obligatoriskt krav på alkolås eller annan teknik som förhindrar
              rattfylleri ska i ett första steg, sade Åsa Torstensson, införas
              för alla nya bussar och lastbilar genom ändring av EU:s regler.
              För att skynda på utvecklingen kan Sverige söka EU:s godkännande
              för ett tillfälligt undantag. Det är vad infrastrukturministern
              har sagt.
            </seg>
            <seg n="b97d9ed5">
              Man kan också, med tanke på de nya fakta som har kommit om tröttheten
              som en väldigt viktig faktor, hitta en modell, ett tekniskt system,
              som fångar både rattonykterhet och trötthet. Saab har bland annat
              jobbat med en modell där man försöker detektera ögats rörelser
              antingen man är alkoholpåverkad eller påverkad av trötthet, en
              modell som skulle kunna fånga drogpåverkan, rattonykterhet och
              trötthet i samma system. Det är väl fantastiskt bra om man kan
              komma åt båda de stora orsakerna till olycksstatistiken på våra
              vägar.
            </seg>
            <seg n="287bd6e0">
              Synsättet tror jag är gemensamt för oss. Vi ska vara offensiva
              och driva på. Men ni låser er vid ett visst datum för bara alkolås.
              Vi vill ha en mer offensiv attityd.
            </seg>
          </u>
          <note type="speaker" n="04eaf552">
            Anf. 103 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-77be09d61e012ca6-3" n="61d1d0af">
            <seg n="4246c273">
              Fru talman! Jag måste börja med en sak där jag delar Sven Bergströms
              uppfattning, nämligen att man ska se trafiksäkerheten i ett folkhälsoperspektiv.
              Ibland är åtgärderna delvis desamma. Låt oss titta på hoten i
              städerna. En ökad andel kollektivtrafik och en minskad andel privatbilism
              skulle leda till att båda åtgärdades. Där är vi överens.
            </seg>
            <seg n="49b08949">
              Däremot vill jag erinra om att Maria Larsson, som nu är folkhälsominister,
              när hon höll tal på folknykterhetens dag sista gången före valet
              hävdade att införandet av alkolås var en av de viktigaste folkhälsoåtgärderna
              för Kristdemokraterna. Hon hade ett väldigt bra citat som jag
              använder i min motion som motivtext till varför man ska ha obligatoriska
              alkolås. Hon menade att det var ett svek mot de anhöriga till
              offren som alkoholdöden hade skördat på vägarna att inte vidta
              alla åtgärder för att förhindra att fler omkom i trafiken på grund
              av alkohol. Jag delar helt hennes uppfattning. Om hon själv har
              den kvar vet jag inte.
            </seg>
            <seg n="432c648a">
              Jag fick ofta frågan om alkolås när jag var utredare: Blir det
              någon förändring ifall det blir maktskifte i Sverige? Jag svarade,
              lite naivt, inser jag efteråt: Nej, det blir ingen förändring.
              Sex av sju partier hade öppet deklarerat i riksdagen att vi ska
              använda tillgänglig teknik för att förhindra att berusade förare
              kan starta motorn. Det var den uppfattning vi hade i trafikutskottet
              då, och det var också det beslut vi fattade i riksdagen.
            </seg>
            <seg n="c31d8595">
              Man satte vid Volvo Lastvagnar och Trollhättefabriken i gång
              att arbeta med detta. Det kanske kunde vara en fördel för svensk
              fordonsindustri internationellt om Sverige var föregångare här,
              ansåg man. Precis som det var med bilbältena fanns det då också
              ett motstånd. Man sade att det behövs mer upplysning.
            </seg>
            <seg n="9bbf3fec">
              Jag vet inte om Sven Bergström kan se analogin i det här. Det
              räcker inte med upplysning. Den som är berusad måste förhindras
              att starta fordonet, punkt slut.
            </seg>
          </u>
          <note type="speaker" n="644f4366">
            Anf. 104 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-7f0215f46815a393-1" n="85569d6e">
            <seg n="8b2fc907">
              Fru talman! Det gläder mig att vi har ett gemensamt synsätt när
              det gäller vikten av att beakta folkhälsoperspektivet i sammanhanget.
              Det som orsakar död och skada på folkhälsan ska naturligtvis bekämpas,
              oavsett om det är via utsläppen i avgasröret eller akuta olyckor.
            </seg>
            <seg n="4f679b75">
              På samma sätt ser vi på det här med att fånga det som orsakar
              olyckorna, oavsett om det gäller alkohol, droger eller trötthet.
              Jag noterar att Karin inte närmare kommenterar att tröttheten
              enligt de senaste rapporterna är en ännu större orsak till olyckor
              på våra vägar än alkohol och droger. Det vore väl idealiskt om
              vi kunde hitta en modell som fångar trötthet, alkohol och drogpåverkan
              genom att den avslöjar ett körsätt som inte är normalt.
            </seg>
            <seg n="28372698">
              Herr talman! Samtidigt vill jag även för Karin Svensson Smith
              understryka det som jag sade i en tidigare replik: Åsa Torstensson
              har varit solklar om att teknik som upptäcker och varnar om föraren
              är påverkad av alkohol, droger eller trötthet ska bli standard
              i alla fordon. I ett första steg vill vi ha krav på alkolås eller
              annan teknik som förhindrar rattfylleri i bussar, lastbilar och
              så vidare.
            </seg>
            <seg n="0238f227">
              Jag förstår att Karin Svensson Smith är otålig. Man blir dessutom
              lite otåligare om man sitter i opposition. Det var vi också när
              vi var i opposition. Men det långsiktiga målet, ambitionen och
              inriktningen tror jag att vi är alldeles överens om.
            </seg>
          </u>
          <note type="speaker" n="e4aa473e">
            Anf. 105 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-77be09d61e012ca6-4" n="61d1d0af">
            <seg n="709a9271">
              Fru talman! Min otålighet har faktiskt ingen som helst ideologisk
              grund. Den har en djupt humanitär grund. Har man träffat föräldrar
              som blivit av med sina barn på detta sätt tycker man att det här
              är en oerhört viktig fråga.
            </seg>
            <seg n="4c2704ba">
              Jag förstår inte varför Sverige inte har lämnat in en formell
              ansökan. Remissinstanserna var oerhört positiva till det här och
              sade att man kunde göra någonting. Tekniken var tillräckligt mogen.
              När det gäller trötthet och droger är inte tekniken mogen. Ska
              man kunna införa något, typ bilbälten eller alkolås, måste folk
              veta att det fungerar. Den tekniken är inte framme på de andra
              områdena, och då kan man inte införa detta. Det är klart att man
              ska fortsätta utredandet, men bara för att man inte har hela fältet
              täckt ska man inte låta bli att göra det man redan kan.
            </seg>
            <seg n="51aa015c">
              Därför undrar jag, Sven Bergström: När tror du att Åsa Torstensson
              kommer att lämna in en formell ansökan? Jacques Barrot var här
              och var positiv till att några länder gick före. Han menade att
              om fordonsdirektivet ska ändras måste man försöka i några enskilda
              länder. Han välkomnade att vi var så långt framme. Men den formella
              ansökan har inte lämnats in. Varför inte det, om nu Åsa Torstensson
              är så positiv till detta?
            </seg>
            <seg n="7e532243">
              Tröttheten är också ett problem. Men i stället för att lösa de
              problem vi har springer ni på ett annat problem. Försök att åstadkomma
              resultat i stället! Det är trots allt det som väljarna och folket
              i trafiken värderar.
            </seg>
          </u>
          <note type="speaker" n="9c60aa91">
            Anf. 106 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-4d20dc5e7197d3ce-2" n="85569d6e" next="i-a90a15b2c0a7ab19-2">
            <seg n="cfccc209">
              Fru talman! Jag kan förstå otåligheten. Jag har också, Karin
              Svensson Smith, mött föräldrar som har mist anhöriga och barn
              i tragiska olyckor. Men om de orsakats av trötthet, alkohol eller
              annat slarv i trafiken är egentligen ointressant för den som drabbas.
              Tragedin är lika stor. Därför är det väl ändå viktigt att försöka
              göra det optimala i ett sådant här läge.
            </seg>
            <seg n="07a5e7de">
              Jag noterar att Miljöpartiets logik inte är helt glasklar. När
              det gäller alkolås tycker ni att vi ska vara avvikare i Europa.
              Ni är inte lika ambitiösa om att vi ska få hela Europa med oss
              på den punkten. Men när det gäller mobiltelefonin är det precis
              tvärtom. Ni får fundera på om det inte kan vara en poäng att se
              till att vi får hela EU med oss på ett tillförligt och bra system
              där vi kan rädda väldigt många fler liv i hela Europa än om vi
              bara gör en insats i Sverige som kanske inte blir optimal och
              inte fångar tröttheten, som också är en väldigt stor orsak.
            </seg>
            <seg n="273e19ea">
              Som jag sade tidigare har vi långt utvecklad teknik på gång,
              bland annat vid Saab. Man försöker fånga både tröttheten och alkohol-
              eller drogpåverkan. Det är väl en optimal lösning om man kan få
              den på plats i ett slag.
            </seg>
          </u>
          <note n="d94676a4">
            Anf. 107 ANITA BRODÉN (fp):
          </note>
          <u who="sven_bergstrom_93e816" xml:id="i-a90a15b2c0a7ab19-2" n="85569d6e" prev="i-4d20dc5e7197d3ce-2">
            <seg n="9cd8400d">
              Fru talman! Jag vill precis som Malin Löfsjögård börja med några
              siffror: 30, 50, 70 och 90. Det handlar inte om jämna födelsedagar,
              utan om några vanligt förekommande hastighetsbegränsningar på
              våra vägar.
            </seg>
            <seg n="9cae1073">
              Jag bor i närheten av en 90-väg, en inbjudande raksträcka på
              fem kilometer mellan två orter på landsbygden, en landsbygd där
              också rådjur, älg och vildsvin trivs. Inte sällan upplever jag
              från min trädgård hur såväl bilister som motorcyklister tycks
              hålla näst intill dubbel hastighet. Jag bor bara ett fåtal meter
              från vägen och kan uppleva hastigheten. Olyckor inträffar och
              liv skördas.
            </seg>
            <seg n="b8f2a056">
              Det krävs ett större grepp med utökad riskutbildning som regeringen
              nu föreslår i sin proposition, ett helhetsgrepp där risk i trafiken
              handlar om mer än halka, där hastigheter, alkohol och andra droger
              och trötthet, som har diskuterats mycket här i dag, men också
              riskfyllt körsätt tas upp som en stor fara i trafiksäkerhetssammanhang.
              Det krävs definitivt attitydförändringar för att kunna öka hänsynstagandet
              och riskmedvetandet hos många förare.
            </seg>
            <seg n="fa6e9fa8">
              Vänsterpartiet har motionerat om en riskutbildning som inkluderar
              alkohol och andra droger, något som nu finns med i regeringens
              förslag. Jag noterade en nöjd Peter Pedersen på den punkten. Utbildning
              av nya förare är ett mycket viktigt instrument för att förbättra
              trafiksäkerheten. Då är en särskild riskutbildning, som inkluderar
              såväl bilförare som motorcyklister, särskilt angelägen och välkommen.
            </seg>
            <seg n="40ea7f0e">
              En ökad riskutbildning är ett väsentligt steg i rätt riktning
              i det reformarbete som nu pågår. Det är ett reformarbete som har
              till syfte att minska antalet olyckor inte minst bland unga förare.
              Alkoholens negativa påverkan på trafiksäkerheten kan inte nog
              betonas. Här krävs det många insatser och inte minst kraftfulla
              kampanjer riktade mot unga personer.
            </seg>
            <seg n="fa2b116c">
              Jag nämnde lite grann om viltskador med älg, rådjur och vildsvin.
              De är också orsaken till många olyckor, liksom trötthet som nämns
              här. Det pågår en utredning om hur man kan förbättra det nuvarande
              systemet i Sverige. Erfarenheter från andra länder är otroligt
              viktiga i detta samarbete och arbete.
            </seg>
            <seg n="2b05aa60">
              Därför har Vägtrafikinspektionen genomfört en förstudie i flera
              EU-länder. Inspektionens bedömning är att inte minst det stegvisa
              förarutbildningssystemet är intressant och bland annat bör vara
              föremål för en närmare undersökning.
            </seg>
            <seg n="2c016e14">
              Som pedagog vet jag att en utsträckt inlärningsperiod med tid
              emellan för erfarenheter och reflexion är väsentligt. Under innevarande
              år 2008 uppger inspektionen att man har för avsikt att utreda
              hur man skulle kunna förbättra det nuvarande systemet i Sverige.
              En stegvis förarutbildning föreslås för övrigt också i en Miljöpartimotion.
            </seg>
            <seg n="55ac39f7">
              Fru talman! Det pågår dessutom en samlad översyn av 2007 års
              körkortsutredning där Vägverket framfört behov av att inrymma
              värderingsinslag i körkortsutredningen, med andra ord en ökad
              bredd. Vägverket arbetar fortlöpande med utvecklingsarbete i syfte
              att göra körkortsutbildningen mer flexibel.
            </seg>
            <seg n="5b92a177">
              Viss provverksamhet kan exempelvis utföras av privata aktörer.
              Man satsar på ett bättre sammanhållet prov med teori och praktik.
              Man arbetar också intensivt för att minska behov av omprov, något
              som tar otroligt stora resurser i anspråk. En likvärdig bedömning
              är givetvis A och O. Därför sker nu forskning och arbete på detta
              område bland annat i samverkan med ett universitet.
            </seg>
            <seg n="66b9f5e0">
              Det är flera motionärer som har berört dessa frågeställningar.
              De kan säkert med detta konstatera att synpunkterna rimmar väl
              med regeringens förslag.
            </seg>
            <seg n="c19ad8ed">
              Fru talman! Jag inledde mitt anförande med några sifferbegrepp.
              Jag vill avsluta på samma sätt: 50 000, 25 000, 471, 270 och 0.
              Antalet döda i trafiken inom EU uppgår till det ofattbara antalet
              50 000 personer varje år. Inräknar man familjemedlemmar, släkt,
              vänner och arbetskolleger blir antalet drabbade väsentligt många
              fler.
            </seg>
            <seg n="1aa75db0">
              Att EU antagit ett halveringsmål för antalet döda i trafiken
              fram till år 2010 är givetvis välkommet. Men vi kan förstås inte
              slå oss till ro innan antalet minskat dramatiskt mycket mer. I
              Sverige antog vi år 1997 en nollvision. Det var ett viktigt beslut
              då stort fokus och ökad medvetenhet sedan ägnats åt de frågorna.
            </seg>
            <seg n="72d2f81e">
              Ett delmål på högst 270 omkomna till år 2007 sattes. Det är ett
              delmål som dessvärre inte uppnåtts trots en mängd åtgärder. År
              2007 omkom 471 personer. Utskottet har pekat på en del brister
              i nollvisionen, även om den var en otroligt viktig satsning.
            </seg>
            <seg n="7489e8ea">
              De brister man har pekat på är bland annat att det inte har varit
              tillräckligt omfattande eller effektiva åtgärder. Vägverket fick
              i sitt regleringsbrev för år 2008 krav på att genomföra kostnadseffektiva
              åtgärder som leder till att antalet trafikdöda minskas med minst
              20 personer jämfört med år 2007. Ett nytt offensivt etappmål är
              nu under utarbetande med bättre klargörande av ansvarsområdena.
            </seg>
            <seg n="2dbe16a9">
              Den nya riskutbildningen torde vara en värdefull pusselbit för
              att öka trafiksäkerheten och därmed rädda liv och minska antalet
              svårt skadade i trafiken. Andra pusselbitar handlar givetvis också
              om minskad andel tung transport på väg, särskilda cykelleder och
              ökat kollektivt åkande. Det gäller både ur säkerhetssynpunkt och
              ur miljösynpunkt.
            </seg>
            <seg n="b282956c">
              Fru talman! Med detta yrkar jag bifall till utskottets förslag
              i betänkandet i dess helhet och avslag på samtliga motionsyrkanden
              och reservationsyrkanden. Ändå bör flera av motionärerna finna
              att deras förslag rimmar väl med förslaget i betänkandet.
            </seg>
            <seg n="12cdc015">
              Fru talman! Jag delar Anita Brodéns syn att vi måste lägga ned
              mer jobb på attityder till att köra bil drog- och alkoholpåverkad.
              Anita har precis som flera av de borgerliga företrädarna räknat
              upp antalet döda. Det är mycket siffror.
            </seg>
            <seg n="4fa1b092">
              En stor del av dem som har dödats i trafiken genom alla dessa
              år har dödats på grund av att föraren har valt att köra alkohol-
              eller drogpåverkad. Folkpartiet har alltid varit vår vän i den
              här frågan. Frågan måste därför ställas även till Anita Brodén:
              Hur ser hon på regeringens hållning när det gäller alkohol? Är
              det så att det nu ska blandas in en till variabel som trötthet?
            </seg>
            <seg n="53999256">
              Trötthet är en av orsakerna, men innebär det att vi ska säga
              nej till den teknik som finns i dag? Är det beskedet till de anhöriga?
              Det är en stor grupp som kräver alkolås i våra bilar därför att
              de inte vill att andra anhöriga ska behöva gå igenom vad de har
              gått igenom.
            </seg>
            <seg n="efd82f6a">
              Det handlar inte bara om statistik och siffror som kan låta hemska.
              Det handlar om att vi har ett redskap för att förhindra att man
              sätter sig bakom ratten alkoholpåverkad. Vi måste använda det
              redskapet. Vi har utrett frågan, och det finns förslag som går
              att använda.
            </seg>
            <seg n="7d7e437c">
              Vad anser Anita Brodén? Anser hon också, precis som Centerpartiet
              och Moderaterna nu har deklarerat, att trötthet är en lika stor
              orsak, och därför ska vi vänta tills vi har ett redskap som förhindrar
              bådeoch? Eller tycker hon att vi ska använda den befintliga teknik
              som finns i dag?
            </seg>
            <seg n="a3f8d9ca">
              Fru talman! Jag vill börja med att säga att bakom varje siffra
              som jag nämnt finns en människa. Det är väldigt viktigt att vi
              tänker på det så att det inte bara blir en siffra bland många
              andra, utan där döljer sig en djup tragedi och en människa.
            </seg>
            <seg n="b755ae48">
              Jag tog upp frågan om attityder, och flera har nämnt det här.
              Vi måste arbeta dubbelt upp med attitydförändring men givetvis
              också med att ta vara på tekniska hjälpmedel. Regeringen ser positivt
              på alkolås. Jag tycker att Sven Bergström var otroligt tydlig
              i replikskiftet. Han upprepade flera gånger vad Åsa Torstensson
              har sagt i den här frågan.
            </seg>
            <seg n="c54ac980">
              Alkolås ska vara standard i alla fordon. Ett första steg ska
              vara i den tunga trafiken. Vi har också varit öppna för en frivillighet
              där man gärna på så sätt kan gå före. Givetvis driver Folkpartiet
              på. Vi är otroligt positiva till detta. Vi vill naturligtvis inte
              att detta ska förhalas. Vi känner oss trygga med att infrastrukturministern
              har varit tydlig i den här frågan. Frågan kommer att återkomma.
              Det arbetas med den i Regeringskansliet.
            </seg>
            <seg n="6d4ccd65">
              Fru talman! Jag kan inte låta bli att kommentera detta. Alkohol
              har ju funnits i ganska många år. Bilister och motorcyklister
              har funnits i många år. Varför drev man inte frågan under s-regeringens
              tolv år vid makten? Tekniken har ju också varit framme ett antal
              år. Jag måste ändå kontra med det.
            </seg>
            <seg n="1243aaac">
              Låt oss nu tillsammans hjälpas åt, precis som vi har gjort tidigare
              i den här frågan. Vi är angelägna om att lösa den.
            </seg>
            <seg n="3dc2fbdf">
              Vad gjorde ni under de tolv åren?
            </seg>
            <seg n="fdfea1e4">
              Fru talman! Jag har väntat på det. Nu kom det: Varför gjorde
              ni ingenting under de tolv åren?
            </seg>
            <seg n="9d4b8765">
              Tekniken har faktiskt inte funnits hela tiden. Det har varit
              ganska stora insatser för att man skulle få en teknik som verkligen
              fungerar. Det argumentet håller inte den här gången, Anita Brodén.
            </seg>
            <seg n="19eb7a96">
              Bakom varje siffra döljer sig en människa och en anhörig. Bakom
              varje fråga döljer sig antingen en politiker som vill agera och
              använda den teknik som finns eller en som väljer att ludda till
              det och blanda in andra faktorer är dem som vi har teknik för.
              Vi har teknik att stoppa människor från att sätta sig bakom ratten
              alkoholpåverkade. Vi har i dag inte teknik för att göra det som
              flera har lyft upp när det gäller trötthet.
            </seg>
            <seg n="c5e3018a">
              Varför sinka frågan? Man kan göra deklarationer och säga att
              vi i ett första steg tar den tunga trafiken. Det finns faktiskt
              möjlighet att lämna in en ansökan utifrån det arbete och underlag
              som redan har gjorts. Den här regeringen väljer att inte använda
              det materialet. Därför sinkar man möjligheten att få in alkolås
              i alla nya personbilar.
            </seg>
            <seg n="b6cc3bb0">
              Vi har varit överens. Varför är vi inte överens nu? Varför är
              inte den här regeringen beredd att använda det material som finns?
              Det är inte undermåligt på något sätt. Man väljer att driva frågan
              halvvägs. Jag undrar varför man väljer bort personbilar.
            </seg>
            <seg n="2044d6cf">
              Det har inte varit en tydlighet från ministern. Ministern har
              gett många olika besked. På Tylösandskonferensen var hon väldigt
              tydlig och sade: Jag tänker inte driva frågan om personbilar och
              alkolås i EU. Hon var också den stora besvikelsen på den konferensen.
            </seg>
            <seg n="63bb2739">
              Fru talman! Jag upprepar det som infrastrukturministern har sagt:
              Det ska vara standard i alla fordon. Vi tar ett helhetsgrepp.
              Om man snabbt kan få en teknik där man kan få andra parametrar
              är det mycket positivt.
            </seg>
            <seg n="b15db060">
              Utredningen får visa hur nära i framtiden det ligger. Det är
              annars detta som gäller: Alkolås i alla fordon, i ett första steg
              i den tunga trafiken. Det finns dessutom krav som gäller den som
              redan har kört alkoholpåverkad. Då finns det krav på alkolås för
              att man ska få tillbaka sitt körkort.
            </seg>
            <seg n="a71e7dd7">
              Jag anser att regeringen tar ett starkt grepp om de här frågorna
              och ett helhetsansvar när det gäller trafiksäkerhetsfrågor. Det
              gäller bland annat det vi diskuterar i dag om en utökad riskutbildning.
              Där lyfts de här frågorna fram.
            </seg>
            <seg n="0fa7528c">
              Attitydfrågor, som vi började diskutera, lyfts fram på ett alldeles
              särskilt sätt. Det gäller att arbeta brett med flera frågor samtidigt.
            </seg>
          </u>
          <note n="05b7fdeb">
            Anf. 108 MARIE NORDÉN (s) replik:
          </note>
          <note n="b3e591a2">
            Anf. 109 ANITA BRODÉN (fp) replik:
          </note>
          <note n="ed9ae0bd">
            Anf. 110 MARIE NORDÉN (s) replik:
          </note>
          <note n="fd8cffd7">
            Anf. 111 ANITA BRODÉN (fp) replik:
          </note>
          <note type="speaker" n="e70798e5">
            Anf. 112 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-05f2878ea6a9532c-0" n="61d1d0af" next="i-9a5f90f6f0ed4864-0">
            <seg n="6aea5ecc">
              Fru talman! Anita Brodén började med det internationella perspektivet.
              Jag kan spä på med att WHO har konstaterat att den vanligaste
              dödsorsaken för ungdomar i världen inte är hiv; det är trafik.
              Det finns all anledning att göra något.
            </seg>
            <seg n="070feaf1">
              Jag undrar hur Anita Brodén och Folkpartiet anser att saker och
              ting ska förändras i EU. Sitter man bara och väntar på att något
              ska komma uppifrån eller att alla länder unisont ska börja med
              något?
            </seg>
            <seg n="735b25c5">
              När jag som utredare tittat på EU-strategin har det alltid varit
              så att några länder har gått före. De har testat saker, och om
              erfarenheterna har varit tillräckligt goda har man kunnat övertyga
              övriga om att det blir ett gemensamt EU-regelverk. Så borde man
              göra här också.
            </seg>
            <seg n="55430e3f">
              Det enda som behövs är att regeringen lämnar in en ansökan. Allt
              är upplagt. Utredningen är remissbehandlad. Remissinstanserna
              var positiva. Bollen är upplagd på straffpunkten om vi ska uttrycka
              oss i de termer som är aktuella i dessa tider. Det är bara att
              skjuta.
            </seg>
            <seg n="b7f8818f">
              När det gäller huruvida detta är starkt eller inte föredrar jag
              att lita på vad MHF och de andra organisationerna som är ideellt
              aktiva på trafiksäkerhetsområdet säger. De ger inte regeringen
              något särskilt bra betyg när det gäller alkohol och trafik, tvärtom.
            </seg>
            <seg n="35e5dfd3">
              Många av oss som bor i Skåne minns olyckan där en lastbilschaufför
              släckte en hel familj. Det gjorde att många bestämde sig för att
              det inte får upprepas. Vi som lagstiftare i Sveriges riksdag har
              möjlighet att förhindra detta genom att kräva att alkolås blir
              obligatoriskt. Trots den olyckan är faktiskt persontrafiken ett
              ännu större problem per personkilometer räknat. Där finns det
              ingen arbetsgivare som har ett intresse av att förhindra att den
              alkoholpåverkade sätter sig i bilen och kör. Per personkilometer
              är den trafiken ett ännu större problem och det är ännu mer angeläget
              att täppa till hålen i den trafiken än i yrkestrafiken.
            </seg>
            <seg n="1a829008">
              Jag förstår mig inte riktigt på Folkpartiet som säger sig vara
              ett humant parti och ger upp i den här frågan.
            </seg>
          </u>
          <note n="9eab22b4">
            Anf. 113 ANITA BRODÉN (fp) replik:
          </note>
          <u who="karin_svensson_smith_1f3fb3" xml:id="i-9a5f90f6f0ed4864-0" n="61d1d0af" prev="i-05f2878ea6a9532c-0">
            <seg n="03ec22c9">
              Fru talman! Jag börjar med den sista frågan. Vi ger verkligen
              inte upp. I regeringssamarbetet pågår det självklart allvarliga
              diskussioner om de här frågorna. Alkohol är ett av vårt lands
              stora gissel. Det gäller i trafiken och i sjöfarten. Alla känner
              säkert till det mycket hårda arbete som inte minst min företrädare
              Elwe Nilsson har bedrivit under många år för att få till stånd
              en lag mot sjöfylleri.
            </seg>
            <seg n="279abb81">
              De här frågorna är några av våra hjärtefrågor. Vi arbetar intensivt
              inom regeringen med de här frågorna.
            </seg>
            <seg n="e1cce68e">
              Det finns nu ett förslag från infrastrukturministern där hon
              tydligt har sagt jag upprepar det för tredje gången att alkolås
              ska vara standard i varje fordon. Självklart får inte detta förhalas.
              Vi måste hela tiden framföra det i vår dialog med infrastrukturministern.
              Tillsammans puffar vi på i det här viktiga ärendet.
            </seg>
            <seg n="e81f6b1d">
              Det krävs kontroller. Det krävs fler poliser för att kunna utföra
              dessa viktiga kontroller. Det krävs också något som sällan tas
              upp i de här sammanhangen, nämligen civilkurage. Hur många av
              oss som ser och anar att någon i vår närhet inte kör helt nykter
              har civilkurage nog att ta ifrån den personen bilnyckeln? Blundar
              vi för det vi anar? Här tror jag att vi kan jobba på många olika
              sätt.
            </seg>
            <seg n="e054ca39">
              Vi ger, som sagt, definitivt inte upp i den här viktiga frågan.
            </seg>
          </u>
          <note type="speaker" n="0a53f79f">
            Anf. 114 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-77be09d61e012ca6-5" n="61d1d0af">
            <seg n="bf2de81b">
              Fru talman! Det är klart att man som civilperson ska ha kurage.
              Det hoppas jag att både Anita Brodén och jag har. Det som vi och
              347 till har gemensamt är att vi kan stifta lagar.
            </seg>
            <seg n="af3bdb94">
              Låt mig jämföra med bilbältena igen. Det var tidigare inte en
              obligatorisk utrustning. Tänk om vi skulle gå tillbaka och säga
              att vi behöver mer information till dem som ska ta körkort om
              att man bör använda bilbälte, vi bör uppmana till frivillig användning
              och vi behöver ha bättre kontroller. Jag tror inte att någon i
              dag inte Anita Brodén heller skulle tycka att det vore en bra
              idé att det inte var obligatorisk utrustning i bilar. Jag tror
              att efterkommande generationer kommer att se likadant på alkolåsen
              när de väl är införda i bilarna.
            </seg>
            <seg n="827b7e46">
              Jag tror säkert att ni har en bra diskussion i regeringen. Det
              hade vi i den förra regeringen också. Skillnaden är att det blev
              ett resultat av det. Jag kan inte se att Ulrica Messing missade
              något tillfälle att ta upp de här frågorna. Man hade tydliga direktiv
              och arbetade intensivt med frågan. Det var också därför som hela
              fordonsindustrin aktiverades och gjorde vad den skulle.
            </seg>
            <seg n="1fd192f8">
              Varför ska det ske en olycka innan man stoppar den alkoholpåverkade?
              Visst är det bra att de som har blivit dömda ska ha alkolås, men
              varför inte sätta in alkolåset innan olyckan har skett, innan
              någon har blivit tagen för rattfylla? Det är ju då man förhindrar
              olyckor.
            </seg>
            <seg n="a4768a55">
              Anf. 115 ANITA BRODÉN (fp) replik:
            </seg>
            <seg n="e194ffa6">
              Fru talman! Jag hade själv flera debatter med Ulrica Messing
              om just infrastrukturfrågor och också om alkoholfrågor. Hon var
              oerhört engagerad, men obligatoriska alkolås har vi ändå inte
              sett.
            </seg>
            <seg n="da912175">
              Det handlar om standard i nya fordon. Vi kommer att ha begagnade
              bilar under ganska många år. Därför är det viktigt att vi nu arbetar
              dubbelt. Vi måste arbeta med attityder, civilkurage och oerhört
              mycket påverkan. Regeringen kommer självfallet att driva på så
              att detta blir verklighet.
            </seg>
          </u>
          <note type="speaker" n="49e0b141">
            Anf. 116 ANNELIE ENOCHSON (kd):
          </note>
          <u who="annelie_enochson_e80816" xml:id="i-a9a9d52218a8299a-0" n="8144aa86">
            <seg n="eeb75e1b">
              Fru talman! Vi inom alliansen har delat upp detta betänkande
              mellan oss. Jag kommer att fokusera på barn och äldre i trafiken
              samt på kompetenskrav för utryckningsförare.
            </seg>
            <seg n="a7205616">
              Trafiksäkerheten är ett prioriterat område. Nollvisionen var
              ett sätt att kraftsamla för att minska antalet döda i trafiken
              samtidigt som trafiksäkerhetsåtgärderna ökade. När det gäller
              visionen nådde man inte ända fram till max 270 omkomna 2007. Dock
              lyckades man minska antalet omkomna barn under tidsperioden från
              51 omkomna barn 1996 till 32 barn 2007.
            </seg>
            <seg n="3a34af08">
              Att antalet omkomna barn minskar är särskilt glädjande eftersom
              barn har dåliga förutsättningar för sin vistelse i trafikmiljön.
              Genom att de är korta, har sämre vidvinkelseende och inte har
              fullt utvecklad hörsel har de inte samma uppfattning av den närliggande
              trafikbilden som vuxna. Barn är också spontana i sina beslut och
              kan följa med en snabbt rullande boll ut i gatan. De flesta barn
              som dog under 2007 var dock i åldern 1517 år. Mönstret är att
              de flesta olyckor bland barn inträffar i samband med att de får
              tillgång till egna fortskaffningsmedel som mopeder och snöskotrar.
            </seg>
            <seg n="204175f8">
              Vi är alla överens om att barnsäkerheten i trafiken måste öka.
              Därför har riksdagen i ett tillkännagivande till regeringen redan
              2001 bett regeringen att återkomma till riksdagen med en samlad
              redovisning av de åtgärder som bör vidtas för att öka säkerheten
              för barn i trafiken. En sådan redovisning ska ha sin utgångspunkt
              i FN:s barnkonvention och i riksdagens beslut om nollvisionen.
              Det är därför glädjande att alliansregeringen nu aviserat att
              inkomma till riksdagen med denna redovisning under 2008. Arbetet
              med att säkerställa trygga och säkra skolskjutsar för barn kommer
              att vara av särskilt intresse i denna redovisning.
            </seg>
            <seg n="eb83b794">
              Alliansregeringen har i regleringsbrevet till Vägverket 2007
              pekat ut barns trafiksäkerhet som ett prioriterat område. Vägverket
              har också under 2007 genomfört 400 åtgärder som berör tillgängligheten
              och trafiksäkerheten för barn som går och cyklar. Vidare har verket
              genomfört barnkonsekvensanalyser helt eller delvis i åtta olika
              projekt.
            </seg>
            <seg n="473cec83">
              VTI genomför också ett spännande projekt under mars till december
              2008 om smartare och säkrare skolbussar. Försöket bedrivs i Kristianstads
              kommun med två extrautrustade skolbussar och hållplatser där man
              med hjälp av sensorer kan se var barn befinner sig för att undvika
              olyckor.
            </seg>
            <seg n="7443ffad">
              Det finns två reservationer i betänkandet som rör barn i trafiken.
              I den ena reservationen vill Socialdemokraterna att det ställs
              nationella krav på bilbälten och alkolås vid upphandling av skolskjutsar
              och att nya bussar har detta som standard.
            </seg>
            <seg n="2c64422e">
              I den andra reservationen vill Vänsterpartiet och Miljöpartiet
              att ett nationellt säkerhetsprogram för barn tas fram samt att
              gång- och cykeltrafik prioriteras vid trafik- och bostadsplanering.
            </seg>
            <seg n="5de80c58">
              Reservanterna tar upp viktiga frågor, och barns säkerhet i trafiken
              har en hög prioritet. Detta visas inte minst genom att ett av
              de tre prioriterade områdena inom ramen för den nationella samlingen
              för ökad trafiksäkerhet har varit barn och unga. Det är glädjande
              att när det gäller de riktigt små barnen, alltså under 14 år,
              visar Vägverkets statistik att nollvisionen har uppfyllts. Där
              har en halvering skett av antalet omkomna från 22 barn 1996 till
              10 barn 2007. Men även 10 barn är 10 barn för mycket.
            </seg>
            <seg n="40d700a3">
              Vägverket har under 2007 publicerat skriften Skolan medverkar
              i barnkonsekvensanalyser: genom studier i närsamhället . Det är
              en publikation där man tar upp exempel på hur barn kan kartlägga
              problem i sin trafikmiljö och medverka i planeringen på sina villkor.
            </seg>
            <seg n="f536a6fa">
              För övrigt vill vi i alliansen avvakta regeringens redogörelse
              om ökad trafiksäkerhet för barn som kommer till hösten och är
              inte i dagsläget beredda att ge några tillkännagivanden om nationella
              åtgärder eller samlingar.
            </seg>
            <seg n="c0499fb9">
              Fru talman! Nu går jag över till de äldre i trafiken. Det är
              viktigt att slå fast att som grupp betraktat orsakar inte äldre
              bilförare fler olyckor än övriga grupper. Äldre förare är däremot
              överrepresenterade i olycksstatistiken eftersom risken för äldre
              att skadas och dödas vid en olycka är större än för andra trafikantgrupper.
              De är skörare och har en längre rehabiliteringstid efter en olycka
              än yngre personer. De äldres fysiologi förklarar till en del varför
              de utgör cirka hälften av alla dödade oskyddade trafikanter.
            </seg>
            <seg n="f02b89bc">
              Den rörelsefrihet som äldre åtnjuter så länge de kan framföra
              ett fordon motverkar isolering och beroende i form av färdtjänst.
              Därför är det eftersträvansvärt att äldre kan ges möjlighet att
              fortsätta i trafiken trots att de drabbats av nedsättningar i
              körförmågan som förhindrar dem att delta i komplicerade trafikmiljöer.
              Med begränsade körkort får äldre möjlighet att fortsätta köra
              i miljöer som är bekanta men geografiskt begränsade. Men det är
              viktigt att man inte har personer körande i trafiken som inte
              har rätt omdöme på grund av sjukdom, mediciner eller kroppsliga
              nedsättningar.
            </seg>
            <seg n="0cfd952c">
              Till detta avsnitt har två reservationer lämnats av Vänsterpartiet
              och Miljöpartiet som berör trafikmedicinska centrum och läkares
              anmälningsplikt. Motionärerna uppmärksammar angelägna frågor.
            </seg>
            <seg n="46b3d460">
              Vägverket har haft ett regeringsuppdrag som omfattar läkarens
              anmälningsskyldighet, trafikmedicinska centrum samt möjligheten
              att utfärda körkort med begränsad behörighet. När det gäller läkares
              anmälningsplikt har en särskild utredare tillsatts och ska avrapportera
              till regeringen den 1 oktober i år. Denna utredning ska även bereda
              trafikmedicinska centrum samt geografiskt begränsade körkort.
              Eftersom regeringen är i full gång med att bereda de frågor som
              reservanterna berör är alliansen inte beredd att ta några initiativ
              i dessa frågor, utan vi avvaktar regeringens utredare som ska
              vara klar till hösten.
            </seg>
            <seg n="9205fcad">
              Fru talman! Låt mig till sist säga några ord om en reservation
              från Miljöpartiet som berör kompetenskrav för utryckningsförare.
              Reservationen liknar den reservation som Miljöpartiet lämnade
              förra året där man ville att Vägverket skulle få i uppdrag att
              fastställa en plan för utbildning av dessa förare.
            </seg>
            <seg n="ca715b57">
              Nu har Vägverket tillsammans med Arbetsmiljöverket, Räddningsverket,
              Rikspolisstyrelsen och Socialstyrelsen utarbetat ett förslag till
              grundläggande kompetensmål för utryckningsförare. Ambitionen är
              att ge tydliga incitament för utbildare och berörda organisationer
              att se till att det finns en god förarkompetens vid utryckningskörning.
              Kompetensmålen har publicerats i en publikation i januari 2008.
              Av förslaget framgår det att det är varje arbetsgivares ansvar
              att säkerställa en god arbetsmiljö och se till att arbetstagaren
              har nödvändig utbildning och kompetens för uppgiften. Enligt Vägverket
              finns det utbildningsplaner för större utryckningsorganisationer
              som till exempel polisen.
            </seg>
            <seg n="8935158e">
              Alliansen utgår från att de förslag som gemensamt har tagits
              fram av berörda myndigheter kommer att övervägas vidare inom ramen
              för det fortsatta arbetet att kvalitetssäkra utryckningstransporter
              och är inte beredd att i dagsläget ta några ytterligare initiativ
              i denna fråga.
            </seg>
          </u>
          <note type="speaker" n="3e0f008b">
            Anf. 117 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-77be09d61e012ca6-6" n="61d1d0af">
            <seg n="f2bfbb7a">
              Fru talman! Det är bra att det finns en plan för utbildning av
              utryckningsfordonsförare och ett mål. Men när det gäller till
              exempel körkort för allmän fart på väg nöjer vi oss inte med att
              det finns en utbildning och ett mål. Man måste erlägga ett prov
              för att visa att man har tagit till sig utbildningen. Annars skulle
              man nog inte släppa ut folk med körkort. Det krävs ett prov också.
              Vi saknar att den som ska köra blåljusfordon får erlägga ett förarprov.
            </seg>
            <seg n="a30164d3">
              Anledningen till att jag har engagerat mig i detta är att jag
              blev uppringd av en brandman som berättade att detta låg under
              kommunen. Den hade ett sparbeting, och då sparade man in utbildningen
              för utryckningsfordon. Det var upp till varje huvudman att själv
              avgöra hur mycket pengar man lade på utbildningen och hur mycket
              man fick träna innan man blev utsläppt i trafiken. Jag tror att
              de flesta av oss som ser blåljus på stan förutsätter att alla
              har utbildning och har genomgått någon sorts prov, men så är faktiskt
              inte fallet. Det är anledningen till att vi har tagit upp frågan
              och reserverat oss.
            </seg>
            <seg n="b5812063">
              Det är inte så konstigt att jag är engagerad i frågan om alkolås,
              men det är inte någon fråga som jag har varit ensam om. En av
              Annelie Enochsons företrädare, Johnny Gylling, och kristdemokrater
              i allmänhet har varit mycket aktiva i detta. När vi första gången
              enades i trafikutskottet var det med anledning av en motion från
              riksdagens nykterhetsgrupp där samtliga partier utom Moderaterna
              skrivit på att man måste ha en teknik som förhindrar att föraren
              kan starta fordonet när vederbörande är berusad. Det initierade
              ett utskottsinitiativ som regeringen sedan svarade på med en utredning.
            </seg>
            <seg n="9f6b2d2f">
              Frågan har en lång historia. Det är dags för resultat nu.
            </seg>
          </u>
          <note type="speaker" n="a8c1e1b2">
            Anf. 118 ANNELIE ENOCHSON (kd) replik:
          </note>
          <u who="annelie_enochson_e80816" xml:id="i-a9a9d52218a8299a-1" n="8144aa86">
            <seg n="2cf39ab2">
              Fru talman! Jag börjar med den första frågan om grundläggande
              kompetensmål för utryckningsförare. När en liknande motion lämnades
              för ett år sedan fanns inte detta. Nu har man tagit det initiativ
              som Karin Svensson Smith efterlyste för ett år sedan. Det är bra
              och positivt. Det visar också att Karin Svensson Smith har lyckats
              i sin ambition. Man kan naturligtvis gå ett steg vidare, men detta
              är en bra början. Vi ser med tillförsikt på vad kompetensmålen
              kommer att innebära. Det känns som vi är på rätt väg. Jag är glad
              över det arbete som Vägverket har tagit.
            </seg>
            <seg n="7e0f0e37">
              När det gäller alkolåsen vet jag att jag hade en mycket duktig
              företrädare i trafikutskottet, Johnny Gylling. Han och jag var
              till och med i samma förening, riksdagens nykterhetsgrupp. Vi
              är inte mer än 14 stycken, så det är roligt att höra att denna
              lilla grupp kan göra så mycket.
            </seg>
            <seg n="b9b7d9ac">
              Jag vill referera lite till den utredning som Karin Svensson
              Smith gjorde och som lämnades till regeringen i juni 2006. Det
              står i utredningen: Vidare konstateras att det krav på alkolås
              i alla nya personbilar som registreras från 2012 och i alla lastbilar
              som registreras från 2010 förutsätter någon typ av medgivande
              från EU.
            </seg>
            <seg n="99757b91">
              Detta har alltså Karin Svensson Smith skrivit, och det är precis
              vad vi jobbar med nu. Det är också det vår infrastrukturminister
              arbetar med. Hon vill att det ska vara ett EU-gemensamt beslut
              om detta. Hon tar som ett första steg att det ska införas på alla
              nya bussar och lastbilar genom ändring av EU:s regler.
            </seg>
            <seg n="e6886646">
              Som kristdemokrat skulle jag vilja driva detta lite hårdare.
              Men vi driver detta även inom regeringen, och vi är glada för
              de steg som har tagits.
            </seg>
          </u>
          <note type="speaker" n="cdb6f25b">
            Anf. 119 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-77be09d61e012ca6-7" n="61d1d0af">
            <seg n="17699378">
              Fru talman! Det är bra att det finns en utbildning för dem som
              kör utryckningsfordon. Det är självklart bättre än att det inte
              finns någon utbildning alls. Men jag tror att vi skulle bli rätt
              besvikna om man avskaffade proven för körkort och nöjde sig med
              att folk gick igenom utbildningen. Det är klart att man måste
              ha ett förarprov också. Jag hoppas att det kommer. Men det verkar
              inte komma så många förslag, så vi får nog skärpa opinionsarbetet
              där.
            </seg>
            <seg n="1dc0f4cf">
              Det är tacknämligt att få bli refererad i kammaren. Jag vet vad
              jag har skrivit. Vi äger inte den frågan själva, men om saker
              och ting ska förändras i EU måste någon gå före. Problemet här
              är att man inte har lämnat in en ansökan och att infrastrukturministern
              har sagt att hon vill koncentrera sig på yrkestrafiken. Hon tror
              mer på frivillighet och utbildning när det gäller alkohol i personbilar.
              Det är detsamma som en ambitionssänkning, vilket också har noterats
              av de olika biltillverkarna.
            </seg>
            <seg n="91dac623">
              Det kommer förfrågningar från både Nordamerika och Japan: Vad
              blev det av detta? Ni skulle gå före och förändra systemet i EU.
              Varför händer inget? Jag vet inte vad jag ska svara på den frågan.
              Jag har inte förstått motiven till att man inte fortsätter. Varför
              skjuter man inte när bollen ligger på straffpunkten? Jag begriper
              det fortfarande inte, trots alla inlägg från er sida.
            </seg>
            <seg n="89801949">
              Ska man invänta en teknik som fångar alla problem lär man få
              vänta. Det finns en teknik som kan fånga alkohol. Den ska användas.
              Jag förstår inget annat.
            </seg>
          </u>
          <note type="speaker" n="5fdff2bb">
            Anf. 120 ANNELIE ENOCHSON (kd) replik:
          </note>
          <u who="annelie_enochson_e80816" xml:id="i-26d50ebca5fd38ae-0" n="8144aa86" next="i-fd5325b3416f22f4-0">
            <seg n="253c3095">
              Fru talman! Jag kommer från den stora bilstaden Göteborg och
              har haft en del kontakter med Volvo. Jag vet hur de jobbar med
              alkolås. De har tekniken. Man kan köpa en Volvo med alkolås monterat
              från början.
            </seg>
            <seg n="207f11bc">
              Samtidigt finns det som både Sven och Malin tog upp om tröttheten
              och att det finns många andra tekniker. Den ena utesluter inte
              den andra, men de som själva tillverkar bilar säger att det kanske
              är bättre om vi kan få flera system ihop.
            </seg>
            <seg n="833c4a13">
              Man behöver inte ha lagstiftning för att de som är producenter
              av bilar ska göra något bra. Ett exempel är krockkuddar. Det finns
              ingen lagstiftning på att alla bilar ska ha krockkuddar. Ändå
              har i stort sett alla bilar krockkuddar. Där har de som är producenter
              insett att det är något som är ett måste. Man kan hoppas att det
              blir så med alkolås. Vi ska driva frågan, och vi driver den. Men
              krockkuddar är ett exempel på när producenterna ser att behovet
              att öka trafiksäkerheten ligger i linje med att de själva kan
              få vinst genom att göra det i sin egen forskning.
            </seg>
          </u>
          <note n="4dc3ddf1">
            Anf. 121 MARIE NORDÉN (s) replik:
          </note>
          <u who="annelie_enochson_e80816" xml:id="i-fd5325b3416f22f4-0" n="8144aa86" prev="i-26d50ebca5fd38ae-0">
            <seg n="9bb169c7">
              Fru talman! Orsaken till att vi tar upp frågan om bilbälten och
              alkolås i skolskjutsar i vår reservation är att vi ser att kommunerna
              inte tar upp det i sin upphandling. De ställer inte de kraven.
              Det finns vissa kommuner som gör det, men de är alldeles för få.
              Vi tycker att det borde vara riksdagens ansvar att se till att
              vi får en lag som gör att våra barn får bilbälten när de sitter
              i bussen och att de vet att de har en nykter chaufför bakom ratten.
            </seg>
            <seg n="02be4259">
              Att ni inte är beredda att ta några initiativ i denna fråga är
              ert stående svar och framför allt när det gäller alkolås. Det
              hela känns spretigt. Annelie Enochson sade något om att hon tyckte
              att det var bra med alkolås i bilar men kom tillbaka till tröttheten,
              precis som flera talare från alliansen.
            </seg>
            <seg n="a4c595f1">
              Det känns som att man förhalar hela processen genom att inte
              lämna in den ansökan som ligger på regeringens bord. Man har möjlighet
              att driva frågan och inte bara prata intensivt om den. Man kan
              lämna in ansökan utan att blanda in trötthet och en teknik som
              vi ännu inte har.
            </seg>
            <seg n="cc8f0b12">
              Ja, det krävs ett medgivande från EU. Det visste Karin när hon
              skrev det. Vi vet det, den förra regeringen visste det och den
              sittande regeringen vet det. Varför lämnar man inte in ansökan,
              Annelie Enochson? Vad gör Annelie Enochson för att påverka resten
              av alliansen eftersom hon har ställt sig bakom alkolås i personbilar,
              om jag tolkar henne rätt? Vad gör hon för att påverka ministern?
              Vad ska hon göra åt spretigheten hos alliansens företrädare?
            </seg>
          </u>
          <note type="speaker" n="16592f75">
            Anf. 122 ANNELIE ENOCHSON (kd) replik:
          </note>
          <u who="annelie_enochson_e80816" xml:id="i-26d50ebca5fd38ae-1" n="8144aa86" next="i-fd5325b3416f22f4-1">
            <seg n="9bc5c030">
              Fru talman! Det är betecknande för Socialdemokraterna att de
              alltid vill ha en konfrontationslinje och försöker hitta en splittring.
              Vi är fyra olika partier. Vi samarbetar mycket bra, men vi är
              inte ett parti. Då är det väl inte konstigt att vi har vissa avvikande
              meningar. Men alla i alliansen vill självklart ha alkolås i bilar.
              Frågan är bara när. Det är det vi diskuterar. I ett första steg
              har man sagt att man ska börja med nya bussar och lastbilar genom
              ändring av EU:s regler. Det tycker jag är en ganska sund inställning.
            </seg>
            <seg n="623a2019">
              Det är lite grann att slå in öppna dörrar att säga: Varför kan
              man inte? Varför är man så seg?
            </seg>
            <seg n="23607e28">
              Vi har ett tillkännagivande sedan 2000 eller om det är 2001 där
              vi säger att vi vill att regeringen ska redovisa barns säkerhet
              i trafiken. Det har alltså inte hänt någonting sedan 2000 eller
              om det är 2001. Jag vet bara att det var under det riksmötesåret.
              Men nu kommer alltså regeringen under detta år att redovisa vad
              man tänker göra, vad som har gjorts och hur framtiden kommer att
              se ut. Det är ingen senfärdighet.
            </seg>
            <seg n="9cc3d3a5">
              När Marie var uppe i talarstolen sade hon: Det finns inga konkreta
              förslag. Jag tror att hon sade det två eller tre gånger. Jag hörde
              henne även i replikskiften med mina allianskolleger. Men vi har
              ju stått i talarstolen och rabblat förslag på förslag. Vi pratar
              om att Vägverket har kommit med 400 olika förslag tack vare att
              vi i regleringsbrevet sade att man skulle jobba med barnsäkerhetsfrågor.
              Jag förstår inte om inte Marie lyssnar eller om hon hela tiden
              vill söka en konfrontationslinje. Vi har gjort väldigt mycket,
              och vi kommer att fortsätta att göra väldigt mycket.
            </seg>
            <seg n="9d989e80">
              När det gäller alkolås tror jag faktiskt att vi är överens. Det
              är bara tidpunkten vi diskuterar.
            </seg>
          </u>
          <note n="d7416e78">
            Anf. 123 MARIE NORDÉN (s) replik:
          </note>
          <u who="annelie_enochson_e80816" xml:id="i-fd5325b3416f22f4-1" n="8144aa86" prev="i-26d50ebca5fd38ae-1">
            <seg n="e424c659">
              Fru talman! Orsaken till konfrontation ligger i att det finns
              en frustration över att vi hade ett förslag som är väl utrett.
              Det ligger färdigt för att lämnas in till EU för att man ska kunna
              driva frågan om alkolås i personbilar.
            </seg>
            <seg n="be318cb9">
              Det är klart att det inte finns någon anledning att hymla med
              att den här ministern, som har ansvaret för frågorna i dag, inte
              är beredd att driva frågan på samma sätt som den tidigare regeringen
              och den tidigare ansvariga ministern. Där har hon varit väldigt
              tydlig. Sedan har hon ju svajat fram och tillbaka.
            </seg>
            <seg n="92cf2746">
              Jag tycker också att det finns anledning att vara kritisk när
              det handlar om en regering. Det är inte bara fyra samarbetspartier.
              Man har bildat en regering. Då ska man också ha en linje. Det
              är skönt att kunna säga jag tycker men min minister tycker inte.
              Men man måste kunna ta ansvar för den politik som regeringen och
              den ansvariga ministern driver.
            </seg>
            <seg n="f035514f">
              Sedan tycker jag faktiskt att man har svajat när man har blandat
              in en ny del i den här tekniken. Man säger att vi nu ska vänta.
              Det är flera av dina allianskamrater som har sagt att nu ska vi
              vänta tills vi har en teknik som vi kan använda för något mer
              än alkoholen. Tröttheten måste finnas med. Det måste vi försöka
              tolka på något sätt. Innebär det att vi inte ska driva frågan
              om alkolås i tunga fordon för att sedan ta ett steg till personbilar?
              Nu ska vi invänta den tekniken.
            </seg>
            <seg n="4bb28ef8">
              Jag konfronterar därför att jag tycker att konfrontation behövs
              i de frågor där vi inte är överens. Hade vi varit överens hade
              ni använt det material och det underlag som utredaren, Lagrådet
              och alla har behandlat. Då hade ni använt det för att sedan gå
              vidare till EU. Då hade ni inte vänt i frågan och bestämt er för
              att först gå vidare med tung trafik för att sedan få ett helhetsgrepp.
            </seg>
          </u>
          <note type="speaker" n="20cdd795">
            Anf. 124 ANNELIE ENOCHSON (kd) replik:
          </note>
          <u who="annelie_enochson_e80816" xml:id="i-a9a9d52218a8299a-2" n="8144aa86">
            <seg n="f661d5a3">
              Fru talman! Jag tror nog att man ska se lite proportioner i det
              här, Marie Nordén. Den här utredningen kom i juni 2006. Nu är
              det juni 2008. Under den här tiden har det varit regeringsskifte.
              Vi har aviserat att vi kommer att se till att de som är rattfulla
              inte får tillbaka körkortet förrän de installerar alkolås. Vi
              har alltså redan varit i gång med ett antal av de här punkterna.
              Det är bara två år sedan utredningen kom.
            </seg>
            <seg n="6bbecca1">
              När det gäller ny teknik är det faktiskt Volvo som säger detta.
              De har installerat alkolås men de funderar på om man inte i samband
              med detta ska gå vidare. Vi vet att alkolåsen har begränsningar
              i och med att man kan låta kompisen vid sidan om blåsa i stället.
              Det finns en teknik där man i stället kan känna om det är någonting
              i luften i själva hytten. Det finns till och med teknik för att
              känna från huden. Det finns alltså oerhört mycket teknik som är
              på gång.
            </seg>
            <seg n="003b2a93">
              Självklart ska man lyssna på vad som händer med tekniken. Men
              det hindrar inte, ungefär som med krockkuddar, att utvecklingen
              av den teknik som finns går framåt. Det kommer den att göra här
              också. Därför jobbar vår infrastrukturminister mycket hårt med
              att få en ändring av EU:s regler för att, som vi har sagt innan,
              i ett första steg se till att få in detta när det gäller bussar
              och lastbilar.
            </seg>
            <seg n="20707d56">
              Samtidigt vill jag ta upp det som några andra har tagit upp,
              och det är tröttheten. I går hade Svenska Dagbladet en debattartikel
              där bland annat Maria Spetz från Motormännen och Ludger Grote
              från Sahlgrenska i Göteborg nämner just detta. Sömndöd härjar
              på vägarna är rubriken. Man säger att upp till 40 procent, alltså
              fyra av tio, av trafikolyckorna beror just på sömn. Då kan man
              tycka att det här väl är någonting som vi borde uppmärksamma när
              vi har debatt i kammaren dagen efter. Och det är det vi gör. Men
              vi har inte fått någon respons från er på detta. Ni bara säger:
              Ja, ja, ni tar upp nya saker. Det är ju därför vi har debatten.
            </seg>
          </u>
          <note type="speaker" n="913dbba7">
            Anf. 125 CHRISTINA AXELSSON (s):
          </note>
          <u who="christina_axelsson_dbffdb" xml:id="i-516c9a3bea80141c-0" n="9c2d6be1" next="i-250b82500a8411bc-0">
            <seg n="a9d23a8a">
              Fru talman! Trafiksäkerhet är engagerande. Det visar inte minst
              dagens debatt. Det visar också den internationella uppmärksamhet
              som nollvisionen har rönt. Vi har arbetat med nollvisionen i drygt
              tio år nu, och ganska eniga har vi varit från utskottets sida
              också. Hela tiden har vi jobbat för att driva regeringen framför
              oss. Men det verkar vara slut med det nu.
            </seg>
            <seg n="cd529819">
              Någon frågade efter civilkurage. Ja, riksdagen har faktiskt möjlighet
              att ge regeringen till känna vilken mening man har om saker och
              ting. Men icke numera. De borgerliga ledamöterna förhalar och
              säger: Vi avvaktar. Det kommer, det kommer. Ja, ja, sedan har
              det kommit färdigt.
            </seg>
            <seg n="4dfded59">
              Vi socialdemokrater vill fortsätta att utveckla nollvisionen.
              Det är därför som vi också i betänkandet har flera reservationer.
              Där har vi bland annat lyft upp behovet av kompetenskrav för förare
              av utryckningsfordon. Det var inte bara Miljöpartiet utan också
              Socialdemokraterna som stod bakom den reservationen.
            </seg>
            <seg n="5b86ec47">
              Utryckningsfordon framförs ju i hög hastighet. Det är orimligt
              att man inte kan ställa särskilda krav från samhällets sida. I
              dagsläget kan faktiskt någon som just har tagit körkort framföra
              ett utryckningsfordon i hög fart på gator och vägar. Precis som
              Karin Svensson Smith sade tidigare är det viktigt och angeläget
              att vi från riksdagen sätter ned foten och talar om vad vi tycker
              och att vi faktiskt får en ändring till stånd, även om Vägverket
              har tagit ett steg i den riktningen.
            </seg>
            <seg n="c4bc8eba">
              Men, fru talman, snart är det dags för semester. Det är inte
              bara riksdagsledamöter som får några välförtjänta veckor att vila
              utan även andra. Många hoppas jag har möjlighet och kommer att
              resa lite grann, både här hemma och runt omkring i övrigt.
            </seg>
            <seg n="6fb65a6d">
              För dem som har tänkt sig att resa med bil i Europa vill jag
              påpeka att ni måste vara måna om att ha rätt utrustning. Nu är
              det så att flera länder har infört krav på att man förutom varningstriangel
              också ska ha en varselväst eller reflexväst, som vi har kallat
              den. Det heter ju lite olika, men ni vet att det är en fluorescerande
              sak som gör att man syns när det är mörkt. Man kan till och med
              få böter i flera länder, i Italien, Spanien, Österrike, Kroatien,
              Slovakien, Belgien och Frankrike från och med den 1 juli. Också
              i Andorra, Montenegro och Portugal kan man få böter. Norge har
              en rekommendation om reflexväst.
            </seg>
            <seg n="9e189f7d">
              Men inte ens här vill utskottet gå med oss socialdemokrater och
              föra trafiksäkerhetsfrågorna ytterligare framåt. Här hänvisar
              man bara till att man har samma åsikt som förra gången vi behandlade
              frågan. Jag tycker att vi faktiskt från riksdagens sida också
              får lov att driva regeringen framför oss. Då är det väl oerhört
              viktigt att det i en sådan fråga som om reflexväst också kan vara
              riksdagens mening att ge regeringen till känna.
            </seg>
          </u>
          <note n="df5a37b6">
            Därför, fru talman, yrkar jag bifall till reservation nr 14.
          </note>
          <note n="043a3074">
            Överläggningen var härmed avslutad.
          </note>
          <note n="5d92ee5e">
            14 § Djurskyddskontroll m.m. i statlig regi
          </note>
          <note n="d8007fb2">
            Föredrogs
          </note>
          <note n="66ff314e">
            Anf. 126 HELÉN PETTERSSON i Umeå (s):
          </note>
          <u who="christina_axelsson_dbffdb" xml:id="i-250b82500a8411bc-0" n="9c2d6be1" prev="i-516c9a3bea80141c-0">
            <seg n="e7f21d02">
              Fru talman! I dag ska vi diskutera miljö- och jordbruksutskottets
              betänkande nr 17, som handlar om djurskyddskontroll i statlig
              regi. I betänkandet behandlas frågan om att flytta över ansvaret
              för djurskyddstillsynen från landets kommuner till länsstyrelserna.
              Vi socialdemokrater tycker att det är fel väg att gå.
            </seg>
            <seg n="3088a126">
              Djurskyddstillsynen är en viktig fråga. Vi läser i tidningarna
              alltför ofta om hur det finns djurägare som försummar sina djur.
              Det är något som upprör alla mycket. Det är av avgörande betydelse
              att det finns en fungerande tillsyn över hela landet. På vissa
              håll i landet har det funnits problem. Det sticker inte heller
              vi under stol med. Viss kritik har förekommit om att tillsynen
              har sett lite olika ut på olika platser. Så ska det absolut inte
              vara. Men det är inte enligt oss rätt att tro att man löser problemet
              genom att flytta över ansvaret för tillsynen till en annan instans.
            </seg>
            <seg n="25da3644">
              Den förra socialdemokratiska regeringen tog djurskyddet på största
              allvar. År 2004 tillsattes Djurskyddsmyndigheten för att genom
              samordning förbättra skyddet av djuren i stort, se till att djurskyddslagen
              följdes, arbeta med utredningar, utvärderingar, forskning och
              kunskapsinhämtning och dessutom spridning av dessa kunskaper.
            </seg>
            <seg n="6a576072">
              En av den borgerliga regeringens absolut första åtgärder var
              att lägga ned den nystartade myndigheten. Genom att lägga den
              proposition vi ser i dag på riksdagens bord ser vi också hur man
              tar ännu ett steg mot att försämra förutsättningarna för ett gott
              djurskydd.
            </seg>
            <seg n="981d0033">
              En alldeles uppenbar konsekvens av att flytta djurskyddstillsynen
              från kommunerna till länsstyrelserna är att det rent fysiska avståndet
              mellan djurskyddsinspektörer och tillsynsobjekt, det vill säga
              djuren själva, blir långt. I vissa fall kan det handla om mycket
              långa sträckor. Det försvårar möjligheterna att göra snabba utryckningar
              när det behövs. Det kan ta hela dagar att ta sig från en sida
              av ett län till en annan sida. Det är en sträcka där man verkligen
              kan behöva ta sig fram fort i akuta situationer.
            </seg>
            <seg n="63ce943c">
              Det här innebär att det kommer att krävas mer tid och mer resurser
              för att bibehålla en effektiv djurskyddstillsyn. Det riskerar
              också att antalet oanmälda och spontana besök på vissa orter kan
              minska radikalt. En annan lika uppenbar och kanske ännu viktigare
              konsekvens av de långa avstånden och organisationsförändringen
              blir att lokalkännedomen om de olika djurbestånden kommer att
              minska. I betänkandet kan man läsa att ett möjligt sätt att bemöta
              detta är att placera djurskyddsinspektörerna i olika kommuner.
              För mig låter det som att arbetssituationen för de enskilda inspektörerna
              blir densamma som i dag, vilket är något som man i andra stycken
              i betänkandet säger sig vilja ändra på.
            </seg>
            <seg n="261598e5">
              I betänkandet resoneras heller ingenting om vad som kan komma
              att ske beroende på hur Ansvarskommitténs betänkande hanteras
              av regeringen. De geografiska ytorna som ska täckas kan bli mycket
              större i framtiden än vad de blir nu.
            </seg>
            <seg n="4f9ab531">
              I dag finns redan ett organiserat samarbete mellan många kommuner
              för djurskyddskontrollen. Det är positivt. Vi uppmuntrar gärna
              till en utökad samverkan mellan kommunerna, men att föra över
              kontrollen till en länsstyrelse blir kontraproduktivt. Effektiviteten
              minskar, och samarbetet mellan kommuner som ligger på olika sidor
              om länsgränser kommer att försvåras. Därtill försvåras den hittills
              mycket effektiva samordning som finns mellan många kommuners djurskyddskontroll
              och deras miljö- och hälsoskyddskontroll. Ett flertal inspektörer
              har i dag bägge typerna av kontroll som arbetsuppgift. När miljö-
              och hälsoskyddskontrollen fortsättningsvis ska ligga kvar i kommunerna,
              vilket vi tycker är bra, och djurskyddskontrollerna förändras,
              kommer samordningseffekterna att minska. Avgifterna för de olika
              kontrollerna blir dessutom olika. Det är svårt att se var förenklingsvinsten
              ligger i den omorganiseringen.
            </seg>
            <seg n="3760a0c6">
              Om regeringen framhärdar i sitt förslag att lägga djurskyddskontrollen
              i statlig regi kräver förändringen ökade resurser, framför allt
              under övergångsperioden. De medel som i dag har aviserats är enligt
              oss och många av remissinstanserna inte tillräckliga för detta.
            </seg>
          </u>
          <note n="132aed9f">
            Fru talman! Med detta yrkar jag bifall till reservation nr 1.
          </note>
          <note type="speaker" n="2121817f">
            Anf. 127 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-a79fe3f7040365e5-0" n="bc2a1d45" next="i-d3d1027d79b921cf-0">
            <seg n="5ed3622d">
              Fru talman! Man kan fråga sig vad det är för vits att föra över
              kontrollen av att djurägare sköter sina djur på ett sätt som följer
              djurskyddslagen från kommunerna till länsstyrelserna. Det är inte
              helt solklart att det blir bättre. Men det har också funnits brister
              i hur kommunerna har haft möjlighet att sköta tillsynen av djur
              och livsmedel. Framför allt är det i dag stora skillnader i hur
              tillsynen sköts eftersom det är upp till de enskilda kommunerna
              att avgöra hur den ska utföras i praktiken.
            </seg>
            <seg n="e0f099f7">
              Vänsterpartiet menar att det är viktigt att kontrollen är av
              hög kvalitet och att den är likvärdig över hela landet. Vi stöder
              det. Men att kontrollen automatiskt ska komma att bli bättre bara
              för att den förs över till länsstyrelsen finns det naturligtvis
              inga garantier för. Vi uttrycker ett försiktigt ja till att göra
              så. Vårt motiv är att öka likvärdigheten, det vill säga att kontrollen
              ska vara lika över hela landet.
            </seg>
            <seg n="490799e0">
              Men det är viktigt att länsstyrelserna ska få resurser för att
              sköta kontrollen så att den inte blir sämre utan får bättre kvalitet.
              Det finns det inga garantier för.
            </seg>
            <seg n="7bff5bd8">
              Vi anser inte att det finns någon anledning att ta bort avgiften
              för dem som ska kontrolleras enligt djurskyddslagen, livsmedelslagen
              och lagen om foder och animaliska biprodukter. Den moderatledda
              regeringen vill ta bort avgiften med motiveringen att det kommer
              att stärka företagens konkurrenskraft. Men vi menar att det inte
              finns anledning att ta bort avgiften eftersom den på närliggande
              områden är okej. Då kan den väl vara okej här också, tycker vi.
              Vi tycker inte att den tillsynen ska bekostas med skattepengar.
            </seg>
          </u>
          <note n="02ce2ce3">
            Jag yrkar därför bifall till reservation 2.
          </note>
          <u who="wiwi-anne_johansson_62b46d" xml:id="i-d3d1027d79b921cf-0" n="bc2a1d45" prev="i-a79fe3f7040365e5-0">
            <seg n="8527fbd4">
              Vi tycker också att det är viktigt att öronmärka finansiering
              av djurskyddet eftersom det finns risk för att en del av pengarna
              annars kommer att användas till andra ändamål och att problemen
              med bristande djurskydd kan urholkas och bli sämre. Jag yrkar
              därför också bifall till reservation 5.
            </seg>
            <seg n="a08a2df3">
              För övrigt anser jag att det var mycket oklokt av regeringen
              att lägga ned Djurskyddsmyndigheten.
            </seg>
          </u>
          <note type="speaker" n="780bb249">
            Anf. 128 TINA EHN (mp):
          </note>
          <u who="tina_ehn_f52113" xml:id="i-3929d9ffa01dd999-0" n="2e5e1604">
            <seg n="3400c820">
              Fru talman! Vi har alltså miljö- och jordbruksutskottets betänkande
              nr 17 på bordet i dag.
            </seg>
            <seg n="6c783966">
              Det svenska systemet för djurskyddskontrollen som vi nu debatterar
              kan enklast beskrivas som att kommunerna ska kontrollera de som
              håller djur, länsstyrelserna ska stödja och kontrollera kommunerna
              och sedan är det centralmyndigheten som ska stödja de efterföljande
              leden och kontrollera länsstyrelserna. I dag är det Jordbruksverket.
              Tidigare var det Djurskyddsmyndigheten. Det är i princip samma
              system som gäller för annan tillsyn, till exempel miljötillsynen.
            </seg>
            <seg n="22e4588c">
              Regeringen konstaterar att systemet för djurskyddskontrollen
              inte har fungerat tillräckligt väl. Det har också EU-kommissionen
              konstaterat och även dåvarande Djurskyddsmyndigheten samt tidigare
              Riksrevisionen. Men problemet är att det har brustit i alla led.
              Det är inte bara hos kommunerna det har brustit. Även länsstyrelsernas
              och periodvis centralmyndighetens kontroll har brustit. Samtidigt
              har det funnits kommuner och länsstyrelser där djurskyddet har
              fungerat väl.
            </seg>
            <seg n="11249e68">
              Om det brister i politisk vilja resulterar det också i brist
              på resurser och brist på tydliga uppdrag och uppföljning. När
              Djurskyddsmyndigheten inrättades var det uttryck för en ökad politisk
              vilja, en resursförstärkning till djurskyddet och en ökad politisk
              ambition på statlig nivå.
            </seg>
            <seg n="0a1b25e5">
              Men bakslaget kom med den nya regeringen, som valde att avveckla
              en myndighet som inte fått tid att sätta sig.
            </seg>
            <seg n="13f6b1e3">
              Nu har man sagt att djurskyddet ska flytta till länsstyrelserna,
              och anledningen sägs vara en ojämn, bristande kontroll.
            </seg>
            <seg n="8fc8dd28">
              Länsstyrelserna ska alltså få ta över djurskyddskontrollen, men
              vi undrar så klart: Hur vet vi att det blir bättre och mer enhetligt
              med det? Om nu länsstyrelserna har haft synpunkter på hur kommunerna
              har skött sina åtaganden har länsstyrelsen haft möjlighet att
              ta kommunerna i hampan och tala om att det inte duger. Har länsstyrelsen
              använt sina möjligheter?
            </seg>
            <seg n="7099a195">
              Det vi i dag debatterar är överföringen från kommunerna till
              länsstyrelsen. Men dessutom handlar förslaget om en förändring
              i finansieringen av djurskyddstillsynen. Miljöpartiet är inte
              övertygat om att något av de här förslagen i första hand kommer
              att leda till ett förbättrat djurskydd.
            </seg>
            <seg n="3ce4d69d">
              Förvisso får de djurhållande näringarna en annan service. Men
              samtidigt lägger man kostnaderna på skattekollektivet i stället
              för hos djurhållarna. Som det är och har varit fram till nu har
              kommunerna själva fått råda över hur man vill finansiera djurskyddet,
              och det kommunala självstyret har gällt.
            </seg>
            <seg n="222fe1d3">
              Vad som är allvarligt och oklart i det liggande förslaget är
              vem som tar ansvaret för djurskyddet för sällskapsdjuren. Den
              här oron uttrycker flera av de djurskyddsinspektörer som jag har
              varit i kontakt med.
            </seg>
            <seg n="0e68f26b">
              Det finns också speciell kunskap i kommunerna om att det inte
              är ovanligt med situationer där djurskyddet brister rejält och
              det dessutom finns sociala problem. Då blir frågan inte bara en
              djurskyddsfråga utan även en fråga om en människa som behöver
              hjälp.
            </seg>
            <seg n="c1900f20">
              Talet om att djurskyddet inte har fungerat är inte rättvisande.
              I till exempel min del av landet har det varit väldigt väl fungerande.
              Där finns ett samarbete mellan kommunerna där man täcker upp varandra
              och hjälps åt vid behov. Man är inte så långt borta, och man är
              flera som delar på frågorna. Man upplever sig ha ett arbetssätt
              som fungerar.
            </seg>
            <seg n="cdf49b09">
              Det här har man inte hört sägas någonting om. I flera av våra
              kommuner i Västsverige har ett djurskyddsarbete arbetats fram
              som fungerar väldigt väl. Det är klokskap som råder, erfarenhet
              och ibland samarbete i svåra frågor. Möjligheten att samarbeta
              på detta sätt var något som Djurskyddsmyndigheten banade väg för.
              Har man tagit det i beaktande över huvud taget?
            </seg>
            <seg n="7f34a688">
              Regeringen säger sig vilja ha ett gott djurskydd i Sverige. Men
              vad är det som händer i verkligheten?
            </seg>
            <seg n="7b19b629">
              Man lägger ned Djurskyddsmyndigheten.
            </seg>
            <seg n="fc1b6e03">
              Man river upp förslag om en skärpning av reglerna för att hålla
              mink som gör att minkarna inte alls får möjlighet till sitt naturliga
              sätt att vara.
            </seg>
            <seg n="d1574928">
              Man sparar pengar på djurskyddet.
            </seg>
            <seg n="fde98593">
              Man vill med dagens förslag lägga över djurskyddet från kommunerna
              till länsstyrelserna, och dessutom vill man gå från avgiftsfinansiering
              till att ta kostnaderna via skatten, så att alla får vara med
              och betala näringens djur.
            </seg>
            <seg n="a163d527">
              Risken för underfinansiering av djurskyddet hos länsstyrelserna
              är uppenbar.
            </seg>
            <seg n="d1888a27">
              Sällskapsdjuren faller mellan stolarna.
            </seg>
            <seg n="8d8dbdb7">
              Färre inspektörer är att vänta, och det blir längre mellan djurägare
              och inspektör.
            </seg>
            <seg n="527bc402">
              Alla dessa förändringar skulle man kunna kalla försämringar,
              i alla fall för djuren och djurskyddet kanske inte för näringen.
              Men djurskyddet måste väl i första hand vara till för att skydda
              djuren.
            </seg>
            <seg n="404edafe">
              Vad vill man egentligen med det svenska djurskyddet? Vart är
              man på väg? Dessa frågor finns det nu alla möjligheter att besvara.
            </seg>
            <seg n="5554dbf5">
              Miljöpartiet anser att djurskyddskontrollen ska vara kvar hos
              kommunerna. Det nuvarande systemet kan fungera väl om den politiska
              viljan finns. Men tydliga resurser och uppdrag saknas. Om dessa
              saknas kommer det inte att fungera bättre även om kontrollen förstatligas.
            </seg>
            <seg n="4252e537">
              Med det här vill jag avsluta och säga att jag efter att folk
              från olika partier har ställt sig bakom olika reservationer kan
              yrka bifall till reservation nr 3.
            </seg>
          </u>
          <note type="speaker" n="d0e588f6">
            Anf. 129 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-4da3b8a128df459a-0" n="e7d989e0">
            <seg n="1c63d72f">
              Fru talman! När jag åkte upp med tåget i dag från Småland till
              Helsingfors for vi fram i strålande solsken, genom böljande landskap
              med oregelbundna fält och gröna färgskalor. Växternas mosaik upphör
              aldrig att fascinera. Insprängda som oregelbundna, olikfärgade
              färgklickar i dessa gröna nyanser framträdde mularnas bärare i
              form av unga kalvar som lite omoget studsade omkring, hästar som
              blänkte i kapp med ett nybonat golv, kor som målmedvetet betade
              eller lugnt idisslade.
            </seg>
            <seg n="71047752">
              Inget av dessa djur hade en aning om att vi i dag skulle diskutera
              en fråga som direkt berörde dem. Än mindre hade de en susning
              om att det här förslaget heter någonting så torrt som 2007/08:MJU17.
            </seg>
            <seg n="0b929647">
              Fru talman! Från denna landskapsbeskrivning går jag in på den
              vardag som vi arbetar med men som har direktkoppling till djurens
              välfärd.
            </seg>
            <seg n="2c27b8f1">
              Jag ska först yrka att riksdagen måtte ställa sig bakom det förslag
              som framförs i betänkandet och i övrigt avslå de reservationer
              som finns.
            </seg>
            <seg n="99208b1f">
              Jag tänkte uppehålla mig vid de tre e:na, nämligen effektivt,
              ekonomiskt och EU-anpassat.
            </seg>
            <seg n="d620dc32">
              Om jag börjar med effektivt konstaterar jag att även om djurskyddet
              på många ställen i landet har fungerat alldeles utmärkt har det
              funnits brister. Därför påstår jag att det här förslaget är ägnat
              att förstärka djurskyddet i Sverige.
            </seg>
            <seg n="8d78b95c">
              Jag tycker att det är viktigt att poängtera det, därför att vi
              har från alliansens sida fått klä skott för att vi skulle nedrusta
              djurskyddet på grund av att vi plockade bort Djurskyddsmyndigheten.
              Men här har vi det synliga beviset på att det är precis tvärtom.
              Genom detta har vi bättre möjligheter att få en mer likformig
              tillämpning.
            </seg>
            <seg n="7559b38d">
              Om vi då tittar på vad länsstyrelsen har för kompetens kan vi
              konstatera att det under samma tak, under samma myndighet, finns
              juridisk kompetens, byggnadsteknisk kompetens, veterinär kompetens
              och erfarenhet. Dessutom har man både smittskydd och livsmedelshantering
              inom samma väggar.
            </seg>
            <seg n="d40ea8f4">
              Detta, fru talman, tycker jag borgar för att det här har förutsättningar
              både att det blir mer likformigt och att det finns en kompetens.
            </seg>
            <seg n="c0d05860">
              Dessutom minskar man både det dubbelarbete och den dubbelkontroll
              som kan förekomma. Inte minst blev detta väldigt tydligt när tvärvillkorskontrollen
              överfördes till länsstyrelserna den 1 januari i år. Det innebär
              att man skulle kunna kontrollera samma sak minst två gånger.
            </seg>
            <seg n="11d71da6">
              Det blir också enhetligare. Om man minskar från ca 300 myndigheter
              till 22 finns det ändå administrativt större förutsättningar att
              få det här enhetligt. Dessutom har Jordbruksverket och länsstyrelserna
              gemensamt skapat en organisation för att förbereda ett övertagande
              från den 1 januari 2009, så man är alltså väl förberedd.
            </seg>
            <seg n="4d68a3cc">
              Detta om effektiviteten.
            </seg>
            <seg n="d5f12f63">
              Rent ekonomiskt torde det bli mer ekonomiskt att hantera det
              i färre myndigheter än tidigare. Dessutom är det en samhällsekonomisk
              vinst, bland annat därför att en bättre tillsyn skapar bättre
              ekonomi hos de djur som mår bra. Det blir färre djur som mår dåligt.
              Den samhällsekonomiska vinsten ligger naturligtvis också i en
              lägre samhällskostnad, vilket jag utgår från att vi kan visa i
              framtiden.
            </seg>
            <seg n="1d5b387e">
              Det som dessutom är intressant just när det gäller ekonomi är
              den nya finansieringsprincip som förs in i detta, nämligen att
              om man sköter sig ska man inte behöva betala för den kontroll
              som samhället har ålagt en.
            </seg>
            <seg n="eef09abd">
              Jag tycker att detta är en oerhört viktig princip, och det är
              viktigt att den får genomslag i den svenska administrativa hanteringen.
              Detta är också en viktig signal till det politiska systemet. Så
              länge det är någon annan som betalar är det oerhört lätt att komma
              med nya pålagor på varandra, men så fort det drabbar den egna
              budgeten tänker man till en extra gång, så att det blir balans
              mellan behov och kostnad. Jag har upplevt att den har saknats
              tidigare.
            </seg>
            <seg n="21144305">
              På det ekonomiska planet är det också viktigt att lyfta fram
              den stärkta konkurrenskraften i det här sammanhanget. Sveriges
              bönder har av tidigare regeringar fått en ryggsäck som har varit
              väsentligt tyngre än den som andra lantbrukare i Europa har haft
              att bära, trots att vi har samma marknad. Den stärkta konkurrenskraften
              uppgår till 3435 miljoner per år eller 430 kronor per lantbrukare.
              Det kan tyckas att det är småsaker, men ryggsäcken har ändå sammantaget
              varit för tung, och nu hjälper alliansregeringen till att minska
              bördan.
            </seg>
            <seg n="bd2c4ed2">
              Den tredje delen i mitt anförande handlar om EU-anpassningen.
              Vi kan tvingas konstatera att det är lite skämmigt att vi har
              ådragit oss allvarlig kritik från EU. Lite skämmigt tycker jag
              att det är. När en tredjedel av kommunerna inte ens lämnade in
              rapporter ger det en anledning för EU att agera. Det gjorde man.
              Man har också sett att transparensen varit dålig med så många
              myndigheter. Därför kommer den nu att öka.
            </seg>
            <seg n="5c4f436f">
              Dessutom påstår jag att konsumentskyddet ökar genom att tillsynen
              nu blir mer likformig. Detta kommer i sin tur att stärka EU:s
              varumärke runt om i världen. Det är en ökad kvalitetssäkring som
              i sin tur gör att livsmedel från Europa kommer att kunna betraktas
              som ännu säkrare i framtiden.
            </seg>
            <seg n="52c53c30">
              Fru talman! Vi får inte glömma det jag inledde med, nämligen
              att det är djuren det handlar om och inte bara administration
              och regelverk. Det viktiga är att djuren har det bra där ute.
              Bra omsorg ger bra djur. Bra djur ger bra avkastning, och det
              trivs både djuren och ägarna med.
            </seg>
          </u>
          <note type="speaker" n="80f67cfc">
            Anf. 130 TINA EHN (mp) replik:
          </note>
          <u who="tina_ehn_f52113" xml:id="i-3929d9ffa01dd999-1" n="2e5e1604">
            <seg n="142b8d6e">
              Fru talman! Det är alltid intressant att höra Bengt-Anders entusiasm
              för olika saker som regeringen föreslår. Det här förslaget handlar
              trots allt väldigt mycket om ekonomi. När du talar om det är det
              väldigt mycket ekonomi. Samtidigt säger du att djurskyddet är
              det viktiga.
            </seg>
            <seg n="01e03194">
              Jag förstår inte riktigt: Vari ligger det bättre djurskyddet
              i det här? Det framgår inte riktigt klart, utom möjligen att det
              kanske skulle kunna ha att göra med något slags rationell samordning
              som leder till att det hela går snabbare eller smidigare, vilket
              allting faktiskt talar emot eftersom det blir färre inspektörer
              och efter vad jag vet heller inte så mycket resurser. Vari ligger
              det förbättrade djurskyddet?
            </seg>
          </u>
          <note type="speaker" n="454473bc">
            Anf. 131 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-4da3b8a128df459a-1" n="e7d989e0">
            <seg n="7688b81d">
              Fru talman! Tack för frågan, Tina Ehn! Jag tror att jag och Tina
              Ehn kan vara överens om en sak, nämligen att djurskyddet i det
              här landet inte har fungerat fullgott. Det har vi samfällt fört
              fram kritik mot tidigare.
            </seg>
            <seg n="7d9c08ae">
              Som jag sade i mitt anförande har en tredjedel av kommunerna
              inte ens rapporterat. Jag vet att vissa kommuner har haft som
              regel att inte vidta någon form av inspektion såvida det inte
              har funnits någon anmälan. Det har alltså funnits 290 olika möjligheter
              att lägga upp olika rutiner. Men genom att man krymper ned detta
              till 22 myndigheter med Jordbruksverket som sammanhållande har
              man ökat förutsättningarna för att vi ska få det likvärdigt över
              hela landet.
            </seg>
            <seg n="d1eecccd">
              Vi ska inte göra avkall på det som har varit. Det ligger lite
              grann i undertonen i Tina Ehns anförande att vi skulle sänka kraven
              på djurskyddet. Så är inte fallet. Vi ska höja det till den nivå
              som riksdag och regering har bestämt. Det tror vi att man gör
              bäst genom att få färre aktörer på marknaden.
            </seg>
          </u>
          <note type="speaker" n="deb0df27">
            Anf. 132 TINA EHN (mp) replik:
          </note>
          <u who="tina_ehn_f52113" xml:id="i-3929d9ffa01dd999-2" n="2e5e1604">
            <seg n="34d608ec">
              Fru talman! Tack, Bengt-Anders Johansson, för svaret! Jo, jag
              hör att regeringen och regeringspartierna säger att man vill ha
              ett högt och bra djurskydd. Jag vill verkligen tro på det, men
              de förslag som har lagts fram övertygar inte mig riktigt.
            </seg>
            <seg n="0d7ab78c">
              Om man ska höja ambitionerna tycker jag att man ska gå till väga
              på något annat sätt. Bengt-Anders nämnde att det var en tredjedel
              som inte hade rapporterat in enligt EU. Det var faktiskt bara
              18 av 290 som inte hade lämnat in rapporter, enligt vad jag har
              läst.
            </seg>
            <seg n="ea2bbd89">
              Nu ska man minska myndigheternas antal till 22, och på det sättet
              ska man få en likvärdig behandling, säger man. Men det finns ju
              inget som säger att det med automatik blir en likvärdig behandling
              för att man minskar antalet myndigheter. Jag har pratat med en
              del djurskyddsinspektörer som säger att de har jobbat upp detta
              väldigt bra. Det är inget som sker med automatik, utan det är
              en process där man på många håll i landet har jobbat över kommungränserna
              och upparbetat system som bara blir bättre hela tiden. Hur kan
              det här förslaget göra att djurskyddet i Sverige blir bättre?
            </seg>
          </u>
          <note type="speaker" n="00c7b1b7">
            Anf. 133 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-4da3b8a128df459a-2" n="e7d989e0">
            <seg n="0c59d76f">
              Fru talman! Tina Ehn inledde med att säga att man skulle höja
              ambitionen. Ambitionen är ju höjd när man försöker få samma nivå
              överallt när det inte har varit så tidigare. I så måtto är det
              en höjd ambition. Men om Tina Ehn menar att man ska höja den ännu
              mer talar hon om något helt annat.
            </seg>
            <seg n="d84cf238">
              Det är inte säkert att det blir likvärdigt bara för att det är
              färre myndigheter. Nog är det väl så, Tina Ehn, att sannolikheten
              för att 22 går i takt är något större än att 290 gör det? Jag
              är alldeles övertygad om att med de utfästelser som är gjorda
              och det underlag som vi har haft tillgång till där utgångspunkten
              har varit att det går åt lika många människor som i det nuvarande
              systemet torde inte resurserna på något sätt minska. Det är definitivt
              inte mindre pengar till verksamheten än tidigare. Dessutom åtar
              vi oss gentemot EU i grundstatuterna för detta med djurskyddstillsyn
              att det ska tillställas erforderliga medel för att man ska kunna
              genomföra de krav som ställs.
            </seg>
            <seg n="8955c542">
              När det nu läggs fram ett bra förslag förstår jag att argumenten
              blir lite tomma. Men de blir inte bättre bara för att de är tomma.
            </seg>
          </u>
          <note type="speaker" n="421961d7">
            Anf. 134 ERIK A ERIKSSON (c):
          </note>
          <u who="peter_eriksson_83518c" xml:id="i-e47b961f513883bc-0" n="9834ed57" next="i-5c9a7862dc2b7bf2-0">
            <seg n="dd78120b">
              Fru talman! Jag är rädd för att det finns mer än en verklighet
              ibland. Om det finns två verkligheter och den ena verkligheten
              är politikernas och myndighetsutövarnas och den andra verkligheten
              är djurägarnas och deras som arbetar med djur och dessa båda verkligheter
              inte går tillsammans är jag djupt oroad.
            </seg>
            <seg n="c45786ce">
              Vi ser kanske spåren av detta nu. Vi har haft en politik som
              har varit driven med goda ambitioner, men den har inte gått i
              paritet med djurägarnas och djurskötarnas verklighet. Jag är rädd
              att det är så.
            </seg>
            <seg n="e1071c49">
              Jag har tagit på mig en hemläxa. Om den är rätt utförd eller
              inte ska inte jag bedöma. Jag har tagit på mig hemläxan att ta
              kontakt med människor som arbetar med djur på olika sätt.
            </seg>
            <seg n="c4242b35">
              För mig är det enkelt. Jag börjar med djurägare. Sedan är det
              veterinärer och husdjurstekniker och de andra som är anställda
              och arbetar med djur. Därefter är det myndighetspersoner. Sedan
              lyssnar jag även av medborgare som kanske egentligen inte har
              så mycket med frågan att göra.
            </seg>
            <seg n="89dad473">
              Jag tycker att vi ska ta det i den ordningen. Jag är rädd att
              politiken lyssnar alltför mycket på myndighetspersoner och människor
              som är beredda att läsa texter tills någon, hin håle eller någon
              annan, kommer och avlöser dem i stället för att fundera över hur
              det är i verkligheten. Jag är väldigt bekymrad för att det har
              varit så.
            </seg>
            <seg n="3306d21f">
              Fru talman! Jag vill yrka bifall till förslaget i utskottets
              betänkande. Det gör jag med glädje.
            </seg>
            <seg n="afb9055a">
              Jag har tidigare debatterat frågan om djuromsorg och djurskydd.
              Den är viktig. Jag har själv stått här och sagt att den är viktig,
              och jag står fortfarande för det. Vi ska ha ett starkt djurskydd
              i Sverige. Vi ska bibehålla det, och vi ska utveckla det. Vi ska
              inte sänka några ambitionsnivåer, absolut inte. De enda förlorare
              som finns om vi sänker ambitionsnivån är djuren och vi människor
              som söker livsmedel som är sunda och säkra, om vi pratar om lantbrukets
              husdjur.
            </seg>
            <seg n="a2fe0ccb">
              Men hur är det egentligen med de här två verkligheterna? Hur
              var det förut? Fanns det egentligen dialog mellan Myndighets-Sverige
              och djurägarna? Jag har hittills inte träffat en djurägare som
              tycker att det här har fungerat på ett klockrent sätt. Jag har
              träffat några som tycker att det fungerar okej. Men kom då ihåg
              att det är djurägare som mer eller mindre har kontrollanter i
              sin lagård varje dag, inte vartannat eller vart tredje år, utan
              varenda dag.
            </seg>
            <seg n="ac30f699">
              Låt mig ta ett exempel. De som har ekologisk mjölkproduktion
              har i stort sett varje dag en person som på något vis kontrollerar
              att besättningen mår bra. De är inte satta till det. Men man har
              seminörer eller veterinärer eller husdjurstekniker eller andra
              människor i närheten av sin kobesättning som ser om besättningen
              mår bra. Människor som arbetar med djur har djuröga. Det är rimligt.
              De allra flesta av oss kan utveckla detta djuröga, denna möjlighet
              att se hur djur mår. De allra flesta kan se detta på tio meter
              när det gäller de djur som man lever med. Det kan vara en hund
              eller kor. Man kan då se om djuret har feber. Sedan kan man gå
              vidare och ta reda på om så är fallet. Men de allra flesta kan
              utveckla detta.
            </seg>
            <seg n="cf320803">
              Jag har i en tidigare debatt här efterlyst att vi skulle få fler
              barn och ungdomar att tidigt lära sig att hantera det här med
              djuröga. Det skulle underlätta betydligt för oss som stiftar lagar,
              för det är ändå det vi är satta att göra i dag, i arbetet framåt
              för att stärka djurskyddet.
            </seg>
            <seg n="c2ebf460">
              Jag hoppas att ni läser tidningen Husdjur noggrant. Jag vet många
              som gör det och därigenom får en fortbildning i sitt yrkesutövande
              som lantarbetare, djurskötare eller lantbrukare. De belyser ofta
              frågorna utifrån djurskyddsperspektivet.
            </seg>
            <seg n="c874a4df">
              Det är hos de friska djuren lönsamheten finns. Det finns väl
              ändå ingen, hoppas jag, i Sveriges riksdags kammare som har trott
              någonting annat. Jag hoppas och tror, utan att vi vet, att friska
              djur ger lönsamhet. Friska djur och trygga djur, oavsett om det
              är lantbrukets husdjur eller om det är våra sällskapsdjur, mår
              mycket bättre och kan då vara i samklang med människan. Detta
              kan också vara ett försäljningsargument i ett vidare perspektiv.
            </seg>
            <seg n="71e4fe32">
              Jag är glad över att vi har ett företagarperspektiv, eftersom
              det är ett stort antal företagare som berörs av den här frågan,
              av betänkandet. Då vore det väl ändå märkligt om alliansregeringen
              bortsåg från att företagare berörs. Det vore tjänstefel. Man har
              tvärtom gjort helt rätt här, eftersom man har lyssnat på näringen.
            </seg>
            <seg n="e80be14b">
              Jag var med på Svenska Husdjurs stämma i Uppsala. Det är ett
              viktigt tillfälle att lyssna in och få synpunkter. Jag är trygg
              i att alliansregeringen har de goda kontakterna, inte bara med
              LRF utan även med de organisationer som arbetar med bland annat
              rådgivning i fråga om våra svenska husdjur.
            </seg>
            <seg n="db252a55">
              Vi är ändå en del av EU, som tidigare talare, Bengt-Anders bland
              annat, har pratat om här. Då är det vår stora uppgift att se till
              att vi går i bräschen och naturligtvis höjer kraven även inom
              EU, och det tycker jag att vi gör här.
            </seg>
            <seg n="8b0baade">
              Det är klokt att flytta det här en nivå, till länsstyrelser från
              kommuner. Det är många tidigare kommunpolitiker som är ledamöter
              av Sveriges riksdag. De kan nog vittna om både det ena och det
              andra i kontakter med djurägare, vad gäller både lantbrukets husdjur
              och våra sällskapsdjur.
            </seg>
            <seg n="8d9c82f0">
              Den här regeringen vill förbättra och förstärka djurskyddet.
              Det är någonting som är positivt. Det kan ge goda möjligheter
              för samhället att ingripa när det behövs, och djur ska ha samma
              starka skydd oavsett var i landet de finns. Allt annat vore väl
              ändå befängt.
            </seg>
            <seg n="089eeb04">
              Att kontrollmyndigheterna minskar i antal är i linje med alliansregeringens
              löfte om att minska regelkrånglet och att inte ha en massa myndigheter
              som kanske faktiskt inte behövs. Det är bra att revidera och se
              över detta. Jag inbillar mig nog att det även kan bildas nya myndigheter
              framöver, men att en översyn görs är viktigt.
            </seg>
            <seg n="79213d98">
              Det här förslaget innebär en mindre sårbar organisation, och
              det är bra. Det är bra att man har sett på det, för just sårbarheten
              är viktig. Vad händer när strömmen är borta, när elektriciteten
              är borta under lång tid och dieseln inte kommer fram till gården?
              Vad händer om det är så i över en veckas tid?
            </seg>
            <seg n="10e59472">
              Vi har en oerhört stark djurskyddslag där djurägare är skyldiga
              att se till att det fungerar. Djurskyddet är alltså stärkt på
              flera fronter. Det känner jag mig trygg i när det gäller det arbete
              som regeringen har visat för riksdagen. Likadant är det när det
              gäller rättssäkerhet. Det är viktiga delar.
            </seg>
            <seg n="dceb929c">
              Låt mig, herr talman, få nämna något om kommunerna. En ekomjölkbonde
              som heter Anders sade så här till mig: Erik! Förklara detta! Jag
              betalar 4 000 kronor per år och får inte besök eller någon inspektion
              mer än vart tredje eller ibland vart fjärde år. Hur kan du påstå
              att detta är självfinansierande, dessa 12 000 kronor, om det nu
              blir 12 000? Kan du säga att det är självfinansierande?
            </seg>
            <seg n="b8cafde9">
              Nej, Anders, det är det inte, utan du har även varit med och
              finansierat sällskapsdjuren, och så tycker inte jag att det ska
              vara.
            </seg>
            <seg n="94a2345d">
              Vi ska vara renhåriga här. Lantbruket tar sina kostnader, och
              sällskapsdjuren tar sina. Det är rimligt. Detta blir bättre genom
              det här förslaget. Det är jag glad över.
            </seg>
            <seg n="37b598bb">
              Låt mig kort kika lite grann på oppositionens motioner och reservationer.
              Socialdemokraterna har haft goda ambitioner vad gäller djurskyddsarbetet
              tidigare. Jag har en gång i tiden sagt i kammaren att jag tycker
              att man har lite för bråttom. Jag tycker nog ändå att det har
              tagit sig, men jag tycker inte att Djurskyddsmyndigheten var ett
              klokt beslut. Det finns en skrivning här i motionen. Det står:
              Myndigheten skulle också skapa opinion och fästa uppmärksamheten
              på behovet av att värna djur.
            </seg>
            <seg n="477fa74d">
              Det visar också på de politiska skillnaderna mellan blocken,
              vilket jag tycker är bra. Vi anser inte att vi ska tillsätta myndigheter
              som bedriver kampanjer och skapar opinion. Det står jag inte bakom.
            </seg>
            <seg n="271842bb">
              Sedan står det att man nu skulle avhända sig kontrollen över
              djurskyddet. Det är precis tvärtom. Vi ser det som att man tidigare
              inte har haft kontroll. Vad är det då man har avhänt sig? Den
              retoriken förstår jag inte alls.
            </seg>
            <seg n="d77d8df2">
              Längre ned i texten handlar det om att det fysiska avståndet
              kommer att öka samtidigt som de arbetsrelaterade kontakterna kommer
              att minska, att det skulle krävas mer tid och resurser för att
              utföra kontrollerna. Ja, om det nu har varit för få kontroller,
              vilket allt tyder på, vad är det då man relaterar till? Jag undrar
              återigen över verklighetsförankringen och verklighetskopplingen.
            </seg>
            <seg n="79f2be5b">
              Jag vill helt kort säga något om Vänsterpartiet vad gäller avgiftsfinansieringen.
              Vi har naturligtvis en helt annan syn på detta. Jag skulle kunna
              ägna lång tid åt Miljöpartiet, men det tycker jag inte att det
              är värt. Jag måste bara få uttrycka att det är det parti som står
              allra längst ifrån mig när det gäller de här frågorna. Det är
              det godas bästa vän i alla lägen, men det står tyvärr allra längst
              ifrån verkligheten. Hur i all världen kan man vara så långt ifrån
              djurägarnas åsikter? Det är för mig helt fantastiskt.
            </seg>
            <seg n="b2ec2b95">
              Låt mig ta upp exemplet med vargen. Jag vet att jag tjatar, herr
              talman, om vargen. Men jag tänker på att vi nu har 19 kvigor på
              rymmen som är uppskrämda av rovdjur, och vi har en djurskyddslag
              som är världens starkaste. Kan man då inte se kopplingen? Det
              är rovdjuren som driver en flock kvigor och kor på drift. De har
              sönderrivna spenar. Räddningstjänsten åker ut i en mosse och kan
              efter fem timmar lyfta upp djuret som dessutom kalvade i mossen.
              Kan man då inte se kopplingen när det gäller att det är svårt
              att driva ett företag, att samtidigt uppfylla djurskyddslagen
              och samtidigt se framåt och tro att människor vill bo i de här
              bygderna?
            </seg>
            <seg n="18eeb3f2">
              För mig är detta fullständigt obegripligt. Det finns ett antal
              saker som jag skulle kunna prata länge om. Jag tänker på Djurskyddsmyndighetens
              syn på Revingehed. Där hade djuren gått ute under lång tid utan
              några som helst tak. De var acklimatiserade i klimatet, men detta
              tyckte Djurskyddsmyndigheten var galet.
            </seg>
            <seg n="5ef03586">
              Här finns ett antal olika skrivningar som gör att jag blir mörkrädd.
              Men, återigen, verkligheterna kan vara många, och det kan vara
              fascinerande. Jag är glad åt att det finns olika politiska partier
              att ansluta sig till i Sverige. De som vill kan ansluta sig till
              Miljöpartiet och vi andra till Centerpartiet eller ett annat alliansparti.
              Ni är välkomna.
            </seg>
            <seg n="9b964561">
              Det finns också någon skrivning i Miljöpartiets motion jag ska
              inte citera för mycket, jag tröttar ut sällskapet om väljarna.
              Jag står inte här för väljarnas skull. Det måste vara en felskrivning.
              Det är väl för medborgarnas bästa och i det här fallet för djurens
              bästa, inte väljarnas bästa.
            </seg>
            <seg n="ba70c77e">
              Herr talman! För Karl-Johan och Kajsa som är nya som lantbrukare
              och lyder under världens strängaste djurskyddslag, troligtvis
              den strängaste, önskar jag att det här kommer att vara till god
              hjälp. Vi får alla chanser att revidera och se om vi hade rätt
              eller fel. Det är det bästa med att se framtiden an.
            </seg>
          </u>
          <note n="1f052b2e">
            Jag yrkar bifall till förslaget i betänkandet.
          </note>
          <u who="peter_eriksson_83518c" xml:id="i-5c9a7862dc2b7bf2-0" n="9834ed57" prev="i-e47b961f513883bc-0">
            <seg n="38571072">
              (Applåder)
            </seg>
            <seg n="dff749e2">
              Herr talman! Först vill jag hälsa jordbruksministern välkommen.
              Det är positivt att jordbruksministern deltar i ännu en av våra
              debatter.
            </seg>
            <seg n="01b11016">
              Jag vill börja med att lyfta fram det diplom som Sverige helt
              nyligen fått för sin goda djurhälsa. Jordbruksverkets chefsveterinär
              Leif Denneberg fick i samband med världsorganisationens generalförsamling,
              OIE:s möte i Paris, ta emot ett diplom som bevis på den svenska
              BSE-friheten. Sveriges status som BSE-fritt land, ett av tio länder
              i världen, kan hänvisas till ett gott djurskydd, ett förebyggande
              djurskyddsarbete och bra samverkan mellan näring och myndigheter.
              Detta diplom, ska tilläggas, har erhållits nu när djurskyddet
              är inhyst under Jordbruksverkets domän.
            </seg>
            <seg n="75ca4257">
              Herr talman! Några av talarna före mig har beskrivit orsaken
              bakom regeringens förslag att flytta över kontrollen av bland
              annat djurskyddet från kommunerna till länsstyrelsen. Trots en
              tidigare förstärkning av den kommunala tillsynen visade det sig
              att det ändå fanns allvarliga brister vad gäller kontrollens omfattning,
              kvalitet och resurser. Inventering av gårdar saknas exempelvis
              i många kommuner. Hälften av kommunerna hade inte nått upp till
              rekommenderad kontrollfrekvens som är vart tredje år.
            </seg>
            <seg n="7cf3d8e1">
              Det kommunala självstyret finns dessutom. Kommunerna gör sina
              egna prioriteringar. En del har då nedprioriterat djurskyddet
              så till den milda grad att endast anmälan ledde till kontroll.
            </seg>
            <seg n="0f0ef20c">
              EU:s kritik av återkommande brister, dålig likvärdighet i den
              kommunala tillsynen och ökat behov av att bättre styra, samordna
              och följa upp kontrollen är några viktiga argument. Men det allra
              viktigaste argumentet är en förbättring och en förstärkning av
              djurskyddet. Djur ska ha samma starka skydd, oavsett var i landet
              de finns. Mer likvärdig kontroll gynnar såväl djuren som företagen
              och enskilda.
            </seg>
            <seg n="ebc56aa0">
              Tvärvillkorskontrollerna ligger redan under länsstyrelsen. Då
              är det bra om allt ligger under samma tak för att undvika dubbelarbete.
            </seg>
            <seg n="8cf6bae7">
              Vid remissförfarandet var de flesta veterinär- och djurskyddsorganisationer,
              branschorganisationerna och de statliga myndigheterna positiva.
              Ansvarskommittén pekar i sina slutsatser i sitt betänkande Hållbar
              samhällsorganisation på att tillsynen i princip bör vara statlig.
            </seg>
            <seg n="9f394327">
              Kommunerna var däremot negativa. Vi ska vara ärliga med att säga
              att det finns fördelar med en kommunal tillsyn som närhet och
              lokalkännedom. Men fördelarna med att föra över tillsynen till
              länsstyrelser överväger. Inte minst en förbättrad samordning,
              likvärdighet och uppföljning väger mycket tungt. Samma resurser,
              har vi hört av föregående talare, satsas på kontroll som tidigare.
              Det blir dessutom en kvalitativt bättre kontroll och givetvis
              en mer effektiv kontroll för samma pengar.
            </seg>
            <seg n="1b089bd6">
              Det bör dock poängteras att regeringen har en ambition att tillvarata
              de fördelar som den mer lokala tillsynen innebär. Kommunala inspektörer
              erbjuds att flytta över till länsstyrelserna. Det kan innebära
              att inspektörerna helt eller delvis kan arbeta från olika platser
              i länen. Jourberedskapen och det är inte minst viktigt kan öka
              i en större organisation, vilket kan bidra till en ökad möjlighet
              till snabba utryckningar i akuta situationer. Redan i dag har
              länsstyrelsen god kännedom om kontrollobjekten inom länet genom
              sin funktion som samordnande myndighet.
            </seg>
            <seg n="20f1c362">
              Herr talman! Jordbruksverket som är en central förvaltningsmyndighet
              har till uppgift att ge stöd, råd och vägledning till övriga kontrollmyndigheter.
              Jordbruksverket och länsstyrelsen har skapat en gemensam organisation
              för att förbereda ett eventuellt överförande av ansvaret för djurskyddskontrollen.
            </seg>
            <seg n="73d48c28">
              Det är några punkter som man redan har börjat att förbereda.
              Bland annat ser man över möjligheterna att introducera checklistor
              och även använda dem i så kallade databaserade kontroller med
              handdator. Man ska kunna använda sig av den nya tekniken på ett
              smart och effektivt sätt.
            </seg>
            <seg n="6622cf62">
              Det handlar också om ett gemensamt IT-hanteringssystem där uppgifter
              kan hämtas inför avrapportering till EU. Det kommer att minska
              den byråkrati som vi alla hört talas om. Samtidigt ökar det effektiviteten.
              Vi kommer att få slippa få skrivet på näsan att vi inte sköter
              redovisningarna som vi ska.
            </seg>
            <seg n="fc9e97ea">
              Man ser också över hur näringens egenkontrollprogram kan utvecklas
              för att kunna användas i den offentliga djurskyddskontrollen.
              Och man undersöker hur ett system för överföring av information
              från branschens program till myndigheter kan utformas.
            </seg>
            <seg n="0ab3684e">
              Man tittar också på ett system för att genomföra kontroller efter
              riskbedömning. Det är det som verkligen är det smarta. Man ser
              vilka kontrollobjekt som är de viktiga att titta på. Ett forskningsprojekt
              har knutits till det här.
            </seg>
            <seg n="9ece2f3b">
              Herr talman! Då djurskyddsfrågorna är prioriterade frågor, inte
              bara för Folkpartiet utan för hela regeringen, är vi givetvis
              angelägna om att säkerställa att djurskyddskontrollen sker på
              ett likvärdigt, effektivt och gott sätt. Vi värdesätter också
              att ett datum har fastställts för en återrapportering till regeringen
              om hur den nya kontrollorganisationen har fallit ut. Det är den
              30 mars 2009.
            </seg>
            <seg n="ca1681aa">
              Vår bedömning är att den nya organisationen kommer att möta dessa
              krav, varför jag yrkar bifall till utskottets förslag i betänkandet
              och avslag på samtliga reservationer.
            </seg>
            <seg n="38571072">
              (Applåder)
            </seg>
          </u>
          <note n="5be31074">
            Anf. 135 ANITA BRODÉN (fp):
          </note>
          <note type="speaker" n="2b4219ac">
            Anf. 136 IRENE OSKARSSON (kd):
          </note>
          <u who="christina_oskarsson_258320" xml:id="i-5c02eb848c479b01-0" n="8d666c91">
            <seg n="9954b764">
              Herr talman! Den gångna helgen gav möjlighet att njuta av solen
              och värmen. Man vet inte hur länge det varar. Men en del av oss
              konstaterade innan debatten började att vi nog önskar lite regn
              i alla fall.
            </seg>
            <seg n="5c9cd920">
              Helgen gav också tid för reflexion inför den här debatten. Jag
              hann läsa ifatt en del av de tidningar som jag har samlat på mig
              men framför allt läsa en bok om en gammal odalman född 1901 och
              död 2003. Han skrev texten till boken på 80-talet, en mycket intressant
              läsning.
            </seg>
            <seg n="fead50c4">
              Där kan man läsa hur livet för djuren på en gård under tidigt
              1900-tal tedde sig, att man fick arbeta oerhört hårt för att få
              foder till djuren och att det var status att kunna släppa ut sina
              kor sent ni hörde rätt långt in i juni månad. Kunde man det hade
              man tillgång till vinterfoder och god djurstatus. Djuren hade
              sluppit leva på löv från de träd som stod i slåtterängarna.
            </seg>
            <seg n="7ce56e69">
              Ture Ekdahl skriver att man hade en konstig tro att många träd
              i betena skulle ge bättre gräs, men det var ju fel, konstaterar
              han lakoniskt. Det kan få en att reflektera över en annan debatt
              vi har haft här i kammaren om 50 träd och så.
            </seg>
            <seg n="df83e0cb">
              Han beskriver vidare hur han var med och startade föreningsrörelsen:
              först mejeriet, sedan slakteriet och så naturligtvis RLF. Hans
              beskrivning av hur djuren hade det visar att det fanns mycket
              övrigt att önska, sett med dagens ögon, men jag fick ändå en känsla,
              när jag läste det, av att de som då jobbade med djuren verkligen
              värnade om dem efter bästa förmåga, därför att djuren var förutsättningen
              för deras överlevnad.
            </seg>
            <seg n="2ccf9c54">
              I dag har utbildning och kompetensutveckling, som vi så vackert
              kallar det, gett en helt annan grund för djurhållare att stå på,
              och vi kan med rätta ställa andra krav, därför att kunskapen har
              kommit mycket längre.
            </seg>
            <seg n="10301651">
              Sverige har genom åren från 1900-talet drivit djurskyddsfrågan
              starkt. Djuren och djurens väl har debatterats många gånger i
              den här kammaren och kommer att debatteras framöver.
            </seg>
            <seg n="85a75b4d">
              Det betänkande vi i dag har att ta ställning till kom till därför
              att det visar sig att det finns brister i djurskyddet vad gäller
              likvärdighet över landet och i uppföljningen. EU har påtalat detta
              och konstaterat att det måste vara svårt, om inte omöjligt, att
              få över 300 myndigheter att göra en likvärdig bedömning och att
              gå i takt.
            </seg>
            <seg n="038e0bf1">
              Herr talman! Jag kan utifrån erfarenheter från hemmalänet naturligtvis
              se att det finns kommuner som gör bedömningen väldigt olika. Det
              är lite knepigt när man talar med en näringsidkare på den ena
              sidan staketet som får betala x kronor och med näringsidkaren
              på den andra sidan staketet som får betala y kronor och vars inspektör
              gör en helt annan bedömning än den andra.
            </seg>
            <seg n="95f5cf8c">
              Det förslag som nu föreligger är utifrån detta en logisk följd.
              Regering och riksdag vi kan kalla det staten behöver koppla ett
              tydligare grepp om de här frågorna, och det kan vi nu göra.
            </seg>
            <seg n="abd2ee22">
              Utifrån detta kan jag inte förstå det Socialdemokraterna skrivit
              i sin motion: Genom regeringens proposition 2007/08:63 Djurskyddskontroll
              m.m. i statlig regi avhänder man sig nu också kontrollen över
              djurskyddet. Enligt min mening är det precis tvärtom. Det är nu
              vi tydligt kan tala om kontroll, än tydligare därför att vi också
              har fullständigt mandat över struktur, organisation och ekonomi.
              Kommunalt självstyre ska finnas, men det har också omöjliggjort
              en del tidigare.
            </seg>
            <seg n="cbe3dc94">
              Det är av stor vikt att den enskilde näringsidkaren och djurhållaren
              kan känna sig trygg i att det är samma regler som gäller och samma
              bedömningar som görs oavsett om verksamheten bedrivs i Vindeln,
              Aneby eller Skurup.
            </seg>
            <seg n="4ec46297">
              Det har framförts kritik om att det nu blir längre avstånd mellan
              myndigheten, inspektören, och det objekt som ska tillses. Ja,
              så lär det ju bli. Men det är upp till länsstyrelserna att organisera
              verksamheten på ett sätt så att den lokala kännedomen fortfarande
              finns kvar, och det kan man göra. Man kan till och med ta lärdom
              av en organisation som sedan Ture Ekdahls dagar har fått ett nytt
              namn, LRF. Jag är oerhört imponerad av deras länsombudsmän som
              kan varenda lantbrukare i länet. Det borde länsstyrelsen också
              kunna lära sig.
            </seg>
            <seg n="1de71abe">
              Regeringen skriver också att man är beredd att se över om det
              ska vara möjligt att på sikt låta länsstyrelserna lägga ut uppdrag
              till kommunerna för att sköta tillsynen. Jag tror att det kan
              vara en möjlighet, men precis som skrivs behöver det utredas ytterligare.
            </seg>
            <seg n="0efcfe90">
              Herr talman! Jag vill i detta sammanhang hänvisa, precis som
              två av de föregående talarna, till Ansvarskommittén och vad som
              sagts i det betänkandet om vikten av att staten tar ett samlat
              ansvar för myndighetsutövningen. På s. 250 står det: Staten övertar
              ansvaret för kommunernas tillsynsuppgift. Ett förstatligande av
              den kommunala tillsynen måste dock föregås av en områdesvis prövning
              i särskild ordning, eftersom det inom några områden kan finnas
              särskilda skäl för ett fortsatt kommunalt huvudmannaskap. Jag
              håller fullständigt med Ansvarskommittén, och vårt parti står
              bakom den, som ni vet. Det ska ske en prövning i varje fall, och
              det har nu gjorts. Det vi nu är på väg att göra är alltså ett
              led i det arbete som Ansvarskommittén har plockat fram.
            </seg>
            <seg n="702ca14f">
              Jag vet också av erfarenhet från den kommunala arenan att det
              finns många kommuner som sköter sig alldeles exemplariskt, men
              det hjälper inte när praxis inte är likarådande överallt. Att
              länsstyrelserna sedan årsskiftet också har tillsyn över foder
              och livsmedelstillsyn i primärproduktionen gör det ännu mer angeläget
              att sammanföra till en tillsyn.
            </seg>
            <seg n="18e8c482">
              Det är viktigt att se att länsstyrelserna på detta sätt också
              slipper ett led i processen den har vi fått beskriven tidigare
              där man kan frigöra resurser och på ett effektivare sätt bedriva
              tillsyn. Det kommer att bli möjligt för länsstyrelserna att ha
              specialister på olika typer av näringsidkares verksamhet som handlar
              om djur. Jag kan se den djurskyddsinspektör framför mig som har
              33 procents uppdrag i sin tjänst som innehåller allt möjligt annat,
              och så ska han hantera detta också. Att nu kunna få specialistkunskap
              och få hela tjänster som jobbar över ett större geografiskt område,
              det är kvalitetshöjning med samma ekonomi.
            </seg>
            <seg n="92648277">
              Då kommer vi till den punkt i dagens betänkande som handlar om
              utgifterna och avgifterna. Vem ska betala? Alliansregeringen har
              sagt att svenskt jordbruk ska kunna konkurrera på lika villkor
              med övriga Europas och världens lantbruk. Ett led i det är att
              ta bort avgiften för tillsynen, men med ett viktigt undantag.
              Den som inte sköter sig och behöver ytterligare tillsyn ska naturligtvis
              få betala sin del av kakan. Men den som gör vad han ska ska naturligtvis
              inte behöva stå för kostnaden. Den ska vi stå för, och jag tycker
              att Bengt-Anders Johansson tydligt har talat om att det är då
              vi också får rim och reson i hur vi hanterar vår kontroll.
            </seg>
            <seg n="9897cd41">
              Det har framförts att detta skulle gynna näringen på ett sätt
              som inte är acceptabelt, men utifrån vad jag har sagt tidigare
              finner vi kristdemokrater att det är ytterst angeläget att våra
              näringsidkare har en avgiftsfri tillsyn. De ska kunna bedriva
              en säker och trygg verksamhet med kompetens hos dem som kommer
              för att tillse att de gör det på rätt sätt. De ska också veta
              att det i den gruppen finns tillräcklig kunskap för att göra det
              på ett adekvat sätt.
            </seg>
          </u>
          <note n="cb0bb290">
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker" n="d8e4d821">
            Anf. 137 Jordbruksminister ESKIL ERLANDSSON (c):
          </note>
          <u who="eskil_erlandsson_2d1517" xml:id="i-c23f65645f7b4e67-2" n="a51b3f6a" next="i-8b56c30905dc6c0e-2">
            <seg n="bb59d4f7">
              Herr talman! Djurskyddet är något som ligger oss alla jag vill
              betona alla varmt om hjärtat. I Sverige är djurskydd en viktig
              fråga. Väldigt många människor brinner för ett gott djurskydd,
              och det finns få saker som upprör människor som när djur far illa.
            </seg>
            <seg n="d6ffa5c3">
              Därför har vi också en väldigt stark lagstiftning i Sverige,
              som ska se till att djur behandlas väl. Men endast en lagstiftning
              räcker inte. Någon måste också se till att lagstiftningen följs.
            </seg>
            <seg n="85c88adf">
              I dag finns det flera instanser i vårt samhälle som ska se till
              att djurskyddslagen efterlevs. Kommunerna ansvarar för det vi
              kan kalla den operativa kontrollen av att djurskyddslagstiftningen
              efterlevs. Länsstyrelsen ansvarar för beslut om bland annat omhändertagande
              av djur och djurförbud men också förprövning av djurstall. Jordbruksverket
              är central förvaltningsmyndighet och har till uppgift att ge stöd,
              råd och vägledning till övriga kontrollmyndigheter. Jordbruksverket
              meddelar också föreskrifter. Dessutom har vi polisen, som har
              ansvar för att, när så behövs, omhänderta djur.
            </seg>
            <seg n="cb213b6e">
              Kontrollen av djurskyddet måste fungera, och den måste fungera
              över hela landet. Som jag ser det ska alla djur ha lika stor rätt
              till ett starkt djurskydd.
            </seg>
            <seg n="82b0be14">
              Tyvärr finns det i dag brister i djurskyddskontrollen. I dagsläget
              har inte alla djur i praktiken samma skydd i vårt land. Det beror
              främst på att alla kommuner inte klarar av kontrollerna. I sammanhanget
              vill jag verkligen poängtera att många kommuner sköter sig alldeles
              utmärkt, men tyvärr är det, enligt min mening, alldeles för många
              kommuner som tvingas redovisa alltför stora brister i detta avseende.
            </seg>
            <seg n="ed96bcbd">
              År 2006 kom en rapport från Djurskyddsmyndigheten om kontrollen.
              Kontrollen visade på brister i bland annat omfattning och kvalitet.
              Rapporten visade att många kommuner saknade en inventering av
              kontrollobjekten i kommunerna. Vissa kommuner saknade helt bedömningar
              av behov av kontroll eller planer för hur kontrollen skulle genomföras.
              Somliga kommuner bedrev kontroll endast efter anmälan. Man redovisade
              också brister i kunskaperna i juridiskt hänseende och vad beträffade
              handläggningsrutiner.
            </seg>
            <seg n="0227ac53">
              Djurskyddsmyndigheten drog utifrån detta slutsatsen att kontrollen
              inte uppfyller de krav på enhetlighet och rättssäkerhet som man
              rimligen kan ställa på en kontrollmyndighet. Därtill har Sverige
              fått kritik av EU, som redan påtalats i debatten, för att Sverige
              har svårt att garantera att EU:s regelverk beträffande kontroll
              efterlevs. Kraven på kontrollen har ökat sedan vi i EU införde
              gemensamma bestämmelser om hur kontrollen ska bedrivas. Det gjordes
              år 2006. Bland annat ställs högre krav på uppföljning och samordning
              än vad vi i dagsläget klarar av i Sverige.
            </seg>
            <seg n="af4dba09">
              Regeringen har därför lagt fram förslaget till riksdagen, alltså
              förslaget att flytta djurskyddskontrollen från kommunerna till
              länsstyrelserna. Huvudorsaken är att vi ska få ett djurskydd som
              är likvärdigt över hela landet, där alla djur har rätt till samma
              starka skydd, men också en kontroll över att skyddet för djuren
              bedrivs på ett likartat sätt i hela landet.
            </seg>
            <seg n="7fffa06b">
              Vidare vill vi att också djurägarna ska behandlas lika, oavsett
              var i landet de bor.
            </seg>
            <seg n="717dd065">
              Dessutom kan man konstatera att kontrollorganisationen i och
              med flytten blir mindre sårbar. Semestrar, personalomsättning
              och sjukdom går att lösa och klara av på ett annat sätt i en något
              större organisation än vad som är möjligt i en organisation som
              kanske endast består av en tredjedels person. Det kommer vid varje
              kontrollmyndighet alltså att finnas flera personer som arbetar
              med djurskyddsfrågor, vilket innebär att man i en något större
              organisation också kan specialisera sig på ett annat sätt än vad
              som är möjligt om man är ensam.
            </seg>
            <seg n="823ba877">
              I dag är i genomsnitt en tvåtredjedels tjänst per kommun tilldelad
              för djurskyddsarbete. Detta arbete fördelas i genomsnitt på två
              olika personer i dessa kommuner, vilket således innebär att en
              genomsnittlig djurskyddsinspektör lägger ned en tredjedel av sin
              arbetstid på djurskyddsarbete. Genom att djurskyddsinspektören
              kan ägna hela sin arbetstid åt just djurskyddet är det min uppfattning
              att inspektören blir bättre på sitt jobb. Hon har lättare att
              kunna fortbilda sig och kompetensutvecklas. Dessutom får hon arbetskamrater
              som, som sagt, kan täcka upp för semester eller när barnen är
              sjuka.
            </seg>
            <seg n="6edd972f">
              Herr talman! Jag kan givetvis inte lova att alla problem som
              vi i dag har med kontrollen automatiskt löses i och med flytten.
              Men vi lägger fram förslaget för att min och regeringens sammanvägda
              bedömning är att en flytt av djurskyddskontrollen till länsstyrelserna
              kommer att leda till en mer likvärdig kontroll, en kontroll som
              är mer förutsägbar och rättssäker för den enskilde, och framför
              allt en kontroll där alla djur har samma rätt till ett gott djurskydd,
              oavsett var i landet de finns.
            </seg>
          </u>
          <note n="cbc94a40">
            Anf. 138 HELÉN PETTERSSON i Umeå (s) replik:
          </note>
          <u who="eskil_erlandsson_2d1517" xml:id="i-8b56c30905dc6c0e-2" n="a51b3f6a" prev="i-c23f65645f7b4e67-2">
            <seg n="cae7e80d">
              Herr talman! När man lyssnar på de argument som förs fram av
              den borgerliga majoriteten andas de en viss misstro mot kommunerna
              och kommunpolitikernas förmåga att hantera olika bekymmer och
              verksamheter. Det tycker jag är ganska intressant. Man kan undra
              om ministern tycker att kompetensen på detta område är större
              hos länsstyrelserna än hos kommunerna och om det inte hade gått
              att lösa frågan på något annat sätt än genom att flytta över,
              eller som ni säger flytta upp, ansvaret till länsstyrelserna.
            </seg>
            <seg n="d54318d7">
              Antalet djurförbud har i år ökat med 12 procent, läste jag häromdagen.
              Anledningen till det är inte att folk i dag behandlar sina djur
              sämre än tidigare utan att tillsynsmyndigheten i dag fungerar
              bra; det säger till och med Jordbruksverket. Frågan är varför
              man ska ändra på ett vinnande koncept. Om det nu fungerar bättre
              än under tidigare år kanske man i stället skulle jobba vidare
              på de bra modeller som vuxit fram mellan olika kommuner i samverkan.
            </seg>
            <seg n="0a663d37">
              När det gäller avstånden talas det om att man ska behålla lokalkännedomen
              om de olika bestånden. Samtidigt ska inspektörerna nu få arbetskamrater
              fastän de kanske kommer att placeras på olika platser i länet
              just för att behålla lokalkunskapen. En del län sträcker sig 4050
              mil, från gräns till gräns, och min fråga är: Hur ska organisationen
              egentligen se ut för att man ska kunna behålla kunskapen om de
              lokala djurbestånden?
            </seg>
          </u>
          <note type="speaker" n="50ff23ae">
            Anf. 139 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-c23f65645f7b4e67-3" n="a51b3f6a" next="i-8b56c30905dc6c0e-3">
            <seg n="15866347">
              Herr talman! Jag vill börja med att återigen betona att regeringen
              lägger fram förslaget eftersom vi anser att alla djur har rätt
              till samma höga skydd. Som jag sade i mitt inledningsanförande
              tror jag inte att alla problem automatiskt löses i och med detta
              förslag, men det är ett sätt att komma vidare på den väg som jag
              är övertygad om att både Helén Pettersson och jag vill gå.
            </seg>
            <seg n="6b3d5a07">
              Varför lägger vi då fram detta förslag, mer konkret? Ja, det
              beror inte på att jag misstror kommunerna. Jag är sprungen ur
              kommunpolitiken och tror på de nära besluten. Låt mig bara konstatera
              att verksamheterna blivit betydligt mer specialiserade i dagens
              samhälle än de var för något decennium sedan. Vi har fått nya
              produktionsdjur. Som exempel kan nämnas strutsar, där det fordras
              specialkunskaper. Men vi har dessutom fått en stor mängd nya sällskapsdjur
              varaner, sköldpaddor och olika typer av ormar där det också fordras
              specialkunskaper. Även de har rätt att få sitt skydd kontrollerat
              av en behörig myndighet.
            </seg>
            <seg n="484a50df">
              Det är lättare om organisationen blir något större, liksom det
              är lättare att täcka upp för varandra den gången man väljer att
              byta arbete, har semester eller möjligen måste vara hemma med
              sjukt barn. Det är inte lätt i den kommun som endast har en del
              av en tjänst avdelad för detta. Därtill är det helt omöjligt att
              upprätthålla någon som helst jourverksamhet.
            </seg>
          </u>
          <note n="f0593d5c">
            Anf. 140 HELÉN PETTERSSON i Umeå (s) replik:
          </note>
          <u who="eskil_erlandsson_2d1517" xml:id="i-8b56c30905dc6c0e-3" n="a51b3f6a" prev="i-c23f65645f7b4e67-3">
            <seg n="b59602f7">
              Herr talman! Det är ganska intressant att höra, för om förslaget
              genomförs torde det landa i att det kommer att finnas ett antal
              miljö- och hälsoskyddsinspektörer i kommunerna som inte längre
              kommer att kunna ha heltid. Därmed kommer deras möjligheter att
              vid sjukdom och annat kunna växla mellan arbetskamrater att bli
              svårare. Med det kanske man inte har lagt in i förslaget.
            </seg>
            <seg n="82af8aa3">
              Jag håller med Eskil Erlandsson om att alla djur har rätt till
              samma höga skydd, oavsett var i landet de finns. Det är precis
              därför jag är så oroad över att man lägger över ansvaret på länsstyrelserna
              i stället för kommunerna, eftersom vi har ett antal län i detta
              land som är gigantiska till ytan.
            </seg>
            <seg n="b49461f0">
              Jag har fortfarande inte riktigt förstått detta. Jag tycker att
              man talar emot varandra. Å ena sidan ska man ha arbetskamrater.
              Man ska kunna hjälpa och stötta varandra. Å andra sidan säger
              man att det kanske är så att det ska finnas någon i Lycksele,
              någon i Sorsele och någon i Umeå. Men då har man inte arbetskamrater
              man kan dela de vardagliga bekymren med i jobbet, vilket är något
              som jag vet att djurskyddsinspektörerna pratar om som anledning
              till att de tycker att förslaget är bra. Jag har väldigt svårt
              att inse hur ni ska kunna pussla ihop detta till ett fungerande
              system.
            </seg>
            <seg n="fd44670e">
              Jag skulle också vilja höra om ministerns syn på effektivitetsvinsterna
              igen. Flera personer i form av olika typer av tillsynsmän ska
              ut på samma gårdar. Kommer det av jordbrukarna själva att uppfattas
              som en förenkling att man ska dela upp de olika tillsynstillfällena?
            </seg>
          </u>
          <note type="speaker" n="c67701c3">
            Anf. 141 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-0d577b96876c690d-5" n="a51b3f6a">
            <seg n="6fb92291">
              Herr talman! Låt mig börja med den sista frågeställningen. Vi
              har sedan något år tillbaka i vårt EU-regelverk något som heter
              tvärvillkor. I de villkoren för att man ska få ut jordbruksstöd
              som går genom EU finns en bestämmelse om att det på gården ska
              finnas ett gott djurskydd.
            </seg>
            <seg n="e37cf124">
              Det har varit omöjligt för Jordbruksverket att redovisa detta
              då inte alla kommuner har den tillsyn som detta regelverk föreskriver.
              Vi måste enligt min uppfattning se till att åtminstone leva upp
              till de minimikrav som finns i våra gemensamma EU-regler. Det
              gör vi inte i dag med den kontrollorganisation som finns för närvarande.
            </seg>
            <seg n="ec7cedc8">
              Låt mig därtill än en gång repetera att vi har ganska många nya
              specialiserade verksamheter i olika skepnader i vårt land i dag
              som det är svårt för en ensamarbetande människa att vara uppdaterade
              på ständigt och jämt, speciellt om man inte ens har en heltidstjänst.
              Det blir något lättare om man kan dela det här på ett större antal
              människor.
            </seg>
            <seg n="b2c95d30">
              Därtill skulle jag återigen vilja poängtera att länsstyrelserna
              i dag fattar avgörande beslut kring omhändertagande, djurförbud
              och förprövningar av djurstallar för produktionsdjur. Man har
              dessutom all annan kontroll för att få ut jordbruksstöd, vilket
              innebär att man i viss mån kan rationalisera verksamheten på så
              sätt att man ändå utövar kontroll över företaget i fråga.
            </seg>
          </u>
          <note type="speaker" n="c3ba86ba">
            Anf. 142 TINA EHN (mp) replik:
          </note>
          <u who="tina_ehn_f52113" xml:id="i-3929d9ffa01dd999-3" n="2e5e1604">
            <seg n="55c2f34a">
              Herr talman! Jag tänkte börja med att prata lite grann om specialkunskaper
              runt djur och hur djurskyddsinspektörer på många håll jobbar i
              dag. De jobbar väldigt mycket förebyggande, och det tror jag att
              vi alla är eniga om är det absolut bästa. Man är ute i skolor
              och informerar om djur. Det finns en bit där som inte alls omnämnts.
            </seg>
            <seg n="75fef5e6">
              Jag tänkte läsa upp lite grann ur ett mejl som jag har fått från
              en av de inspektörer jag har varit i kontakt med:
            </seg>
            <seg n="464f2862">
              Vi inspektörer i alla kommuner i det här området har ett väl
              fungerande kontaktnät, och vi hjälper varandra. Vi har kontakt
              via både dator och telefon. Ibland åker vi även över kommungränserna
              och hjälper varandra fysiskt, om det skulle vara besvärligt. Vi
              träffas någon halvdag då och då för att lufta våra problem. Vi
              har en gemensam semesterlista, där även fler kommuner ingår allt
              i syfte att ingen kommun ska vara utan djurskyddsinspektör. De
              vanliga inspektörerna i respektive kommun vet att det någonstans
              inom området finns en djurskyddsinspektör i tjänst som kan ställa
              upp med råd eller fysiskt åka över för att ta tag i ett besvärligt
              ärende. Man har samarbetsavtal som gör det juridiskt okej att
              komma till de andra kommunerna, skriva förelägganden och så vidare.
              Vi har det så inom hela miljösektorn. Alla kommuner kan köpa enskilda
              ärenden eller lite mer omfattande tillsyn av varandra beroende
              på den kompetens som finns på respektive kontor.
            </seg>
            <seg n="e73d8b06">
              Det är alltså så det går till i många områden i landet. Det är
              inte alls så stuprörsaktigt att det sitter en ensam inspektör
              någonstans och väntar på att få arbetskamrater. Man jobbar på
              ett helt annat sätt. Det här tycker jag inte alls finns med i
              det som vi diskuterar i dag.
            </seg>
            <seg n="dbb48b6b">
              Vad man också är väldigt orolig för är vad som händer med sällskapsdjuren.
              Jordbruksministern har talat om att alla djur ska ha rätt till
              samma höga skydd. Är oron befogad?
            </seg>
          </u>
          <note type="speaker" n="4277e0e7">
            Anf. 143 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-0d577b96876c690d-6" n="a51b3f6a">
            <seg n="79d8a6b1">
              Herr talman! Låt oss konstatera att det är få organisationer
              och myndigheter i vårt land som bedriver en så omfattande rådgivningsverksamhet
              som länsstyrelserna. Vi har särskilda pengar till att de ska kunna
              vara ute för att ge bland annat djurägare råd och dåd för förbättring
              av verksamheten. Men man är också rådgivare i samband med förprövningar
              av djurstallar. Jag påstår att länsstyrelserna nog är de som har
              mest kontakter med de produktionsjordbruk som vi har i vårt land.
              De bör också vara mest lämpade att överta den här verksamheten.
            </seg>
            <seg n="f04c03ca">
              Vad beträffar sällskapsdjuren kan vi först konstatera att det
              kanske är det som är allra mest eftersatt i dag. Samtidigt ska
              vi notera att produktionsjordbruken får betala för sin kontroll,
              vilket sällskapsdjursägarna inte gör. Nu blir det avgiftsfritt
              för alla djurägare, oavsett om man har produktionsdjur eller bara
              sällskapsdjur. Därtill har vi en ganska stor mängd nya ska vi
              kalla dem så djur i vårt land, vilket också kräver specialkunskaper,
              vilket är svårt att upprätthålla när man har en liten organisation.
            </seg>
            <seg n="b1f7a5af">
              Herr talman! Allra sist skulle jag vilja säga att inte alla djur
              har turen att bo i Tina Ehns område. Jag vill att alla djur i
              vårt land ska ha det bra och kunna framleva sina liv på ett värdigt
              sätt.
            </seg>
          </u>
          <note type="speaker" n="4dcab3cf">
            Anf. 144 TINA EHN (mp) replik:
          </note>
          <u who="tina_ehn_f52113" xml:id="i-3929d9ffa01dd999-4" n="2e5e1604">
            <seg n="7ec4d33d">
              Herr talman! I debatten har vi hört alla säga att det finns brister
              i landet och i kommunerna. Men som jag påpekade i mitt inledningsanförande
              har bristerna varit i alla led. Därför är det lite snedvridet
              när man skyller på att det bara är i kommunerna det har brustit.
              Det finns en kedjereaktion här. Detta tycker många inspektörer
              är en lite orättvis beskyllning, skulle jag vilja påstå.
            </seg>
            <seg n="f6f49784">
              Man har också vittnat om att det är väldigt många sällskapsdjursärenden
              i vissa kommuner. I en mellansvensk kommun har det bara den senaste
              veckan varit sju hundanmälningar och sex kattärenden. Alla har
              varit befogade. Man ser förändringen som att det kommer att bli
              ett sämre skydd för sällskapsdjuren. Nu fick jag lite svar här,
              men jag funderar trots allt fortfarande på om vi täcker upp detta.
            </seg>
            <seg n="2acdaf76">
              Jag funderar också på det totala djurskyddet och hur vi kommer
              att följa upp det utifrån det här. Kan vi verkligen vara säkra
              på att detta förslag är det som kommer att lyfta upp djurskyddet
              ännu mer?
            </seg>
          </u>
          <note type="speaker" n="7027bafa">
            Anf. 145 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-0d577b96876c690d-7" n="a51b3f6a">
            <seg n="f124dd97">
              Herr talman! Låt mig först säga att jag värdesätter den här debatten.
              Det gäller inte bara Tina Ehn utan samtliga debattörer i dag.
              Detta är för mig en oerhört viktig fråga, och vi ska försöka hjälpas
              åt så att det blir så bra som möjligt.
            </seg>
            <seg n="f9fac2fe">
              Så till frågeställningarna. En fördel som jag ser apropå sällskapsdjuren
              är att det blir svårare för den som missköter sitt djur att flytta
              runt mellan kommunerna.
            </seg>
            <seg n="d6b094e7">
              Det är ganska vanligt, inte minst i de lite större tätortsområdena
              vi har i vårt land, att man byter kommun och startar från noll
              i den kommun som man flyttar till. Det arbetet underlättas när
              vi lyfter kontrollen till länsstyrelsenivå.
            </seg>
            <seg n="710cc8f4">
              Jag har nu ett antal gånger nämnt att det blir betydligt lättare
              att kompetensutveckla personal. Det blir lättare att ha en samlad
              rådgivning för djurägare. Det gäller såväl sällskapsdjursägare
              som produktionsdjursägare.
            </seg>
            <seg n="5405495c">
              Slutligen kommer jag till frågeställningen om det är möjligt
              att följa upp. Det inte bara är möjligt, utan det följs upp. Vi
              har som land att redovisa till Europeiska unionen hur vi sköter
              vårt djurskydd. Så här långt har vi tyvärr fått redovisa att alltför
              många kommuner inte har följt det som de i lag är ålagda att följa.
              Vi måste göra någonting åt det. Mitt svar på detta är framlagt
              som förslag i form av en proposition.
            </seg>
          </u>
          <note n="043a3074">
            Överläggningen var härmed avslutad.
          </note>
          <note n="f46dab6a">
            15 § Försäkringskassans hantering av arbetsskadeförsäkringen
          </note>
          <note n="d8007fb2">
            Föredrogs
          </note>
          <note type="speaker" n="0744cbfa">
            Anf. 146 RONNY OLANDER (s):
          </note>
          <u who="ronny_olander_1b0863" xml:id="i-0517119b7fd14fe9-0" n="0f6bce48">
            <seg n="a86bdeac">
              Herr talman! Jag vill börja med att yrka bifall till våra socialdemokratiska
              yrkanden i ärendet. Det handlar om att Riksrevisionen har skrivit
              en rapport om arbetsskadeförsäkringen och föreslagit en rad åtgärder
              som vi försöker fånga upp i vår motion.
            </seg>
            <seg n="07cfafed">
              Vi socialdemokrater har trott vid något tillfälle och kanske
              också i det här ärendet vad gäller arbetsskadeförsäkringen, eftersom
              den är så viktig att socialförsäkringsutskottet skulle kunna hitta
              delar att komma överens om. Det gäller inte minst åtgärder för
              arbetsplatserna, arbetstagarna, arbetsmiljön och det förebyggande
              arbetet.
            </seg>
            <seg n="53ca7faf">
              Det handlar om att hitta delar och skrivningar som gör att vi
              kunde få en bättre situation på de svenska arbetsplatserna. Så
              är det icke heller i detta fall. Vi konstaterar att alla våra
              förslag, allt vårt tankearbete och alla idéer avstyrks. Det gör
              också Riksrevisionens styrelse, som har skrivit i detta ärende.
            </seg>
            <seg n="e95d674c">
              Vi vill inledningsvis göra klart och markera från vår sida att
              vi har ett mycket stort förtroende för Försäkringskassan och dess
              personal. Den frågan kommer kanske att diskuteras här. Därför
              vill jag från vår sida omgående göra den markeringen.
            </seg>
            <seg n="a39d6387">
              Det är likadant med det som vi vid så många tillfällen har diskuterat,
              nämligen en nollvision i arbetslivet. Där ska man kunna se människan
              i sin helhet. Jag vill också inledningsvis markera att det finns
              många bra arbetsgivare. Många gånger framställs det som att det
              inte finns när man för den typ av diskussion som vi nu ska föra.
              Det finns många bra arbetsgivare, och det finns de som är betydligt
              mindre bra. Dem riktar vi naturligtvis kritik mot.
            </seg>
            <seg n="f602033a">
              Vi tycker också att det har varit och är bra att det kommer utomstående
              organ, som i detta fall Riksrevisionen, som gör en genomlysning
              av tillvägagångssättet, det vill säga det sätt man arbetar.
            </seg>
            <seg n="c304d92e">
              Man lämnar också förslag på hur man ytterligare skulle kunna
              få en bättre tillämpning av försäkringarna. Man har andra ögon
              och öron än de som själva är inne i tillämpningen och hanteringen
              dagligdags. Av den anledningen har vi också stött och tagit upp
              vissa delar i deras förslag.
            </seg>
            <seg n="1d35e13d">
              Det är också viktigt att se helheten i människors vardag både
              privat och i arbetslivet. Ofta gör vi så här i riksdagen att vi
              diskuterar olika enskilda ärenden. Det kan man tycka är formellt
              sett bra. Men vid någon tidpunkt måste man också försöka skaffa
              sig en överblick och kunna se helheten i människors vardag.
            </seg>
            <seg n="6e787e3e">
              Jag ska göra en liten reflexion utifrån förra veckans diskussion
              om rehabkedjan. Det beslutet förvånar oss opponenter med tanke
              på den massiva kritik som har väckts från arbetsmarknadens parter,
              från vår sida men inte minst handikapprörelsens olika organisationer.
            </seg>
            <seg n="491d5bef">
              Man kan nästan säga att det var om inte en stormapplåd så en
              rejäl applåd vid beslutet. Vid det tillfället sade jag att sanningen
              brukar hinna ifatt, och det gör den förmodligen också i ert fall.
              Men vi har naturligtvis respekt för demokratins regler som de
              är. Som vi ser det blir ett beslut ovanifrån inte bättre i förhållande
              till ett utanförskap. Det är inte bra när de hittar varandra,
              tyvärr.
            </seg>
            <seg n="a7473f8a">
              Herr talman! Tyvärr kommer människor till skada på de svenska
              arbetsplatserna varje dag, varje månad och varje år. Det handlar
              om olyckor och arbetssjukdomar, och en del får tyvärr skada och
              men för livet. En del förolyckas också på arbetsplatserna. Bara
              för någon vecka sedan var det inte mindre än sex löntagare som
              inte kom hem till sin familj. De förolyckades på arbetsplatserna.
            </seg>
            <seg n="a9e4ee26">
              I en sådan här diskussion finns det anledning att påminna oss
              om att det kanske inte är omedelbara saker som händer. Det kan
              också vara gamla skador och arbetssjukdomar, till exempel den
              typ av skador som orsakades av asbest. Det avlider varje vecka
              två personer som skadats av sin tidigare dåliga arbetsmiljö. Det
              handlar om dåliga förhållanden på arbetsplatserna som gjort att
              de fått lungcancer. Det kan handla om radon, många andra saker
              vid kemikaliehantering eller andra saker som tyvärr gör att människor
              avlider.
            </seg>
            <seg n="7d031092">
              Alla vi som har tidigare erfarenhet av skador inte minst vad
              gäller asbest vet att det i många delar fortfarande är aktuellt
              även i dag. Vi har sett de personerna med sina små syrgastuber
              i någon typ av handväska eller på ryggen med en slang upp i näsan
              som för syre ned i lungorna så att de ytterligare ska kunna överleva
              en dag.
            </seg>
            <seg n="8b9d6201">
              Det är just dessa yrken som vi har försökt fånga upp i vår motion.
              Det gäller att se till att hanteringen av arbetsskadeförsäkringen
              blir effektiv och rättssäker.
            </seg>
            <seg n="5b8cd461">
              Ett annat yrkande vi har är att arbetsskadeförsäkringen ska hanteras
              jämställt. Där har socialförsäkringsutskottet tidigare framfört
              kritik. Det har man inte gjort denna gång, eftersom ni valde en
              annan linje. Tidigare har socialförsäkringsutskottet med borgerliga
              riksdagsledamöter och vi tre från oppositionen samfällt påpekat
              vikten av att försäkringen ska hanteras jämställt.
            </seg>
            <seg n="b4d3b427">
              Vi har gjort skrivningar tillsammans. Män och kvinnor ska behandlas
              rättssäkert och likvärdigt utifrån sina förutsättningar. Det har
              varit jämställdhetsanalyser, genderperspektiv och genusperspektiv.
              Till sist, för att nå detta, fann vi ordet könskonsekvensanalysperspektivet.
              Det är ett långt och härligt ord. Men vi konstaterar nu tillsammans
              med Riksrevisionen att vi inte har nått målet på det sätt som
              vi hade önskat.
            </seg>
            <seg n="78dbed54">
              Likadant ställer vi oss frågan: Varför har det blivit en tydlig
              minskning av antalet arbetsskadeanmälningar och arbetssjukdomar?
              Är det så att vi ser ett trendbrott nu de senaste fem åren? Eller
              är det någonting annat som börjar manas fram på våra arbetsplatser,
              att det inte är lönt att anmäla?
            </seg>
            <seg n="ce742f06">
              Förra veckan diskuterade vi rehabkedjan. Blir arbetsmiljön bättre
              och arbetsskadeanmälningarna färre för att det har blivit bättre
              på de svenska arbetsplatserna? Nej, det kanske inte är så. Förmodligen
              är det inte ett trendbrott som vi ser. Det kan bero på andra faktorer.
              Ett av de yrkanden vi framförde gjordes i förhoppningen att ni
              från den borgerliga sidan också skulle tycka att det var intressant
              och viktigt att klara ut hur det låg till, men så blev det inte.
            </seg>
            <seg n="4047a7b6">
              Det gäller också den fråga som ni inte besvarade förra veckan.
              Vi hade representanter, bland annat Kurt Kvarnström, som ställde
              minst sju frågor. Jag ställde själv frågor. Blir arbetsmiljön
              bättre? Blir det tryggare på våra arbetsplatser när ni ger 30
              procent mindre i anslag till Arbetsmiljöverket? Blir det bättre
              när socialförsäkringsnämnder avskaffas och försäkringsdelegationer
              tas bort? Blir det bättre hantering och tryggare på våra arbetsplatser?
            </seg>
            <seg n="f90c954b">
              Det är det stora misstag som vi tidigare har anklagat er för
              och som vi hela den här perioden kommer att förfölja er med genom
              att fråga: Varför? Ni måste vid något tillfälle besvara frågan.
              Blir det bättre när 400 forskare i Arbetslivsinstitutet får lämna
              sin arbetsplats med all sin kunskap, sitt kunnande och sin forskning?
              Vi skulle kunna diskutera de olika frågorna, kanske tillsammans
              med er om ni tycker att det är intressant.
            </seg>
            <seg n="f36746b9">
              Svara på frågan, så att vi kan föra en diskussion vidare! Varför
              gör ni på det här viset?
            </seg>
            <seg n="bc447b55">
              Jag ska inte ta upp frågan om sjukförsäkringen utan mer gå över
              till att fundera över arbetsskadeförsäkringen.
            </seg>
            <seg n="01127a2f">
              Riksrevisionens styrelse ser allvarligt på de iakttagelser man
              gör. Man rekommenderar Försäkringskassan att ta ansvar för uppföljning
              och uppdatering av kunskap om arbetsskadebedömningar, att ta del
              av forskning om samband mellan skada och arbete samt att förbättra
              samordningen mellan arbetsskade- och sjukförsäkring.
            </seg>
            <seg n="8485656c">
              Vi har funderat mycket och diskuterat detta när man ändå tar
              upp det som man gör. Även om vi vet att Försäkringskassan det
              senaste året har förändrat sitt arbetssätt och gjort en omorganisation
              som vi tolkar till det bättre finns många av de här synpunkterna
              kvar.
            </seg>
            <seg n="bbb2a23d">
              Frågan till er blir naturligtvis: Vad var det som gjorde att
              ni inte ville gå vidare och fördjupa och förtydliga frågan om
              forskningen? Forskningen är så viktig och väsentlig när det händer
              skador på arbetsplatserna och när det blir arbetssjukdomar för
              att man ska se till att inte fler drabbas. Även om det är hårt
              för dem som har drabbats ska vi lära för framtiden. Där skulle
              forskningen kunna göra mycket.
            </seg>
            <seg n="002d8ccd">
              Vi har några tveksamheter som gäller arbetslinjen. Vi är de första
              att ställa upp på att det är arbetslinjen som ska gälla, bara
              det inte får den betydelsen för framtiden och att ni funderar
              i de banorna att själva försäkringen, som är så viktig, får mindre
              kraft och genomslag för den enskilde. Det är därför som arbetsskadeförsäkringen
              finns till.
            </seg>
            <seg n="33af1b87">
              Det är den äldsta av alla försäkringar. Den är från 1901. Redan
              då insåg den tidens arbetsgivare att det var viktigt att kompensera
              de arbetare och tjänstemän som på något sätt kom till skada. Vi
              hoppas att ni fortfarande kan ha kvar den känslan så att inte
              arbetslinjen i den delen betyder förändringar i tryggheten med
              bra socialförsäkringar.
            </seg>
            <seg n="214e618d">
              Den som har tid och lust kan gå ända tillbaka till 1600- och
              1700-talet när det gäller hamnarbete i Sveriges hamnar. Man hade
              faktiskt också vid den tiden en typ av försäkringslösning. Alternativet
              var att någon fick gå runt på arbetsplatsen med mössan och be
              om en skärv till den som hade råkat ut för en olycka.
            </seg>
            <seg n="96b5d041">
              Vi känner oro över det som kanske inte uttalas, men som finns
              kvar, nämligen att om ni kör för hårt i försäkringssystemet öppnar
              man fortare än vad man kanske hade tänkt sig för ett tvåtredjedelssamhälle
              där två tredjedelar har det bra och en tredjedel har det sämre.
              Man ska inte leva på försäkringslösningar, arbetsskadeförsäkringen
              eller någon typ av livränta, men om någon oförskyllt kommer till
              skada eller får en arbetssjukdom på grund av arbetsplatsens farlighet
              ska man kompenseras. Om man tvingas att ta ett sämre jobb ska
              det vara som om man var kvar i det gamla jobbet. Det är viktigt.
            </seg>
            <seg n="1e35892f">
              Finessen med arbetsskadeförsäkringen är den riskspridning som
              finns mellan branscher och arbetsplatser. Finessen är också att
              den omfattar både arbetstagare och arbetsgivare.
            </seg>
            <seg n="892ce980">
              Alternativet om man inte har arbetsskadeförsäkringen är att man
              får träffas i långdragna processer i domstolarna för att klara
              ut huruvida någon har skuld eller skyldighet till en ekonomisk
              kompensation. Att alla är kollektivt försäkrade är också väldigt
              viktigt.
            </seg>
            <seg n="be524b67">
              Det har dykt upp en fråga som det finns anledning att väcka.
              Bara för någon dag sedan stod det i massmedierna att Regeringsrätten
              i en dom har sagt att kraven för att få a-kassa är att man ska
              söka arbete i hela Norden. Nu skiljs vi strax inför sommaren.
              Den här processen kommer naturligtvis att gå vidare på ett eller
              annat sätt. Kommer ni att analysera den domen? Är ni beredda att
              göra någon förändring?
            </seg>
            <seg n="084c72d5">
              Det innebär att man som arbetslös skulle vara skyldig att söka
              arbete i hela Norden. Det får som konsekvens att man får det landets
              trygghetssystem. Vad gäller arbetsskadeförsäkringen är den helt
              annorlunda om man tvingas jobba i Finland eller Norge. De har
              en helt annan arbetsskadeförsäkring, där en del sjukdomar inte
              ingår. Jag begär inte att ni ska svara på frågan i dag, men det
              är en viktig fråga att ta med sig.
            </seg>
            <seg n="9c0adb0b">
              Man pekar på att bifallsfrekvensen varierar stort mellan olika
              län. Bor man i Jönköpings eller Hallands län är det lättare att
              få en arbetssjukdom godkänd. Är man kvinna och bosatt i Södermanland
              eller Helsingfors är det inte på samma sätt. Varför är samma giltiga
              försäkring så olika i olika delar av landet?
            </seg>
            <seg n="a7926249">
              Försäkringskassan tror att det är externa faktorer. Riksrevisionens
              styrelse säger att man måste titta på om det är det eller något
              annat.
            </seg>
            <seg n="72b3efbc">
              Jag ser fram emot den debatt som vi ska ha om varför ni har valt
              att göra som ni gjorde.
            </seg>
          </u>
          <note type="speaker" n="bfddfa06">
            Anf. 147 LISELOTTE OLSSON (v):
          </note>
          <u who="liselotte_olsson_703108" xml:id="i-035382f9a6dda38b-0" n="c34bf170">
            <seg n="eeae7c15">
              Herr talman! Vi behandlar i dag en skrivelse från Riksrevisionen.
              Det är en skrivelse som kritiserar Försäkringskassans hantering
              av arbetsskador. Vi har under de två år som jag har varit med
              fått ta del av och debatterat andra skrivelser från Riksrevisionen
              där kassan och hanteringen av socialförsäkringen har kritiserats.
              Riksrevisionens styrelse har i många fall föreslagit förändringar
              och förbättringar för att komma till rätta med de problem som
              man har upptäckt. Det är förändringar och förslag som utskottsmajoriteten
              tyvärr aldrig har tagit till sig.
            </seg>
            <seg n="97357a07">
              Att utskottets majoritet avstyrker oppositionens motioner var
              väl väntat, men jag tycker att det är synd att utskottet i sitt
              ställningstagande inte tar till sig av Riksrevisionens kritik
              och tillstyrker deras förslag.
            </seg>
            <seg n="f8046f08">
              I sin rapport har Riksrevisionen konstaterat stora skillnader
              i beslut om arbetsskadeersättning till kvinnor respektive män.
              Man har sett skillnader mellan olika regioner. Samtidigt har man
              konstaterat att det inte finns några bevis för att bedöma om skillnaderna
              har sakliga grunder. Vad beror det på att det bedöms så olika?
              Det finns ingen som kan svara på det.
            </seg>
            <seg n="7b45a76d">
              Det här är allvarlig kritik, men den är tydligen inte tillräckligt
              allvarlig för att högermajoriteten ska lyssna.
            </seg>
            <seg n="7c1d9f43">
              Män får sina arbetsskador erkända i betydligt större utsträckning
              än kvinnor, precis som vi hörde nyss. Riksrevisionen menar att
              Försäkringskassan inte har tagit sitt ansvar när det handlar om
              att sammanställa, uppdatera och sprida kunskap om forskningsrön
              och de kunskaper som finns i de här frågorna. Det finns trots
              allt både kunskap och forskning om strukturella skillnader mellan
              kvinnor och män. Jag är fullt övertygad om att det inte beror
              på en slump att kvinnor har mycket svårare att få sina arbetsskador
              erkända än män.
            </seg>
            <seg n="b4d9c6c1">
              Försäkringskassan har själv tidigare i år lämnat en rapport som
              heter Skillnader i beviljandefrekvens vid beslut om arbetsskadelivränta
              för kvinnor respektive män . Jag ska citera lite grann ur rapporten:
              Chansen att beviljas livränta varierar mycket mellan olika yrkesgrupper
              och är relativt hög inom några typiskt mansdominerade yrkesgrupper.
              Den lägsta chansen att beviljas livränta finns däremot inom en
              yrkesgrupp med stor dominans av kvinnor. Oavsett vilken yrkesgrupp
              man studerar beviljas dock större andel av männen livränta.
            </seg>
            <seg n="4a808858">
              Ser man till samtliga som sökt livränta på grund av arbetssjukdom
              har 14,7 procent av kvinnorna och 31,7 procent av männen fått
              livränta beviljad. Det är alltså mer än dubbelt så hög andel av
              männen som av kvinnorna som fått livränta.
            </seg>
            <seg n="0a6fd1a8">
              De förändringar av försäkringarna som genomfördes 2002 hade som
              syfte att rätta till de här könsskillnaderna. Men tyvärr har vi
              inte sett något resultat av det än.
            </seg>
            <seg n="98ce45db">
              Den rapport som jag pratade om nyss visar också att det förekommer
              stora skillnader mellan olika län. Frekvensen av beviljande ligger
              mellan 10,1 och 41,1 procent. Det blir kanske bättre med den koncentrerade
              handläggningen, men vi vet inte vilka siffror som kommer om ett
              år. Förhoppningsvis rättar man till en del problem med detta.
            </seg>
            <seg n="249bffb7">
              Dessutom, precis som vi hörde alldeles nyss, har födelselandet
              stor betydelse för möjligheterna att få livränta beviljad. Kvinnor
              och män födda utanför Norden och EU har betydligt lägre chans
              att beviljas livränta, både vid arbetssjukdom och vid olycksfall.
              Den allra sämsta möjligheten att få livränta har kvinnor från
              övriga världen, det vill säga kvinnor som kommer från länder utanför
              EU och Norden.
            </seg>
            <seg n="4ab866d9">
              Det är precis som vanligt; det lönar sig att vara man. Är man
              dessutom en svensk man lönar det sig allra bäst.
            </seg>
            <seg n="a4b0526b">
              Herr talman! Den rapport som jag pratar om och den här skrivelsen
              går lite grann om varandra i tid. Förhoppningsvis kommer Försäkringskassan
              att ta till sig sina egna slutsatser. Men jag tycker ändå att
              utskottsmajoriteten skulle ha tagit mer seriöst på den här kritiken
              och tillstyrkt de förslag som Riksrevisionens styrelse lagt fram.
              Som det är i dag är hanteringen varken rättssäker eller rättvis.
            </seg>
            <seg n="d46c1c2d">
              Det är mycket viktigt att regeringen i kommande uppdrag gör tydligt
              vilket ansvar som Försäkringskassan har för att analysera de här
              könsdiskriminerande inslagen när det gäller både arbetsskadeförsäkringens
              uppbyggnad och den direkta handläggningen. Målet måste vara att
              avskaffa alla osakliga skillnader och garantera en rättssäker
              tillämpning av arbetsskadeförsäkringen.
            </seg>
            <seg n="0d9f09bc">
              Försäkringskassan bör också ges i uppdrag att integrera könsperspektivet
              i socialförsäkringarna och göra årliga återrapporteringar. Det
              här är ingenting som man gör bara en gång, utan det är ett arbete
              som måste pågå hela tiden och utvärderas allteftersom.
            </seg>
            <seg n="bcd41682">
              För att det ska vara möjligt att få en mer rättssäker tillämpning
              är det nödvändigt med en ökad kunskap om könsskillnader. Den måste
              öka generellt hos Försäkringskassans personal. Även i andra undersökningar
              har vi sett att det finns brister i den kunskapen. De grundläggande
              kunskaperna finns inte. Det är också avgörande för att värna likvärdigheten
              och rättssäkerheten i bedömningarna att handläggarna har den här
              fördjupade kunskapen. Det finns arbetsskaderisker som präglar
              vissa kvinnodominerade yrken.
            </seg>
            <seg n="9f1a9c6d">
              Jag hoppas verkligen att Försäkringskassan tar till sig detta.
              Jag tycker att det är synd att ni inte ställer upp på den kritik
              som finns, för då skulle det kanske ha hänt någonting.
            </seg>
          </u>
          <note n="338cc605">
            Herr talman! Jag yrkar bifall till reservationerna 1 och 2.
          </note>
          <note type="speaker" n="fa121c81">
            Anf. 148 MATS G NILSSON (m):
          </note>
          <u who="ulf_nilsson_15fa88" xml:id="i-d6a745ddd51c8c4e-0" n="2767732e" next="i-ff0c09c8e1f70103-0"/>
          <note n="f656c1cf">
            Herr talman! Låt mig inleda med att yrka bifall till förslaget
            i betänkande SfU13 och avslag på motionerna.
          </note>
          <u who="ulf_nilsson_15fa88" xml:id="i-ff0c09c8e1f70103-0" n="2767732e" prev="i-d6a745ddd51c8c4e-0">
            <seg n="8fc8857e">
              Dagens betänkande behandlar en framställning från Riksrevisionen
              om Försäkringskassans hantering av arbetsskadeförsäkringen. Av
              rapporten framgår, som tidigare talare refererat, ett antal brister
              i handläggningen. Av rapporten går också att utläsa att arbetsskadeförsäkringen
              under hela dess existens varit behäftad med brister och att man
              under årens lopp försökt komma till rätta med dessa.
            </seg>
            <seg n="417dfa51">
              Som regel ges arbetsskadelivränta som ersättning till den som
              drabbas av en arbetsskada. Denna livränta ska motsvara skillnaden
              mellan den inkomst den arbetsskadade haft och den inkomst som
              personen trots skadan beräknas få. Redan här finns ett stycke
              godtycklighet inbyggt i systemet.
            </seg>
            <seg n="ac10d031">
              Livräntan kan utbetalas till och med att den försäkrade fyller
              65 år och kan betalas med upp till 7,5 prisbasbelopp. Även här
              finns en komplikation i konstruktionen. Då ersättningsbeloppet
              upp till 7,5 prisbasbelopp är hundraprocentigt finns inget inbyggt
              incitament att återgå till arbete eller arbeta mer. Hur stor påverkan
              detta har i praktiken är förstås omöjligt att säga.
            </seg>
            <seg n="1a3e16be">
              Riksrevisionen menar att hanteringen av arbetsskadeförsäkringen
              inte är enhetlig. Det finns således anledning att tro att det
              beror på vem man är, vilket kön man har och var man bor vilken
              ersättning man får. Detta är självfallet helt oacceptabelt. Regeringen
              har i sitt regleringsbrev påtalat behovet av bättre likformighet
              och snabbare handläggning, men rättssäkerheten får självfallet
              inte eftersättas.
            </seg>
            <seg n="e26c7dc6">
              Försäkringskassan har redan vidtagit åtgärder för att minska
              de osakliga skillnaderna i besluten, och man avser att vidta ytterligare
              åtgärder. För att öka likformighet och kvalitet i underlag och
              beslut har man infört flera nya metodstöd. Det har även hållits
              vidareutbildningar för de försäkringsläkare som yttrar sig i arbetsskadeärenden.
            </seg>
            <seg n="0a7d2ba8">
              Handläggningen av arbetsskador kommer under året att koncentreras
              till endast fem nationella försäkringscentrum, vilket ökar möjligheten
              till enhetliga bedömningar och ökad kvalitet. Man tar även fram
              en ny kunskapssammanställning som ska användas som beslutsstöd.
            </seg>
            <seg n="69acc850">
              Regeringen har dessutom uppdragit åt Försäkringskassan att genomföra
              analyser om varför kvinnor beviljas arbetsskadelivränta i mindre
              utsträckning än män. I kombination med de insatser som beslutades
              i förra veckan med extra insatser på de större diagnosgrupperna
              där kvinnor är överrepresenterade visar detta att regeringen nu
              tar tag i de könsmässiga skillnaderna i sjukförsäkringen. Det
              är skillnader som tillåtits växa fram under en lång rad år.
            </seg>
            <seg n="27c1642b">
              Handläggningstiderna är föremål för kritik, och ingen har väl
              formulerat sin kritik mot långa handläggningstider tydligare än
              de fyra partier som nu har majoritet i Sveriges riksdag. Detta
              är ett prioriterat område för regeringen, och det ger en tydlig
              instruktion till Försäkringskassan. Resurser har skjutits till,
              och ambitionen är tydlig.
            </seg>
            <seg n="4319eb59">
              Regeringen har satt som mål att vid utgången av 2008 ska 75 procent
              av dem som ansökt om arbetsskadelivränta få beslut inom 120 dagar.
              Detta mål har redan uppnåtts, vilket är en rejäl förbättring.
              Tidigare har var fjärde ansökan dröjt i två år och fyra månader
              eller längre.
            </seg>
            <seg n="52ca91c5">
              Herr talman! Försäkringskassan vidtar således ett flertal åtgärder
              för att lösa den problematik som är uppe för diskussion här i
              dag. Vi ser positivt på detta och ber att få återkomma om man
              inte uppnår de förväntade resultaten. I detta sammanhang finns
              det all anledning att påminna om den satsning på företagshälsovården
              som regeringen nu genomför. Den debatten hade vi förvisso i förra
              veckan, men det kommer att ha en stor effekt på det preventiva
              arbetet. För det är ju så: De enda arbetsskador vi tycker om är
              de som aldrig uppstår.
            </seg>
          </u>
          <note type="speaker" n="570b935a">
            Anf. 149 RONNY OLANDER (s) replik:
          </note>
          <u who="ronny_olander_1b0863" xml:id="i-0517119b7fd14fe9-1" n="0f6bce48">
            <seg n="299ddf3a">
              Herr talman! På slutet var det äntligen något vi kan vara överens
              om, nämligen att arbetsskador aldrig ska uppstå. Det kan vi vara
              helt överens om, likaså när det gäller arbetssjukdomar och försäkringens
              stabilitet.
            </seg>
            <seg n="b760f466">
              Jag ska inte dra ramsan igen om den parlamentariska utredning
              som vi har efterfrågat. Vi börjar strax fundera på om vi ska stå
              fler gånger i talarstolen när vi från oppositionen blir behandlade
              på det sätt som vi har blivit.
            </seg>
            <seg n="b1fb54dc">
              Förra gången ni satt i regeringsställning, 1993, skärpte ni reglerna
              mycket väsentligt när det gällde arbetsskadeförsäkringen. Vi hade
              också vissa synpunkter på att man i vissa fall kanske kunde få
              livräntan för de godkända skadorna på ett för enkelt sätt. Men
              därifrån till den skärpning som ni gjorde och som har haft stor
              betydelse är steget långt. Vi ändrade på det 2002 när vi sade
              att det skulle vara av väsentliga skäl. Kvinnorna kom i kläm.
            </seg>
            <seg n="4c07af1d">
              Nu när Moderaterna och Mats G Nilsson ser arbetsskadeanmälningarna
              och inrapporteringen av det som sker på arbetsplatserna, känner
              de sig då inte oroliga på något sätt? Det är ändå fem år tillbaka
              i tiden. Ni har tagit för vana att berömma er själva här i riksdagen
              för allt som har hänt på två år, men nu är räknetiden fem år tillbaka.
              Det stör kanske bilden en del.
            </seg>
          </u>
          <note type="speaker" n="9f1348e7">
            Anf. 150 MATS G NILSSON (m) replik:
          </note>
          <u who="ulf_nilsson_15fa88" xml:id="i-535fa182ef6f4b9a-0" n="2767732e">
            <seg n="e4a89901">
              Herr talman! Jag inleder med att vi också vill se en socialförsäkringsutredning.
              Det är krokodiltårar och inget annat. Det fanns ett riksdagsbeslut
              som ni inte fullföljde under förra mandatperioden. Det är därför
              lite märkligt att ni sätter er tilltro till en borgerlig regering
              för att ett beslut som borde ha fattats av en socialdemokratisk
              regering ska komma i gång.
            </seg>
            <seg n="50cec788">
              Jag upprepar det som vi sade i förra veckan. För oss är det ingen
              anledning att sitta med armarna i kors när situationen är som
              den är. Men det är ett skäl för Socialdemokraterna att inte göra
              något, trots det utanförskap man lämnade efter sig.
            </seg>
            <seg n="30bb3ac4">
              Ronny! Vi försökte hänga med i vad det var du pratade om under
              ditt anförande. Arbetsskadeförsäkringen håller inte på att förändras.
              Det är inte det vi talar om. Du verkade ha fått för dig det i
              ditt anförande.
            </seg>
            <seg n="3f166290">
              Nu tog du upp om vi är oroliga för att kvinnor hamnar i kläm.
              Ja, det är just därför regeringen har gett det direktiv som jag
              tog upp. Det den socialdemokratiska regeringen misslyckades med
              har regeringen redan satt i gång med. Du borde känna dig tillfreds
              med det.
            </seg>
            <seg n="3989624b">
              När det gäller de olika behandlingarna menar Försäkringskassan
              och Riksrevisionen att med fem nationella centrum kommer problematiken
              att lösa sig.
            </seg>
            <seg n="c7cea6fd">
              Ronny Olander! Förklara för oss varför ni socialdemokrater vill
              införa de socialförsäkringsnämnder som är en delförklaring till
              att vi har fått så olika bedömningar! Antingen får du vara för
              decentralism eller emot. Du kan inte vara båda delarna.
            </seg>
          </u>
          <note type="speaker" n="ce16953d">
            Anf. 151 RONNY OLANDER (s) replik:
          </note>
          <u who="ronny_olander_1b0863" xml:id="i-0517119b7fd14fe9-2" n="0f6bce48">
            <seg n="a735dd97">
              Herr talman! Ni gör ett jättestort fel. Ni försöker konsekvent
              lägga ord i munnen på oss som vi aldrig har sagt om vare sig centraliserat
              eller decentraliserat. Vi håller fast vid socialförsäkringsnämnderna
              och försäkringsdelegationerna. Där hade vi kontakterna rätt ut
              i branscherna, rätt ut på arbetsplatserna och rätt ut bland arbetsgivarna.
              Man kunde ta all erfarenhet med sig, diskutera frågorna och skapa
              underlag och forskning för att förhindra detta. Det handlade om
              det. Men ni gör hela tiden samma misstag.
            </seg>
            <seg n="e524b299">
              Du pratar om krokodiltårar i en parlamentarisk utredning. Ska
              man över huvud taget ha en förutsättning att bedriva en parlamentarisk
              utredning måste man skaffa ett underlag för densamma först. Man
              träffas väl inte bara, sätter sig ned och börjar mala. Ni fick
              hela Anna Hedborgs utredning gratis. Vid skiftet 2006 kunde ni
              ha dragit i gång med detsamma. Men ni valde att inget göra för
              att ni förmodligen ska köra igenom det mesta först. Komma här
              och snacka om krokodiltårar!
            </seg>
            <seg n="b4fb4191">
              Vi stöttar på alla sätt den bästa av all företagshälsovård. Det
              har vi gjort under alla år, från 60-talet och framåt. Problemet
              är att det inte har den effekten. Men det kan ni väl skylla på
              de tolv åren. Det är så ni lägger upp snacket. Men det är fler
              och fler som genomskådar det, förhoppningsvis även de som lyssnar
              på detta också. Ni skyller allt besvärligt på oss och de tolv
              åren. Allt som har gått bra tackar ni er själva för. Självberömmelse,
              Mats G Nilsson, luktar till sist illa! Det blir ingen bra grej
              för er. Men fortsätt med det, för det är jätteroligt!
            </seg>
            <seg n="34cd4506">
              Tror Mats G Nilsson och det nya arbetarpartiet Moderaterna att
              det blir bättre med 30 procent mindre till Arbetsmiljöverket och
              av att ta väck hela forskningen som var specialiserad och hade
              internationell berömmelse och uppskattning? Är det så man försöker
              skapa tryggare och säkrare arbetsplatser och en bättre hantering
              av försäkringen? 5060 procent har företagshälsovård. Hur blir
              det för de andra?
            </seg>
          </u>
          <note type="speaker" n="9b265cdc">
            Anf. 152 MATS G NILSSON (m) replik:
          </note>
          <u who="ulf_nilsson_15fa88" xml:id="i-535fa182ef6f4b9a-1" n="2767732e">
            <seg n="8693f214">
              Herr talman! Det är intressant att lyssna på Ronny Olander. Nu
              fungerade det decentraliserade igen, men när vi för en vecka sedan
              diskuterade företagshälsovården och satsningen på 3,4 miljarder
              spelade dessa pengar inte så stor roll. Det räcker med mindre
              än en tiondel, var beskedet från Socialdemokraterna för en vecka
              sedan. Men saker och ting förändras uppenbarligen.
            </seg>
            <seg n="7a579200">
              Vi fick Anna Hedborgs utredning gratis. Ja, vi använder den också.
              Vad gjorde ni? Vad har förändrats? Vad har över huvud taget förändrats?
              Det blir tanken när 140 personer förtidspensionerades varje dag.
              Över en halv miljon människor gick i förtidspension och inget
              hände.
            </seg>
            <seg n="7ba5fb64">
              Jag vet inte om du tycker att det är att hävda sig själv eller
              något. Men man kan inte smita undan ansvaret. Sitter man i regering
              i tolv år och detta händer under den tiden borde man vara ödmjuk
              nog att konstatera att man nog borde ha gjort något.
            </seg>
            <seg n="6505382d">
              Vi menar, Ronny, att det sker mycket positivt vad gäller arbetsmiljöfrågorna.
              En stor skillnad mellan oss i alliansen och er socialdemokrater
              är att vi tror på både arbetsgivare och arbetstagare. Den nya
              rehabkedjan som vi tog beslut om i förra veckan kommer att aktivera
              rehabiliteringsarbetet. Det är viktigt. Vi inför den skyddande
              tiden på sex månader. Ni socialdemokrater tycker att det räcker
              med tre veckor, men där delar vi i princip den uppfattning som
              LO har, nämligen att man vill ha en skyddad tid. Vi tror att det
              är bra för rehabiliteringsarbetet och det preventiva arbetet.
              Där står ni i strid med vad LO tycker.
            </seg>
          </u>
          <note type="speaker" n="93f2642f">
            Anf. 153 SOLVEIG ZANDER (c):
          </note>
          <u who="solveig_zander_510ef4" xml:id="i-e33dcedfa274c9c8-0" n="f7b284fa">
            <seg n="ea080a14">
              Herr talman! Dagens betänkande manar till eftertanke, vill jag
              påstå. Som aktiv centerkvinna ska jag erkänna att det i Riksrevisionens
              rapport är just detta med den olika hanteringen av kvinnor och
              män i arbetsskadehänseende som jag kommer att följa alldeles speciellt.
              Med stort intresse kommer jag att iaktta vad som händer med detta.
            </seg>
            <seg n="367c3fdd">
              Jag vill också påtala att jag uppskattar vad Riksrevisionen har
              framfört i Försäkringskassans hantering av arbetsskadeförsäkringen.
              Att de har behandlat det på ett så seriöst och djuplodande sätt
              är mycket viktigt.
            </seg>
            <seg n="42160d4b">
              Jag vill dessutom initialt passa på att avfärda Ronny Olanders
              och Socialdemokraternas svepande formuleringar om att vi skulle
              vara tveksamma till att vilja behålla socialförsäkringssystemet.
              Alliansregeringen slår med emfas vakt om att det ska finnas kvar.
              Människor ska veta vad som gäller och reglerna ska tydliggöras.
              När Ronny Olander ifrågasätter detta ska ingen människa kunna
              tolka det som att det finns en tveksamhet i att socialförsäkringssystemet
              och arbetsskadeförsäkringen är oerhört viktiga för oss.
            </seg>
            <seg n="8eea4b0e">
              För övrigt, herr talman, ser jag att regeringen redan har medverkat
              till att undanröja vissa orsaker till problemen med hanteringen
              av arbetsskadeärenden. Det har Mats G Nilsson redan framfört här.
            </seg>
            <seg n="931bbbaf">
              Först och främst kan jag påtala att socialförsäkringsnämnderna
              har tagits bort. Dem vill Ronny Olander och Socialdemokraterna
              återinföra. De var ju, precis som Mats G Nilsson sade, en av anledningarna
              till att de här regionala skillnaderna uppstod mellan länen. Det
              är ju någonting som är rättsosäkert, som rapporten hävdar att
              arbetsskadeärendena inte ska vara.
            </seg>
            <seg n="db240493">
              Det andra, herr talman, är det förebyggande arbetet. Där har
              ju Mats G Nilsson också påtalat att alliansen har medverkat till
              att förstärka detta. Han har nyss talat om företagshälsovårdens
              större uppdrag som innebär att komma in på ett tidigare stadium
              när det gäller arbetstagaren och arbetsplatsen och på det sättet
              möjliggöra att färre arbetsskador uppkommer.
            </seg>
            <seg n="b7a125b1">
              Dessutom har Ronny Olander och även Vänsterpartiet och Socialdemokraterna,
              ska jag säga talat om sjukskrivningsprocessen och rehabiliteringskedjan,
              som vi diskuterade i förra veckan. Det är också någonting som
              bidrar till att arbetsgivaren på ett helt annat sätt får en skyldighet
              att följa arbetsmiljölagstiftningen.
            </seg>
            <seg n="a1a6c2be">
              Därutöver har man i rapporten påtalat att kunskaper hos handläggarna
              är en brist. Kortare handläggningstider efterfrågar man, liksom
              det här med kunskapssammanställningen. Det har ju redan Försäkringskassan
              rapporterat, på uppdrag av regeringen, att man nu har gjort någonting
              åt.
            </seg>
            <seg n="ba8bb99b">
              Jag måste i ärlighetens namn fråga Ronny Olander och Socialdemokraterna:
              Vad är det för vits att i detta sammanhang påtala att många människor
              har lidit av att de har arbetat med asbest? Vad kan vi i dag göra
              för att förhindra att de människorna råkade så illa ut? Det vi
              kan göra är att på ett förebyggande sätt se till att personer
              undviker att arbeta i dåliga miljöer. Men att se tillbaka så lång
              tid för att påtala att det finns brister i det nuvarande systemet
              förstår inte jag om jag ska vara uppriktig.
            </seg>
            <seg n="db119126">
              Vad är det egentligen oppositionen förväntar sig att vi skulle
              ha gjort som vi inte har gjort när man hävdar att vi inte tar
              vad Riksrevisionen har påtalat i sin rapport på allvar? Vi har
              vidtagit de åtgärder som man har efterfrågat, och jag kommer precis
              som jag inledningsvis sade att mycket noga följa speciellt det
              som gäller kvinnors sjukdomar och det mindre beviljandet av kvinnors
              fall inom arbetsskadeförsäkringen. Jag tror att det är en viktig
              del att följa upp, även om Försäkringskassan själv också har påtalat
              att man kommer att jobba speciellt med detta.
            </seg>
          </u>
          <note n="58611d19">
            Med det, herr talman, vill jag yrka bifall till förslagen i betänkandet
            och avslag på samtliga reservationer och motioner.
          </note>
          <note type="speaker" n="545f7dc2">
            Anf. 154 RONNY OLANDER (s) replik:
          </note>
          <u who="ronny_olander_1b0863" xml:id="i-0517119b7fd14fe9-3" n="0f6bce48">
            <seg n="99e1ab45">
              Herr talman! Jag begärde ordet när Solveig Zander sade något
              i stil med svepande formuleringar. Här är inga svepande formuleringar.
              Jag rekommenderade Mats G Nilsson att läsa protokollet från förra
              veckan. Jag vill säga samma sak nu om ni har attityden att det
              är fråga om svepande formuleringar. Det är klart och koncist vad
              vi vill och vad vi tycker. Det har vi angett. I största delen
              stöttar vi Riksrevisionens styrelse i den framställning de har
              gjort till oss.
            </seg>
            <seg n="5fe449d4">
              Men det är intressant när Solveig Zander säger något om så lång
              tid tillbaka. Ja, jag var borta och vände i förra perioden då
              ni hade ansvaret, 19911994. Vid det tillfället förändrade ni arbetsskadeförsäkringen
              till en mycket hårdhänt hantering som vi ändrade 2002, när det
              fanns förutsättningar, just i syfte att män och kvinnor skulle
              behandlas på ett likvärdigt, rättssäkert sätt. Så långt sträcker
              sig historien ibland. Ni avgränsar och talar om tolv år. Ja, de
              tolv åren möter precis år 1994. Den delen vill ni inte prata om.
              Men det ska vi nog försöka påminna om framöver också.
            </seg>
            <seg n="9df4b4d7">
              Ingenting gjort vi satte upp ett mål 20022008 att vi skulle halvera
              sjukpenning och ohälsa som leder till förtidspension och sjukersättningar.
              Den blev halverad 2008, så det är inte riktigt sjyst att säga
              så. Just att ta till vara socialförsäkringsnämnderna och försäkringsdelegationerna
              över huvud taget, där det fanns medborgare från olika ställen,
              är fortfarande en viktig del.
            </seg>
            <seg n="e5aa2275">
              Sedan är det alldeles för lätt att säga att det var socialförsäkringsnämndernas
              fel att hanteringen blev som den blev i arbetsskadeförsäkringen.
              Det är inte rätt.
            </seg>
            <seg n="c3b80436">
              Likadant är det med företagshälsovården. Vilken tidsram har ni
              för när den ska vara fullt utbyggd? Är den frivillig eller blir
              den förpliktande? Det är mina frågor.
            </seg>
          </u>
          <note type="speaker" n="79718783">
            Anf. 155 SOLVEIG ZANDER (c) replik:
          </note>
          <u who="solveig_zander_510ef4" xml:id="i-e33dcedfa274c9c8-1" n="f7b284fa">
            <seg n="d3060ef3">
              Herr talman! Jag ska börja med att berömma Socialdemokraterna.
              Under sin regeringsperiod medverkade man till att det blev en
              könsrelaterad statistik, bland annat inom Försäkringskassan. Vi
              får nu statistik över Försäkringskassans olika beslut när det
              gäller män och kvinnor, och andra saker också, men nu gäller det
              ju Försäkringskassan och deras sätt att hantera den här försäkringen.
            </seg>
            <seg n="854ffe66">
              Dessutom var det, herr talman, Socialdemokraterna som under sin
              regeringsperiod tog initiativ till att Försäkringskassan påbörjade
              sitt förändringsarbete, vilket vi ju från alliansregeringen nu
              har fortsatt och dessutom har drivit på ännu mer. Det var verkligen
              någonting som jag inte vill ta ifrån Socialdemokraterna.
            </seg>
            <seg n="bea550bd">
              Men när det gäller svepande formuleringar om vi ifrågasätter
              eller vill nedrusta socialförsäkringssystemet vill jag verkligen
              säga att det var precis vad Ronny Olander sade i sitt anförande
              i talarstolen för en halvtimme sedan. Jag hänvisade inte till
              debatten i förra veckan. Skulle jag hänvisa till den skulle jag
              behöva ha en halvtimme på mig för att ta upp alla oegentligheter
              som ni tog upp då. Nej, det handlade om vad Ronny Olander alldeles
              nyss sade och försökte hävda.
            </seg>
            <seg n="9868c0a4">
              Jag vill med all önskvärd tydlighet säga att de förändringar
              vi gör i socialförsäkringssystemen är för att medverka till och
              slå vakt om att de ska fortsätta fungera så att människor i Sveriges
              avlånga land ska veta att de har en trygghet om de blir sjuka
              eller får en arbetsskada.
            </seg>
          </u>
          <note type="speaker" n="30f0ab9b">
            Anf. 156 RONNY OLANDER (s) replik:
          </note>
          <u who="ronny_olander_1b0863" xml:id="i-0517119b7fd14fe9-4" n="0f6bce48">
            <seg n="bf505a05">
              Herr talman! Kommer arbetsskadeförsäkringen också att vara med
              i den parlamentariska utredningen? Jag är intresserad av att på
              något sätt höra resonemanget om det. Oppositionens roll är precis
              den som ni hade förra mandatperioden. Det är att ställa frågor.
              Ni har tillgång till hela Regeringskansliet, 5 000 tjänstemän
              eller vad det handlar om. Det är ändrade förutsättningar för oss.
              Vi måste ställa frågor i den här typen av debatt och föra diskussionen
              offentligt. Tänker ni göra förändringar?
            </seg>
            <seg n="b98284e7">
              Sedan är det inte jag som ska svara på om ni har nedrustat socialförsäkringssystemen.
              Vi i mitt parti har vår uppfattning klar. Det tror jag att de
              som satt på läktaren från handikapporganisationerna hade också
              när ni applåderade i förra veckan. Det budskap som går ut till
              Sveriges befolkning är ju att det blir sämre försäkringar. Det
              är klart att de undrar. Inkomstbortfallsprincipen, standardtryggheten
              och så vidare sägs bli ändrade och ersättningar pressas nedåt.
            </seg>
            <seg n="661590fb">
              När vi försöker försvara den svenska modell alla partier i riksdagen
              har stått upp för kallas vi för att vara ett bidragsparti. Det
              funkar inte.
            </seg>
            <seg n="9ab4625e">
              Tack så mycket, Solveig Zander. Jag är tacksam och jag ska på
              alla sätt föra vidare att vi efter ett och ett halvt år har fått
              berömmande ord på ett viktigt område, nämligen hanteringen av
              kvinnor och män. Det känns bra att det går framåt, att det börjar
              lossna. Vi kan slappna av och se verkligheten på ett annat sätt.
            </seg>
            <seg n="71151472">
              Det är många som tycker att ni nedrustar socialförsäkringssystemen.
              Vi kommer att fråga framöver också. Har ni för avsikt att göra
              så på fler områden? Solveig Zander tillhör ett folkrörelseparti.
              Vi har till och med samarbetat med partiet under de svåra tiderna
              efter er borgerliga period. Det uppskattade vi också. Det är väl
              kvittens och beröm tillbaka. Det är inte riktigt samma tag nu
              när ni har gått ihop i alliansgänget.
            </seg>
          </u>
          <note type="speaker" n="57df190a">
            Anf. 157 SOLVEIG ZANDER (c) replik:
          </note>
          <u who="solveig_zander_510ef4" xml:id="i-e33dcedfa274c9c8-2" n="f7b284fa">
            <seg n="1cd0306d">
              Herr talman! Det intressanta med Centerpartiet är att vi slår
              vakt om Sverige. Vi gjorde det tillsammans med Socialdemokraterna
              eftersom vi tyckte att det var viktigt. Vi gör det ännu mer nu
              tillsammans med alliansen. Därför känns det bra att jobba i den
              här regeringen som ett folkrörelseparti och som ett parti som
              värnar om Sveriges land. Det har vi möjlighet att göra nu. Jag
              förstår att Socialdemokraterna och Ronny Olander tycker att det
              är besvärande att vi under de korta två åren har åstadkommit så
              pass mycket som vi faktiskt redan har gjort.
            </seg>
            <seg n="d08a7025">
              Herr talman! Jag har inte formulerat utredningsdirektiv till
              någon socialförsäkringsutredning. Ronny Olander säger själv att
              om en socialförsäkringsutredning ska tillsättas, vilket vi tycker
              ska göras från alliansens sida, bör de som ska vara med i den
              utredningen också vara med och formulera direktiven. Jag har med
              all önskvärd tydlighet, herr talman, förstått att Socialdemokraterna
              är intresserade av att vara med där. Det är intressant.
            </seg>
            <seg n="50ee0993">
              Jag måste återkomma till att vi i Centern och i alliansen slår
              vakt om att vi ska medverka till att arbetsskadorna inte blir
              så många i fortsättningen. Vi har verkligen medverkat till att
              man sätter in åtgärder mot kvinnors sjukdomar. Under förra regeringens
              tid var det verkligen kvinnorna som stod för de flesta långa sjukskrivningarna
              och förtidspensioneringarna. Det vill vi sätta stopp för, herr
              talman.
            </seg>
          </u>
          <note type="speaker" n="17768b33">
            Anf. 158 ULF NILSSON (fp):
          </note>
          <u who="ulf_nilsson_15fa88" xml:id="i-535fa182ef6f4b9a-2" n="2767732e">
            <seg n="1dce69d4">
              Herr talman! Det är naturligtvis viktigt att försäkrings- och
              ersättningssystem fungerar på ett rättssäkert sätt. Blir man skadad
              på till exempel en arbetsplats ska man kunna räkna med en rättvis
              och likvärdig bedömning i hela Sverige. Som vi har hört nu av
              föregående talare har Riksrevisionen gjort en genomgång av Försäkringskassans
              arbetsskadebedömningar, och man har funnit att det finns svårförklarliga
              skillnader i bedömningarna. Man vill att detta ska analyseras,
              och man anser att det behövs en systematisk uppföljning. Målet
              är naturligtvis att uppnå en mer rättssäker hantering av arbetsskadeförsäkringen.
            </seg>
            <seg n="e30d3dac">
              I det sammanhanget vill jag påminna om att Riksrevisionen som
              ibland säkert kan upplevas av regeringen, oavsett politisk färg,
              som rätt irriterande är en viktig institution. Jag är glad att
              vi har fått denna självständiga riksrevision. Mitt parti och andra
              borgerliga partier arbetade kraftigt för att göra om den gamla
              riksdagens revision till denna självständiga riksrevision som
              inte låter sig styras.
            </seg>
            <seg n="818196e2">
              Det är ett positivt bevis på att vi får en mer öppen dialog i
              det politiska klimatet. Det är ett självständigt organ som vågar
              och kan kritisera sittande regering. Det är viktigt att det fungerar.
              Riksrevisionen har verkligen funnit sin roll.
            </seg>
            <seg n="8c5c9858">
              Riksrevisionen för fram ett antal kritiska synpunkter. Man talar
              om att det är bristande interna rutiner, att det finns en risk
              för felaktiga utbetalningar, få efterkontroller och så vidare.
              Mycket av kritiken måste naturligtvis tas på allvar, särskilt
              som den behandlar en längre tid. Revisionen omfattar åren 20032007.
            </seg>
            <seg n="2b282e01">
              Flera har tagit upp det allvarliga att det är skillnad på bifallsfrekvens
              mellan män och kvinnor. I varje fall måste man se på vad det beror
              på. Beror det på någon dold könsdiskriminerande behandling eller
              finns andra förklaringar? Vilka är orsakerna? I övrigt har vi
              sett i sjukförsäkringssystemet att det är olika behandling, men
              där är det tvärtom så att kvinnor förts bort från arbetsmarknaden
              i större utsträckning än män.
            </seg>
            <seg n="f20b6631">
              Alla dessa frågor är viktiga. Utskottets majoritet sade förra
              året i sitt betänkande att man beklagade att man ännu inte hade
              kommit till rätta med de skilda olikheterna mellan kvinnor och
              män när det gäller beviljande. Utskottet förutsatte att åtgärder
              skulle komma att vidtas när orsakerna hade analyserats. Majoriteten
              i utskottet skriver i det betänkande vi behandlar i dag att utskottet
              vidhåller denna inställning.
            </seg>
            <seg n="0fcde46d">
              Det har hänt en hel del under 2008. Det har givits ett regeringsuppdrag
              till Försäkringskassan att analysera skillnaden mellan hur män
              och kvinnor behandlas. Det har skett en hel del utvecklingsarbete
              i Försäkringskassan. Man har arbetat med metodstöd för att försäkringsläkarnas
              yttranden ska bygga på mer fakta. Försäkringsläkarna har fått
              vidareutbildning. Handläggningen av arbetsskador har koncentrerats
              till fem försäkringscentrum för att få en större förutsättning
              för en enhetlig bedömning. Man arbetar också på att göra en ordentlig
              kunskapssammanställning av olika erfarenheter. Det är viktigt
              att åtgärderna som nu vidtas ger resultat.
            </seg>
            <seg n="7757b8b7">
              Det är naturligtvis också viktigt att följa vad regeringen tänker
              göra. Enligt den rutin som finns lämnar regeringen en kommentar
              om hur man reagerar på Riksrevisionens punkter i höstbudgeten.
              Vi ser naturligtvis fram emot vilka ytterligare åtgärder regeringen
              kommer att vidta. Det är viktigt att påpeka att det redan har
              hänt en hel del men att vi ser fram emot att det händer ytterligare
              saker.
            </seg>
            <seg n="3c600a38">
              Det var intressant att höra Ronny Olanders anförande. Det låter
              närmast som att vi har ett liggande förslag för att försämra arbetsskadeförsäkringen.
              Det är inte alls vad det handlar om. Det handlar om att vi har
              fått en redovisning av den typ av revision som vi gör av olika
              typer av statliga myndigheter som påpekar brister. Myndigheterna
              har redan börjat arbeta med att rätta till de bristerna, och regeringen
              är medveten om problemen.
            </seg>
            <seg n="e4b41cdd">
              Om någon eventuellt har kommit mitt i den här debatten kanske
              de tror att vi debatterar något slags förändringar i arbetsskadeförsäkringen.
              Det gör vi alltså inte. Vi slår vakt om arbetsskadeförsäkringen,
              men vi tycker att det är viktigt att den fungerar på ett rättssäkert
              och rättvist sätt. Därför tar vi naturligtvis till oss av den
              kritik som kommer och som drabbar både nuvarande regering och
              den gamla regeringen, framför allt för att regeringen är ansvarig.
              Det är inga missförhållanden som har kommit fram eller plötsligt
              dykt upp eller har något som helst sammanhang med det politiska
              maktskiftet i Sverige.
            </seg>
            <seg n="448fa471">
              Herr talman! Jag tycker inte att riksdagen eller utskottet bör
              föreslå riksdagen några ytterligare beslut. Det händer så pass
              mycket på området. Därför tycker jag att vi ska avslå de motioner
              och yrkanden som finns från oppositionen och bifalla förslaget
              i betänkandet. Vi ska påminna oss om att vi tycker att det är
              viktiga frågor. Det är viktigt att arbetet med att förbättra hanteringen
              av arbetsskadeförsäkringen fortsätter.
            </seg>
          </u>
          <note type="speaker" n="624df7e6">
            Anf. 159 LARS GUSTAFSSON (kd):
          </note>
          <u who="lars_gustafsson_16707e" xml:id="i-a948ae67a07b4c88-0" n="9290236f">
            <seg n="276cfb55">
              Herr talman! Det här betänkandet handlar, som vi har hört, om
              arbetsskador och en utvärdering som har gjorts av Riksrevisionen,
              vilket är mycket bra. Revisionen går bakåt i tiden och gäller
              det som har varit det kanske kan vara bra att hålla i minnet och
              den syftar framåt.
            </seg>
            <seg n="1d5c79ca">
              Jag kan också glädjas över att Halland ligger bra till när det
              gäller bifallsfrekvensen. Om det är bra eller korrekt är svårt
              att svara på, men jag hoppas att det är bra och jag hoppas att
              det är med respekt för mäns och kvinnors olika åkommor och behov.
            </seg>
            <seg n="9c93e5de">
              Jag tycker också att det är viktigt att konstatera, vilket kanske
              inte framkom tidigare, att utskottet vidhåller sin inställning
              att man måste komma till rätta med det. Det står tydligt och klart
              i betänkandet, och det innebär ingen ändrad uppfattning.
            </seg>
            <seg n="48193293">
              Jag tror också att det är viktigt att man ute på de olika forskningsenheterna
              i Sverige bedriver ganska applicerad forskning inom vårdsektorn.
              I Halland finns det en forskningsanstalt i Falkenberg där man
              har applicerad forskning. Tyvärr tas inte denna till vara och
              tas upp av Försäkringskassan, vilket har beskrivits här.
            </seg>
            <seg n="aecf123f">
              Det finns mycket sådan kunskap i Sverige som skulle kunna ackumuleras
              och bidra till ett bättre beslutsunderlag. Jag hoppas verkligen
              att Försäkringskassan tar åt sig den kritik som nu framförs av
              Riksrevisionen. Jag är helt övertygad om det. Man säger det. Med
              en regering som vill värna att människor ska vara friska, ska
              kunna arbeta och ska få ett rättssäkert bemötande kommer man nog
              att ta till vara detta. Det är i alla fall fullt möjligt för utskottet
              att återkomma i nästa betänkande.
            </seg>
          </u>
          <note n="35ac600e">
            Därmed yrkar jag bifall till utskottets förslag.
          </note>
          <note type="speaker" n="4edb4928">
            Anf. 160 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-1df8acb4c4dacab5-0" n="0c010272">
            <seg n="164e8246">
              Herr talman! Jag ska börja med att yrka bifall till de reservationer
              som finns i ärendet och passa på att instämma i det Ronny Olander
              har sagt.
            </seg>
            <seg n="b738da55">
              Jag tänkte ta lite tid i anspråk. Jag har varit med och upplevt
              de olika skedena i arbetsskadeförsäkringarna, och därför vill
              jag stryka under vikten av att vi har en bra arbetsskadeförsäkring.
              Jag var med på den tiden när det hette någonting helt annat och
              man drev ärendena i juridiska prövningar, till förfång för både
              arbetsgivare och de anställda. I skadeståndsärenden före 1977
              drev man frågorna i den formen. Det är ingen tid som jag vill
              ha tillbaka det vill jag understryka.
            </seg>
            <seg n="c9457ce2">
              År 1977 kom en lagstiftning, och det tog lång tid innan den började
              fungera på det sätt det var tänkt. Men den fungerade så pass bra
              på 1990-talet att den tidigare borgerliga regeringen passade på
              att förändra den väldigt kraftigt, helt enkelt för att spara pengar
              i försäkringen. Det var den förändring som skedde 1993.
            </seg>
            <seg n="060d0612">
              Vi hade synpunkter då också, just utifrån att det blev en väldigt
              ojämlik situation mellan män och kvinnor. Vi befarade att det
              skulle se ut på det sättet. Därför genomfördes förändringen 2002,
              för att försöka komma till rätta med de skillnader som man då
              såg ännu tydligare.
            </seg>
            <seg n="460a9b75">
              Det som gör mig lite bekymrad i dagsläget är att det med Riksrevisionens
              rapport i den praktiska hanteringen i de juridiska processerna
              fortfarande förefaller vara så att man tillämpar 1993 års lagstiftning,
              trots att vi har gjort förändringar 2002. Det blir rätt så tydligt
              i den belysning som Riksrevisionen gör här, inte minst utifrån
              den faktabas och den viktigaste kritik som finns i sammanhanget,
              som jag ser allvarligt på. Man tar inte till sig ny forskning.
              Den förändring som har skett i arbetsskadelagstiftningen handlar
              väldigt mycket om att den forskning som görs på området också
              måste omsättas i den juridik som tillämpas när det gäller arbetsskadeförsäkringen.
            </seg>
            <seg n="fdd08b7c">
              Det är en av de kraftigaste punkterna i förslaget från Riksrevisionen,
              att man inte har tagit till sig det. Man har inte samlat ihop
              den kunskap som finns.
            </seg>
            <seg n="b16fe265">
              Det som bekymrar mig ytterligare är naturligtvis att den forskning
              som vi har bedrivit har lagts ned. Arbetslivsinstitutet har haft
              och borde ha kunnat ha en mycket viktig roll för att upptäcka
              sjukdomar tidigt och eliminera dem.
            </seg>
            <seg n="ca5c3513">
              Jag skulle kunna berätta mycket om det här, men jag ska bara
              kort beskriva en sak som jag inte delar Riksrevisionens slutsats
              om, och det är just behovet att få fram fakta för att belysa de
              insatser som behöver göras på arbetsplatsen och förebygga.
            </seg>
            <seg n="81958df9">
              Jag jobbade under en period som huvudskyddsombud på ett järnverk
              där man tillverkade svetselektroder. Man konstaterade att svetselektrodpaketen
              vägde bara fem sex kilo, så det var en utmärkt arbetsplats att
              anställa kvinnor på. Man anställde massor av kvinnor på den arbetsplatsen,
              och successivt förbrukade man dessa kvinnor. Det var bara det
              att svetselektrodpaketen vägde fem sex kilo, men man lyfte dem
              i ett stort antal moment. Det gjordes mätningar som visade att
              man lyfte ett stort antal ton varje arbetsdag. Den återkopplingen
              till att det blev godkända skador i sammanhanget ledde fram till
              att man successivt drev frågan och fick företaget att investera
              i en helt ny arbetsplats, där man byggde bort de här orsakerna.
            </seg>
            <seg n="e89852ce">
              Återkopplingen till det förebyggande jobbet tycker jag att Riksrevisionen
              undervärderar. Det är min oro att vi successivt flyttar det som
              är allra viktigast, förhållandena på arbetsplatsen, från grunden
              när vi ska göra de här bedömningarna. Det fanns mycket av det
              i de socialförsäkringsnämnder som ni har lagt ned. Socialförsäkringsnämnderna
              hade en väldigt viktig funktion, genom att arbetsmarknadens parter,
              både arbetsgivare och arbetstagare, fanns med i bedömningarna
              och förde till viktig kunskap. Den håller på att försvinna. Det
              håller på att bli bara juridik. Kopplingen till arbetsplatserna
              håller på att försvinna.
            </seg>
          </u>
          <note type="speaker" n="333ee84d">
            Anf. 161 MATS G NILSSON (m) replik:
          </note>
          <u who="ulf_nilsson_15fa88" xml:id="i-535fa182ef6f4b9a-3" n="2767732e">
            <seg n="eaeef69e">
              Herr talman! Jag vill tacka Kurt för ett socialdemokratiskt inlägg
              som jag faktiskt förstod. Det kändes ändå som att han diskuterade
              det som ärendet handlade om i dag, vilket kändes skönt.
            </seg>
            <seg n="197945ed">
              Jag har fyra frågor, och jag tror att de är ganska enkla eftersom
              det är ja- och nej-frågor. Jag hade väldigt svårt att förstå Ronny
              Olanders anförande, och jag hade svårt att förstå kopplingen till
              dagens ärende, så jag vill nu kolla hur pass överens eller oense
              vi är i alliansen och Socialdemokraterna. Det är fyra konkreta
              frågor.
            </seg>
            <seg n="96dd4950">
              Fråga nr 1: Tycker du att det är bra att regeringen påpekar likformighet
              och snabbare handläggning?
            </seg>
            <seg n="4a6345b3">
              Fråga nr 2: Tycker du att det är bra att Försäkringskassan nu
              vidtagit åtgärder för att minska osakliga skillnader i beslut?
            </seg>
            <seg n="a5e6d84d">
              Fråga nr 3: Tycker du att det är bra att handläggningen av arbetsskador
              nu koncentreras till fem nationella försäkringscentrum?
            </seg>
            <seg n="562c3441">
              Fråga nr 4: Tycker du att det är bra att regeringen uppdragit
              åt Försäkringskassan att nu genomföra analyser av varför kvinnor
              konsekvent beviljas lägre arbetsskadelivränta än män?
            </seg>
            <seg n="d4d8d710">
              Det är konkreta frågor. Ge mig gärna konkreta svar!
            </seg>
          </u>
          <note type="speaker" n="1a1e1cdc">
            Anf. 162 KURT KVARNSTRÖM (s) replik:
          </note>
          <u who="kurt_kvarnstrom_4cf575" xml:id="i-1df8acb4c4dacab5-1" n="0c010272">
            <seg n="65c7768c">
              Herr talman! Egentligen borde jag göra precis som Mats G Nilsson
              och de anhängare som fanns på den kanten gjorde i den förra debatten
              vi hade och inte svara på några frågor. Det var vad jag möttes
              av i förra veckan, så det får jag väl tacka för.
            </seg>
            <seg n="c01af8db">
              En del av de där frågorna är inte speciellt konstiga. Det vi
              kritiserar tror jag Mats G Nilsson har läst på i vår motion, de
              saker som vi tycker borde vara mycket bättre och där vi tycker
              att utskottets majoritet borde ha en tydligare uppfattning. Det
              handlar om de här frågorna, att vara tydliga. Men ni slätar över
              Riksrevisionens kritik, och sedan går ni vidare och avstyrker
              naturligtvis de motioner som vi har skrivit.
            </seg>
            <seg n="7bccf6bc">
              Det var därför vi ändrade lagstiftningen det är också svar på
              frågan. Vi ändrade lagstiftningen 2002 som svar på många av de
              frågor Mats G Nilsson har ställt för att få en jämvikt i bedömningen.
              Men mitt bekymmer, som svar tillbaka till Mats G Nilsson, är den
              forskning som behöver bedrivas på det här området för att vi ska
              förebygga att människor skadas. Den kritik som finns i förslaget
              tycker jag att man går förbi. Man tar inte till sig den forskning
              som bedrivs i vårt land för att bedöma arbetsskadorna utifrån
              den lagstiftning som finns. Det är en allvarlig kritik. Men den
              har inte berörts i något anförande av de borgerliga ledamöterna
              under den här debatten.
            </seg>
          </u>
          <note type="speaker" n="cffeb7bb">
            Anf. 163 MATS G NILSSON (m) replik:
          </note>
          <u who="ulf_nilsson_15fa88" xml:id="i-535fa182ef6f4b9a-4" n="2767732e">
            <seg n="ae7a9119">
              Herr talman! Det där var en snyting och en örfil åt alla dem
              som jobbar med arbetsskador i Sverige. Man tar inte till sig av
              forskningen, hävdar Kurt Kvarnström. Jag delar inte den uppfattningen.
              Jag tror inte att det är på det sättet.
            </seg>
            <seg n="bc161ce9">
              Jag vet att exempelvis Försäkringskassan har utvecklat ett samarbete
              med SBU, alltså Statens beredning för medicinsk utvärdering, för
              den här typen av frågor sedan Arbetslivsinstitutet avvecklades.
              Frågorna har inte försvunnit bara för att en myndighet gjorde
              det.
            </seg>
            <seg n="ea1593b8">
              Nej, vi slätar inte över det som står. Men vi kan konstatera
              det är säkert svårt för en socialdemokratisk riksdagsledamot att
              ikläda sig den rollen att vi har en regering som agerar, och den
              agerar snabbt. Om du hade lyssnat på anförandena från mig, Solveig
              och de övriga från alliansen skulle du ha hört oss redogöra för
              hur regeringen redan har svarat upp på detta. Det blir lite märkligt
              att man ska säga: Nu ska ni göra något som ni redan genomför.
            </seg>
            <seg n="242d4414">
              Tyvärr går du tillbaka till historieskrivningen på Ronny Olanders
              vis, men tack och lov inte ända tillbaka till 90-talet, utan du
              stannar 2002. Då ändrades lagstiftningen. Ja, men det är ju effekterna
              av den som vi nu ser en utvärdering av. Det har ju inte varit
              särskilt framgångsrikt, så därför görs det saker.
            </seg>
            <seg n="540c122f">
              Jag tycker att det är lite märkligt att man, om man är intresserad
              av sakfrågan, vilket jag uppfattar att Kurt Kvarnström ändå är,
              inte ens kan vara så pass ödmjuk att man svarar på frågan: Är
              det bra att regeringen agerar för likformighet och snabbare handläggning?
              Varför kan man inte svara på det?
            </seg>
            <seg n="be107b06">
              Är det bra att det har vidtagits åtgärder för att minska osakliga
              skillnader? Varför klarar du inte av att svara på det? Är det
              bra att man samlar handläggningen på fem nationella försäkringscenter?
              Det är konstigt att du inte kan svara på det? Sist men inte minst:
              Är det bra att regeringen nu har uppdragit åt Försäkringskassan
              att genomföra analysen av varför kvinnor beviljas arbetsskadelivränta
              i mindre utsträckning än män? Vad är det som gör att det blir
              så svårt för dig att svara på det?
            </seg>
          </u>
          <note type="speaker" n="6b433918">
            Anf. 164 KURT KVARNSTRÖM (s) replik:
          </note>
          <u who="kurt_kvarnstrom_4cf575" xml:id="i-1df8acb4c4dacab5-2" n="0c010272">
            <seg n="916edf1f">
              Herr talman! Jag svarade på detta genom att säga att den lagstiftning
              vi införde naturligtvis ska uppfyllas. Det är inte svårt att svara
              ja på de två första frågorna. Däremot är jag inte lika övertygad
              om att fem nationella center kommer att bli en koppling till arbetsplatser
              och arbetsmiljö som är så viktig för att ha grunden för bedömningarna.
              Där är jag inte lika självsäker på att det är en bra lösning för
              framtiden. Det får vi säkert anledning att utvärdera.
            </seg>
            <seg n="501375e7">
              Det som spelar en roll här är inte bara att socialförsäkringsnämnderna
              har gjort olika bedömningar. Den rättspraxis som socialförsäkringsnämnderna
              har tillämpat har varit beslut som länsrätterna har fattat. Den
              effekten har vi inte sett än. Den har heller inte tagits upp i
              Riksrevisionens kritik.
            </seg>
            <seg n="e59a9ce5">
              Jag tycker ändå att det är viktigt att poängtera den kritik som
              man tar upp. Lagstiftningen förutsätter att man hela tiden i de
              beslut som fattas följer den forskning och utveckling som sker.
              Där är Riksrevisionens kritik väldigt stark. Man säger att man
              inte har följt forskningen och utvecklingen så att man har kunnat
              tillämpa lagstiftningen. Där tycker jag att det finns anledning
              att vi tillsammans är kritiska.
            </seg>
            <seg n="433b6eb7">
              Jag är bekymrad över att man tar bort dem som ska förebygga.
              Man tar bort Arbetslivsinstitutet och monterar ned Arbetsmiljöinspektionen.
              Det kommer på sikt att leda till att vi inte har samma arbete
              med de här frågorna. Företagshälsovården är väldigt viktig, och
              den kommer att vara väldigt viktig i fortsättningen också. Nu
              kan man föra en lång diskussion om detta, och jag kommer tillbaka
              till den. Jag tror att det är väldigt viktigt att man ser de olika
              bitarna.
            </seg>
            <seg n="07b44151">
              Tillämpningen av lagstiftningen håller på att bli för juridisk
              i förhållande till att man ser arbetsmiljön och arbetsplatserna.
              Det finns för lite sådana underlag i de beslut som fattas i dag.
              Länsrätterna kommer, tror jag, att göra att det även fortsättningsvis
              finns skillnader i vårt land när det gäller arbetsskadeprövningar,
              tyvärr.
            </seg>
          </u>
          <note type="speaker" n="c1ccefb7">
            Anf. 165 SOLVEIG ZANDER (c) replik:
          </note>
          <u who="solveig_zander_510ef4" xml:id="i-e33dcedfa274c9c8-3" n="f7b284fa">
            <seg n="13783dab">
              Herr talman! Det var mycket intressant att lyssna till Kurt Kvarnströms
              anförande. Det är två saker som jag skulle vilja uppehålla mig
              vid. Den ena är: Finns det något i detta betänkande som Kurt Kvarnström
              har uppfattat som eller som är formulerat som att alliansen vill
              nedrusta arbetsskadeförsäkringen? Finns det någon formulering
              som antyder det? Vad jag har läst och vad jag vet är det inte
              på något sätt så att vi vill medverka till att den lagstiftning
              som nu finns på något sätt ska bli sämre eller förändras på ett
              negativt sätt.
            </seg>
            <seg n="62f9e569">
              Den andra är: Precis som Kurt Kvarnström sade ska den lagstiftning
              vi har följas. Då undrar jag: Bedrevs det ingen forskning före
              år 2006 som var väl värd att följa upp och rätta sig efter? Kurt
              Kvarnström efterfrågar ju att vi nu ska följa upp den forskning
              som har bedrivits.
            </seg>
          </u>
          <note type="speaker" n="85ec658d">
            Anf. 166 KURT KVARNSTRÖM (s) replik:
          </note>
          <u who="kurt_kvarnstrom_4cf575" xml:id="i-1df8acb4c4dacab5-3" n="0c010272">
            <seg n="cfca3114">
              Herr talman! Det finns en hel del saker efter 2002 som jag skulle
              ha velat se fungera mycket bättre än de har gjort. En viktig sak
              är naturligtvis de genomströmningstider som har funnits. De är
              helt oacceptabla. Det har också lett till att trots att lagstiftningen
              kom 2002 som jag sade har det fortfarande inte fattats beslut
              enligt den lagstiftningen i så stor omfattning. Det är många beslut
              som fortfarande baseras på 1993 års lagstiftning. Det är en av
              de kritiska synpunkter jag har.
            </seg>
            <seg n="71ff0312">
              Det tar alltså tid innan en ny lagstiftning börjar fungera på
              ett praktiskt sätt. Där har det tagit alldeles för lång tid, och
              jag delar därför Riksrevisionens kritik på det här området.
            </seg>
            <seg n="10aeded8">
              När det gäller Riksrevisionen kan man ju fundera. Finns det inte
              en risk att om alla de förslag som Riksrevisionen nu lägger fram
              skulle avslås, hur blir det då med Riksrevisionens legitimitet?
              Det är en fråga jag ställer efter de inlägg som har varit.
            </seg>
            <seg n="da4179a2">
              Jag känner naturligtvis en oro, inte när det gäller konkreta
              förslag om nedrustning av försäkringen men när det gäller legitimiteten
              för hela arbetsskadeförsäkringen och att färre människor känner
              en trygghet och anmäler sina förslitningsskador. Det ser jag som
              en löpande tendens att nedrusta. Om forskningen då tas bort är
              det ett steg i att nedrusta arbetsskadeförsäkringen. Det är så
              jag ser på kopplingen mot arbetsplatserna, som ju i praktiken
              inte äger rum och som därför blir ett hot mot försäkringen på
              sikt.
            </seg>
          </u>
          <note type="speaker" n="514faf55">
            Anf. 167 SOLVEIG ZANDER (c) replik:
          </note>
          <u who="solveig_zander_510ef4" xml:id="i-e33dcedfa274c9c8-4" n="f7b284fa">
            <seg n="935644fd">
              Herr talman! Nu hörde jag precis vad Kurt Kvarnström sade. Det
              jag uppfattade var att det har alltså funnits skäl att följa upp
              tidigare beslut i forskningshänseende, och man har långsiktigt
              sett resultaten av vidtagna åtgärder. När man i betänkandet säger
              att det pågår ett arbete med att ta fram nya kunskapssammanställningar
              av arbetets betydelse och så vidare, innebär det inte att man
              också har för avsikt att följa upp den forskning som görs och
              den erfarenhet man har fått i hanteringen? Kunskapssammanställning
              är för mig att följa upp vad man har hanterat.
            </seg>
            <seg n="8ab1209a">
              Sedan säger Kurt Kvarnström att oron eller undertonen finns jag
              kommer inte exakt ihåg formuleringen, och jag ber om ursäkt för
              det. Det finns en antydan om att vi inte skulle fortsätta slå
              vakt om arbetsskadeersättningen i den omfattning som är nu. Jag
              undrar igen: Finns det någonstans formulerat att vi inte slår
              vakt om arbetsskadeersättningen? Den är oerhört viktig för oss,
              och det är därför vi har framhållit de åtgärder som nu vidtas.
            </seg>
          </u>
          <note type="speaker" n="af14ee3b">
            Anf. 168 KURT KVARNSTRÖM (s) replik:
          </note>
          <u who="kurt_kvarnstrom_4cf575" xml:id="i-1df8acb4c4dacab5-4" n="0c010272">
            <seg n="d27763cf">
              Herr talman! Jag välkomnar naturligtvis att man har skickat en
              del signaler till Försäkringskassan för att förbättra uppföljningen
              på olika områden. Det finns en hel del positiva saker. Men min
              utgångspunkt är, precis som jag är inne på i min huvudkritik,
              alltså forskningen och bedrivandet av forskning som egentligen
              är en väldigt viktig grundsten för den arbetsskadeförsäkring som
              vi har från 2002.
            </seg>
            <seg n="516ce47f">
              Om man monterar bort forskningen kommer ju inte de nya rönen
              förrän efter väldigt lång tid att slå igenom på en arbetsmarknad
              för att hantera arbetsskador. På det sättet undergräver man grunden
              för att en arbetsskadeförsäkring ska fungera på ett bra sätt.
              Det är min allvarligaste kritik mot det man gör som, så att säga,
              gräver undan förutsättningarna för att driva de här frågorna på
              ett riktigt sätt.
            </seg>
            <seg n="675ee368">
              Att arbetsmiljöinspektionen inte heller har resurser för att
              lyfta upp och sammanställa de skador som inträffar på arbetsplatsen
              förbättrar inte läget för en försäkring, utan det försämrar.
            </seg>
            <seg n="30a6514f">
              Det är som jag säger. Försäkringen håller alltmer på att bli
              en juridisk fråga i stället för att det finns en stark koppling
              till forskning och utveckling i arbetsmiljön på arbetsplatsen.
              Det är egentligen mycket viktigare för att en försäkring över
              tiden ska ha en överlevnad.
            </seg>
            <seg n="4d7706ae">
              Monterar man bort de förutsättningarna blir det allt färre som
              känner en tilltro till försäkringen. Det är vad som nu håller
              på att hända med arbetsskadeförsäkringen, och det oroar mig. De
              anmäler inte ens de skador som uppstår.
            </seg>
            <seg n="fe7ad84b">
              Jag tror inte, precis som Ronny har sagt, att det har blivit
              så mycket färre förslitningsskador under de här åren som statistiken
              visar. Jag tror att det finns ett dolt underlag här, att människor
              inte ens anmäler de här skadorna. Det oroar mig.
            </seg>
            <seg n="39517c85">
              Det oroar mig att juridiken håller på att bli viktigare än de
              faktiska förhållandena på arbetsplatsen. Det oroar mig verkligen.
            </seg>
          </u>
          <note n="043a3074">
            Överläggningen var härmed avslutad.
          </note>
          <note n="03aa47f3">
            16 § Bordläggning
          </note>
          <note n="c02a7148">
            Anmäldes och bordlades
          </note>
          <note n="491376fe">
            17 § Kammaren åtskildes kl. 20.11.
          </note>
          <note n="8f259c64">
            Förhandlingarna leddes
          </note>
          <note n="6e73352c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
