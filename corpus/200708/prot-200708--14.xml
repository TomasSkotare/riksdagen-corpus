<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--14</head>
          <docDate when="2007-10-23">2007-10-23</docDate>
        </div>
      </front>
      <body>
        <div>
          <note n="1c2e31f6">
            ﻿
          </note>
          <note n="9b81d45e">
            Riksdagens protokoll
          </note>
          <note n="b1134601">
            2007/08:14
          </note>
          <note type="date" n="34057574">
            Tisdagen den 23 oktober
          </note>
          <note n="dc3dc0b9">
            Kl. 13:30 - 21:43
          </note>
          <note n="47bd457a">
            1 § Justering av protokoll
          </note>
          <note n="3cb692d2">
            Justerades protokollen för den 16 och 17 oktober.
          </note>
          <note n="41895b6b">
            2 § Information från regeringen om Europeiska rådets möte den
            18 och 19 oktober
          </note>
          <note type="speaker" n="ea265d50">
            Anf. 1 Statsminister FREDRIK REINFELDT (m):
          </note>
          <u who="unknown" xml:id="i-fcd3500cadb42913-0" n="cb543941">
            <seg n="14507d26">
              Herr talman! Ärade ledamöter! Vid det informella toppmötet i
              Lissabon kunde medlemsstaterna ge sitt politiska godkännande av
              det nya reformfördraget. Därmed har Europeiska unionen tagit ett
              viktigt steg i rätt riktning. Det är en stor lättnad att vi efter
              många år av diskussioner och förhandlingar äntligen kan sätta
              punkt för vad som måste beskrivas som en inåtvänd fördragsdiskussion.
            </seg>
            <seg n="2b34d47b">
              Med det nya fördraget på plats kommer EU att kunna arbeta mer
              effektivt och bättre kunna fokusera på att leverera resultat.
              Unionen har därmed goda förutsättningar att bättre ta till vara
              medborgarnas intressen på en lång rad områden. Det handlar bland
              annat om jobb, tillväxt, brottsbekämpning och miljö allt i syfte
              att EU bättre ska kunna hävda sig i en globaliserad värld.
            </seg>
            <seg n="0a2161ae">
              Det finns nu också en uppgörelse om antalet platser i Europaparlamentet
              som ger Sverige 20 platser i stället för 19, som det är i dag.
              Och enligt Nicefördraget skulle Sverige ha tilldelats 18 platser
              i nästa Europaparlamentsval. I jämförelse med den tilldelning
              som skulle ha gällt från och med 2009 får vi alltså två nya platser.
            </seg>
          </u>
          <note n="754e3dee">
            Fördraget kommer att undertecknas i Lissabon den 13 december
            i anslutning till Europeiska rådets möte. Förhoppningen är att
            fördraget ska kunna träda i kraft den 1 januari 2009.
          </note>
          <u who="unknown" xml:id="i-085c7bfda094fba4-0" n="cb543941">
            <seg n="b4b3441b">
              Vid det informella toppmötet fördes också en diskussion om globaliseringen.
              Diskussionen utgick delvis från den interimsrapport om, som det
              heter, Det europeiska intresset av att lyckas i globaliseringens
              tidevarv, som kommissionens ordförande Barroso presenterade vid
              mötet.
            </seg>
            <seg n="5b608955">
              Ett genomgående tema under den efterföljande diskussionen var
              hur EU bättre kan ta till vara globaliseringens möjligheter och
              möta nya utmaningar. Det var viktigt att EU:s gemensamma arbete
              för hållbar tillväxt och sysselsättning tydligare sattes in i
              ett globalt sammanhang. Lissabonstrategin är det gemensamma verktyget
              för att bättre kunna ta till vara globaliseringens möjligheter
              till jobb, företagande och tillväxt i vår del av världen.
            </seg>
            <seg n="c956b44a">
              Flera medlemsstater betonade vikten av att arbeta vidare med
              EU-reformer som svar på globaliseringen. Vikten av utbildad arbetskraft
              identifierades som en nyckelfråga i Lissabonstrategin. Andra frågor
              som lyftes fram var bland annat forskning och utveckling, tjänstesektorn
              samt utveckling av små och medelstora företag.
            </seg>
            <seg n="49152f87">
              Premiärminister Sócrates inbjöd också till diskussion om den
              senaste turbulensen på de finansiella marknaderna samt förberedelserna
              inför FN-toppmötet på Bali om ett nytt internationellt klimatavtal.
            </seg>
            <seg n="c6320926">
              Vad gäller finansmarknaderna underströks i inläggen att makroekonomiska
              data i EU är starka samt att fortsatt tillväxt är att vänta. Man
              noterade också att EU:s övervakningsmekanismer och regelverk generellt
              fungerat väl. Samtidigt måste hänsyn tas till att marknaderna
              blir alltmer sofistikerade. Mot denna bakgrund stödde man rådets
              arbetsprogram som syftar till att i samarbete med EU:s internationella
              partner förbättra transparensen, värderingsprocesser och riskhantering
              på de finansiella marknaderna.
            </seg>
            <seg n="ddbb80b5">
              Stats- och regeringscheferna konstaterade att det nu gäller att
              ta vara på det ökade internationella engagemanget i klimatfrågan.
              Vikten av att det internationella samfundet kan enas om att starta
              förhandlingarna om en ny internationell klimatregim vid FN-mötet
              på Bali betonades. Målsättningen är att kunna nå fram till en
              överenskommelse under det svenska EU-ordförandeskapet år 2009.
              En sådan överenskommelse måste ske inom ramen för FN och bygga
              på bindande åtaganden för industriländerna.
            </seg>
            <seg n="0d8550c1">
              EU har en ledande roll i arbetet för att minska de globala utsläppsnivåerna.
              I ljuset av detta hänvisades till de historiska beslut som fattades
              vid vårtoppmötet i mars i år.
            </seg>
            <seg n="8be4a0e4">
              Från svensk sida informerade jag om den svenska regeringens satsningar
              för att minska utsläppen och därmed också om den internationella
              kommission för att klimatsäkra biståndet som den svenska regeringen
              tagit initiativ till.
            </seg>
            <seg n="59e7890f">
              Slutligen informerade det portugisiska ordförandeskapet om att
              man inför Europeiska rådets möte i december planerar att utarbeta
              en deklaration om globaliseringen. Ordförandeskapet kommer också
              att konsultera medlemsstaterna kring mandatet för en så kallad
              visemansgrupp som ska diskutera vilket EU vi vill se framför oss
              2020 inemot 2030. Ordförandeskapet bekräftade att gruppen inte
              kommer att ägna sig åt institutionella frågor.
            </seg>
          </u>
          <note type="speaker" n="797fb220">
            Anf. 2 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-e3429678b3749777-0" n="68d5c6d2">
            <seg n="dd6f33ae">
              Herr talman! Tack, statsministern, för redovisningen från toppmötet
              i Lissabon!
            </seg>
            <seg n="5c5fc8d3">
              Arbetet med ett nytt fördrag för EU verkar ha tagit ett ordentligt
              kliv framåt. Därför är det nu som den verkliga politiska utmaningen
              börjar, att arbeta för att EU:s länder ska godkänna det nya fördraget
              eller fortfarande fördragsförslaget. Det är naturligtvis helt
              andra talanger som krävs då än att sitta tillsammans med andra
              regeringschefer och förhandla på toppmöten.
            </seg>
            <seg n="a62b4682">
              Jag undrar om regeringscheferna diskuterade den fortsatta processen
              nämndes farhågor om att det kan bli svårigheter i något eller
              några länder? Anser man att det kan bli svårare i vissa länder
              än andra, eller tycker man att det nu är ett gemensamt ansvar
              för EU att se till att fördraget kommer i hamn? Finns det en beredskap
              för vad som kan hända i de olika medlemsländerna?
            </seg>
            <seg n="78c0469d">
              Vilka inlägg gjorde statsministern i denna fråga?
            </seg>
          </u>
          <note type="speaker" n="67b94f9c">
            Anf. 3 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-0" n="cb543941">
            <seg n="658c5952">
              Herr talman! Någon sådan diskussion fördes inte. Däremot markerade
              kommissionspresidenten Barroso betydelsen av kommunikation, säkert
              inspirerad därtill av vice presidenten i kommissionen, Margot
              Wallström, som ju har jobbat mycket med dessa frågor, och underströk
              vikten av att nu också berätta om vad detta fördrag innehåller.
              Det var ingen som hade någon annan uppfattning. Och det skulle
              nog vara väldigt svårt att sitta i den kretsen och enas om vilka
              länder som skulle ha särskilda problem. Jag tror att det ger sig
              självt att då skulle få räcka upp handen.
            </seg>
            <seg n="be227e85">
              Däremot verkade det vara nära nog allas bedömning att tidtabellen
              ska vara möjlig att hålla och att utgångspunkten är att alla,
              möjligen med ett undantag, förmodligen kommer att fatta riksdagsbeslut
              när det gäller fördraget.
            </seg>
          </u>
          <note type="speaker" n="2c92d939">
            Anf. 4 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-e3429678b3749777-1" n="68d5c6d2">
            <seg n="c773e7a2">
              Herr talman! Då undrar jag hur statsministern kommer att tackla
              frågan om folkromröstning här i Sverige.
            </seg>
          </u>
          <note type="speaker" n="318419a9">
            Anf. 5 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-1" n="cb543941">
            <seg n="c2996ef2">
              Herr talman! Det var naturligtvis inte en fråga som var uppe
              på det informella toppmötet. Här får naturligtvis riksdagens partier,
              vart och ett, ge sina besked. Men min uppfattning är att detta
              fördrag till sin karaktär liknar väldigt många av de tilläggsfördrag
              som vi har sett vid flera tillfällen i Europeiska unionens historia,
              och som är fullt rimliga och också passar bäst att fatta beslut
              om inom ramen för den representativa demokratin.
            </seg>
            <seg n="26a05781">
              Jag tycker att karaktären av väldigt många små saker, väldigt
              många fördragspunkter, lämpar sig rätt illa för en folkomröstning.
              Det är svårt att veta vad det egentligen är vi förhåller oss till.
              Det blir lätt en diskussion som handlar om något helt annat; man
              säger ja eller nej till något som fördraget egentligen inte handlar
              om.
            </seg>
            <seg n="a4aecea8">
              Detta ska, menar jag, den representativa demokratin klara av
              att hantera. Och det verkar vara precis den slutsats som nära
              nog alla länder har kommit till, utom möjligen ett land som har
              en fördragsbunden annan ordning, nämligen Irland.
            </seg>
          </u>
          <note type="speaker" n="fcd7d31b">
            Anf. 6 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-fb7e81bc43073d46-0" n="d2015816">
            <seg n="af444f5a">
              Herr talman! Tack, statsministern, för redovisningen av resultatet!
            </seg>
            <seg n="503c2a42">
              Det är positivt att höra att framsteg gjordes vad gäller fördraget.
              Nu ser det ut som att det politiska är på plats, och efter valet
              i Polen klarnade ytterligare några bilder. Jag ser fram emot ett
              påskrivet fördrag till jul, om inte förr, och därefter en så snabb
              ratifikationsprocess som möjligt här i Sveriges riksdag.
            </seg>
            <seg n="4591f3c0">
              Min fråga gäller den andra delen av toppmötet, morgonen efter
              fördragsnatten, och det som statsministern tog upp, nämligen diskussionerna
              om just globalisering. Där diskuterades det meddelande från kommissionen
              som statsministern nämnde om konkurrenskraft i en globaliserad
              tid. Inför mötet fanns det också brev från den franske presidenten
              Sarkozy och den tyska förbundskanslern Merkel angående globalisering,
              konkurrens, handel och så vidare med en lite annan utgångspunkt
              än den som vi brukar ha från svenskt håll.
            </seg>
            <seg n="307c0b97">
              Mot den bakgrunden och mot bakgrund av den utlovade deklarationen
              om globalisering som vi ser framför oss inför nästa toppmöte skulle
              jag vilja be statsministern att utveckla hur diskussionerna gick
              i den här frågan. Jag vet att statsministern är engagerad i den
              här frågan. Det sade han även inför nämnden inför toppmötet. Men
              vad, nytt och konkret, hände? Och, framför allt, hur tar vi nästa
              steg? Förverkligandet av Lissabonstrategin börjar faktiskt brådska
              lite om vi ska bli eller vara den mest konkurrenskraftiga regionen
              i världen redan 2010 eller varför inte? inför det svenska ordförandeskapet.
            </seg>
          </u>
          <note type="speaker" n="5e6f5022">
            Anf. 7 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-2" n="cb543941">
            <seg n="eb00fbcb">
              Herr talman! I denna diskussion hade jag anledning att delta.
              Jag nämnde de svenska erfarenheterna från det tidiga 90-talet
              av finansiell turbulens, makroekonomisk instabilitet som hann
              ikapp Sverige och hur vi valde att svara gentemot det med att
              ändra den makroekonomiska ordningen i Sverige. Vi öppnade flera
              av våra marknader. Vi anslöt oss till EU. Vi inrättade en oberoende
              centralbank. Mycket av detta skapade en stabilitet i de svenska
              ekonomiska förhållandena som varaktigt finns kvar, än i dag. Jag
              menar att det var ett bättre svar än att börja diskutera huruvida
              man skulle reglera olika finansiella marknader eller möta globaliseringens
              utmaningar med antingen öppen eller ibland förtäckt protektionism.
            </seg>
            <seg n="303512d8">
              Jag ska gärna säga att det inte är så att Europa går i absolut
              samma takt, utan det finns lite olika uppfattningar kring hur
              man ska möta det som beskrivs som antingen ett globaliserat hot
              eller en möjlighet. Därför tycker jag att det är särskilt viktigt
              att poängtera att här måste Sveriges erfarenheter och, som jag
              uppfattar det, den breda uppslutning till försvar för frihandel
              som finns i Sveriges riksdag komma till uttryck.
            </seg>
            <seg n="1003b9d8">
              Vi är inte ensamma det vill jag understryka om att föra den talan.
              Men det är en diskussion som vi kommer att märka under åren som
              följer. Den följer faktiskt inga partilinjer. Det är en ganska
              spännande uppställning, kan jag säga, när man för den typen av
              diskussioner.
            </seg>
            <seg n="c29b6379">
              Det var ett bidrag som jag kunde ge. Det här var, som sagt, mer
              ett vad ska vi kalla det? samtal som pågick ganska länge men som
              inte landade i några slutsatser. Det är en diskussion som kommer
              att fortsätta. Papper kommer senare. Det fattades inga beslut
              i den här delen vid det informella toppmötet.
            </seg>
          </u>
          <note type="speaker" n="d0cf48e1">
            Anf. 8 URBAN AHLIN (s):
          </note>
          <u who="urban_ahlin_d3bdeb" xml:id="i-6ce99fe00aeca91a-0" n="10300eb5">
            <seg n="0a727666">
              Herr talman! Socialdemokraterna gläds naturligtvis åt att det
              blev ett resultat på toppmötet och att vi kan se fram emot att
              vi har ett fördrag som gör att Europeiska unionen fungerar bättre
              i framtiden.
            </seg>
            <seg n="d6379922">
              Det har väl inte undgått statsministern att notera att vi socialdemokrater
              gärna angriper regeringen utifrån vad de säger och vad de har
              gjort. Vi ser ju ett tydligt mönster här, att man säger en sak
              i valrörelsen och gör en helt annan. Det gäller likadant för det
              här fördraget.
            </seg>
            <seg n="b6bcac57">
              Jag har vid ett flertal tillfällen här i riksdagen suttit som
              ordförande för ett sammansatt utskott, mellan utrikesutskottet
              och konstitutionsutskottet, där vi har hanterat just de här frågorna.
              En sak var det som statsministern just nämnde, presidenten, den
              valde ordföranden. Här fanns det ett gigantiskt motstånd från
              de borgerliga partierna mot att fördraget just skulle skapa en
              sådan vald ordförande i Europeiska rådet.
            </seg>
            <seg n="820f7bec">
              Vi socialdemokrater sade att konventets förslag till institutionell
              helhetslösning är en god grund för en kompromiss som kan underlätta
              beslutsfattandet i en utvidgad union. Fredrik Reinfeldt och alla
              de andra borgerliga sade att det här rubbar maktbalansen mellan
              institutionerna och inom Europeiska rådet.
            </seg>
            <seg n="df2b957f">
              Jag måste säga att jag förstår att Fredrik Reinfeldt åker dit
              och säger till medierna innan: Nej, vi ska vara tysta. Vi ska
              inte driva några positioner för då kan vi hindra hela fördraget.
            </seg>
            <seg n="2fb1c518">
              Det är ganska lustigt ändå. Man säger en sak, driver en sak stenhårt
              och får med sig Vänsterpartiet och Miljöpartiet här i kammaren
              mot Socialdemokraterna. När man sedan ställs inför faktum ändrar
              man sig helt och hållet.
            </seg>
            <seg n="caf948dd">
              Ni skulle tillhöra kärnan i Europeiska unionen. Det förändrades
              i regeringsförklaringen till att ni skulle vara en konstruktiv
              kraft i Europeiska unionen. Att vara en konstruktiv kraft, betyder
              det att man bara lägger sig och låter saker ske? Det som sker
              det sker.
            </seg>
          </u>
          <note type="speaker" n="9604d736">
            Anf. 9 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-3" n="cb543941">
            <seg n="af19ac69">
              Herr talman! Det är kanske lite modigt av Socialdemokraterna
              att nu föra upp den valde ordföranden som ett exempel på stor
              socialdemokratisk statskonst. Vi tyckte kanske att det var rätt
              besvärande att man mot en riksdag, med en majoritet formulerad
              emot sig, ändå agerade i precis motsatt riktning. Tycker Urban
              Ahlin att det var en högtidsstund i den svenska demokratins historia?
              Jag tyckte att det var ganska pinsamt. Men visst ledde det till
              att det formulerades en majoritet för att inrätta en vald ordförande.
            </seg>
            <seg n="d6d4a290">
              Jag vill bara göra klart för Urban Ahlin att detta inte var tillfället,
              i Lissabon, då vi satt och i grunden sakbehandlade de olika delarna
              i detta fördrag.
            </seg>
            <seg n="f2afef5d">
              Jag lovar att vi kommer att återkomma till detta. Den valde ordföranden
              kommer absolut att leda till nya diskussioner om hur det uppfattas
              med de nationellt uppbyggda ordförandeskapen. Sveriges period
              kommer ju att bli testperioden. Det är vi som blir själva prövningen
              när det gäller övergången från en ordning till en annan. Den fråga
              som jag tror att många kommer att resa i den här nya ordningen
              där man har ansvar för alla ministerråd utom de två tyngsta är:
              Vad blir då rollen för statsminister och utrikesminister? Vad
              händer i ett EU där en vald ordförande kanske kommer från ett
              stort medlemsland? Hur inverkar det på möjligheten för små att
              påverka?
            </seg>
            <seg n="67ed1e73">
              Jag lovar Urban Ahlin att de diskussionerna kommer att återkomma.
              Jag märker i mina samtal med stats- och regeringschefer att det
              är många som redan för dem. Hur ska den här valda ordföranden
              egentligen fungera?
            </seg>
            <seg n="a50bab27">
              Det märktes att den diskussionen inte var färdig när beslutet
              fattades. Men jag lever med kompromisser som har ingåtts sedan
              tidigare, och jag vet vilka beslut det är som vi är redo att fatta.
              Det här ingick inte, menar jag, i det som det nu var möjligt att
              öppna för frågor kring. I så fall fanns det också inbakat i den
              stora överenskommelsen i juni. Den här diskussionen och det här
              beslutet ligger längre tillbaka i tiden.
            </seg>
            <seg n="26cb0ac0">
              Nu fattades det mer ett IGC-beslut. Det var en mer teknisk hantering
              där dessutom en del länder framförde nya synpunkter som var av
              karaktären att man undrade: Hör de verkligen hemma här? Det var
              det jag försökte ta ett ansvar för. Det är viktigt att nu avsluta
              processen, att inte föra in sådant som inte hör hit. Urban Ahlin
              vet, precis som jag, att det finns en förkärlek för att ibland
              göra så. Men det är inte att ta väl hand om EU.
            </seg>
            <seg n="e46e33c0">
              Vårt sätt att beskriva detta med att tillhöra kärnan och att
              ta ansvar för EU:s framtid handlar just om detta. Vi ska inte
              vara medvetet bråkiga för att få lite applåder hemma, utan vi
              ska ta ansvar för att EU fungerar, att det är starkt där det ska
              vara starkt, att vi är närvarande, att vi är konstruktiva. Så
              uttolkar jag det vi har skrivit i regeringsförklaringen.
            </seg>
          </u>
          <note type="speaker" n="9697ef61">
            Anf. 10 URBAN AHLIN (s):
          </note>
          <u who="urban_ahlin_d3bdeb" xml:id="i-6ce99fe00aeca91a-1" n="10300eb5">
            <seg n="07f229e9">
              Herr talman! Då vill jag bara först säga att det är klart att
              Göran Persson som statsminister förde fram de synpunkter som var
              fastslagna här i riksdagen. Det har ju redovisats på annan plats.
            </seg>
            <seg n="dd0bfedf">
              Jag bara noterar att Fredrik Reinfeldt i en ny egenskap, när
              han är statsminister i stället, flyter med strömmen och inte driver
              de åsikter som han hade före valet.
            </seg>
            <seg n="5a5a3736">
              Jag har en följdfråga, och den gäller just att ni flyttade positionen
              från att ni skulle tillhöra kärnan till att ni skulle bli en konstruktiv
              kraft.
            </seg>
            <seg n="4a5c0c9d">
              Folkpartiets ledamot här i riksdagen, Birgitta Ohlsson, har påtalat
              en sak. Snart är det ett toppmöte mellan Afrika och EU. Hon har
              sagt att regeringen nu har ett ansvar att visa att man har en
              demokratisk kompass, att ingen väljare någonsin ska tvivla på
              att den här regeringen står upp för demokrati. Därmed har hon
              uppmanat dig att säga nej till att Mugabe är med på detta möte
              och att göra som Gordon Brown, alltså säga: Jag kommer inte till
              det mötet om så är fallet.
            </seg>
            <seg n="f32afb5a">
              Då hör jag statsminister Reinfeldt säga: Nej, det är upp till
              Portugal, ordförandeskapet, att avgöra den här frågan. Låt mig
              bara påminna statsministern om att det är döda fiskar som flyter
              med strömmen.
            </seg>
          </u>
          <note type="speaker" n="e1780495">
            Anf. 11 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-4" n="cb543941">
            <seg n="0019870d">
              Herr talman! Jag markerade att föregående års regeringsförklaring
              gäller för hela mandatperioden. Därför står, så att säga, skrivningen
              om att tillhöra kärnan i EU kvar, möjligen med den invändningen
              att vi inte kan komma med alldeles i kärnan, eftersom svenska
              folket har sagt nej till euron, och vi respekterar det beslutet.
            </seg>
            <seg n="5731e2e7">
              Urban Ahlin! Den afrikanska kontinenten har 53 medlemsstater.
              Menar Urban Ahlin att de andra 52 är varma fina demokratier som
              det inte är några som helst problem att diskutera med? Detta är
              så som världen ser ut. Ska man föra dialog med olika delar av
              världen ska man möta personer som sannerligen inte helt och hållet
              uppfyller definitionen av den typ av demokrati och demokrater
              som vi gärna vill se här i Europa.
            </seg>
            <seg n="730a6010">
              Jag tror att den här dialogen är jätteviktig. Jag tror att det
              är viktigt att de här två kontinenterna möts. Det är så väldigt
              mycket av en gemensam framtid vi delar kring klimatfrågor, kring
              migration, kring handel, kring många av de problem som vi försöker
              lösa gemensamt.
            </seg>
            <seg n="76135489">
              Menar alltså Urban Ahlin att en man ska ha veto för att inställa
              ett möte mellan två kontinenter?
            </seg>
            <seg n="b0665655">
              Jag beskrev hur jag hade resonerat inför EU-nämnden. Jag sade
              att jag inte tycker att det är en passiv inställning att säga
              att EU ska företrädas av sin ordförande vid svåra avvägningar.
              Varför? Jo, därför att det lämpligen är så man håller ihop ett
              EU som agerar tillsammans. Vad får vi annars? Vi får 27 medlemsländer
              med 27 regeringar som ger 27 beslut i hur man ska förhålla sig
              till Robert Mugabe. Det är så man splittrar regeringar. Det är
              så man får oss att gå isär.
            </seg>
            <seg n="a784d890">
              Jag har direkt i bilateralt samtal med den portugisiske premiärministern,
              partivännen till Urban Ahlin, José Sócrates framfört just detta.
              Han har sagt att han gör vad han kan för att försöka övertyga
              Robert Mugabe om att han inte platsar på detta möte, och även
              om han kommer ska han inte ges någon central position att dominera
              mötet.
            </seg>
            <seg n="f0b05942">
              Slutsatsen som jag landar på är att det viktiga är att detta
              möte kan komma till stånd och att det inte kan överlämnas till
              en man att få utfärda veto. Jag uppfattade socialdemokraterna
              i EU-nämnden som att de delade den uppfattningen.
            </seg>
          </u>
          <note type="speaker" n="297c4ea4">
            Anf. 12 STAFFAN DANIELSSON (c):
          </note>
          <u who="staffan_danielsson_559bd0" xml:id="i-16721c43badfb3cd-0" n="ee4c4f4f">
            <seg n="38ab09da">
              Herr talman! Apropå den senaste diskussionen är det sju år sedan
              Afrikas och EU:s ledare träffades på detta sätt. Det behövs en
              dialog, så det är ett viktigt möte. Det ska man väga in i den
              svåra avvägning som diskuterades.
            </seg>
            <seg n="04dbdf4b">
              Det är självfallet viktigt att EU får ett effektivt och fungerande
              fördrag. Vad det kommer att heta får vi se. Lissabonfördraget?
              Hade det varit i Sverige hade vi kanske kallat det Luciafördraget
              eftersom det är den 13 december. Det viktiga är ändå att det blir
              ett fördrag. Jag hoppas verkligen att alla EU:s länder kommer
              att ratificera det.
            </seg>
            <seg n="ce11c227">
              EU har betytt och betyder som vi alla vet oerhört mycket för
              fred och säkerhet i Europa, för utveckling, handel och välstånd
              och i en rad andra avseenden för att befästa demokratin. Portugal
              är ordförandeland. Det var en tuff och hård diktatur under många
              decennier på 1900-talet. Det blev en vacklande, försiktig demokrati
              i mitten av 70-talet som sedan kom in i EU. Nu är det en stark
              och stabil demokrati som gör ett starkt ordförandeskap och har
              utvecklats ekonomiskt mycket starkt tack vare den solidaritet
              vi har inom EU. Det är ett bra exempel.
            </seg>
            <seg n="2ed9cf1b">
              Genom det nya fördraget befäster EU sitt engagemang i de viktiga
              klimat- och miljöfrågorna. EU började med att agera för att rätta
              upp sina egna förhållanden, handel och utveckling. Nu blickar
              man alltmer över världen. Jag menar att det är en form av historisk
              utveckling som nu sker där vi tillsammans i Europa och EU kan
              visa större engagemang och ta större ansvar för hur världen utvecklar
              sig.
            </seg>
            <seg n="f2cbc4f2">
              I går kom en larmrapport i medierna om att koldioxidhalterna
              i luften i Sverige och världen är de högsta på kanske 20 miljoner
              år hur man nu fått fram det. Det växer snabbare är befarat. Det
              visar hur verkligt allvarlig frågan är.
            </seg>
            <seg n="17984f9e">
              Jag vill be statsministern att tydliggöra vad det betyder för
              Sverige och för miljöfrågorna att genom EU kunna driva på i Europa
              och internationellt och att detta nu fördragfästs.
            </seg>
            <seg n="fcc25a21">
              Inför det kommande toppmötet på Bali: Var det någon djupare diskussion?
              Står EU samlat inför detta viktiga toppmöte?
            </seg>
          </u>
          <note type="speaker" n="04314098">
            Anf. 13 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-5" n="cb543941">
            <seg n="646dcc0a">
              Herr talman! Beskedet om att koldioxidutsläppen förmodligen än
              en gång visar sig vara större än vad vi har förutsett tyckte jag
              var mycket illustrativt. Detta är mycket vad FN:s klimatpanel
              och många forskare påpekar. Människans sätt att leva värmer upp
              vår jord. Det verkar snarare gå fortare än långsammare. Vi ser
              tydliga klimatförändringar komma redan nu tidigare än vad vi först
              förutsåg. Det är viktigt att ha det klart för sig.
            </seg>
            <seg n="0fd75de9">
              Det är också viktigt att notera i vilken del av världen som utsläppen
              växer allra snabbast. Mycket av Kyotoöverenskommelsen byggde på
              att skapa en allians mellan länder som ville ta på sig att minska
              sina utsläpp. Tillsammans täcker Kyotoländerna 30 procent av världens
              utsläpp. EU har nu antagit de mest framåtsyftande målen om att
              ta på sig reduktioner som vi har sett i världen. Vi står tillsammans
              för ungefär 14 procent av utsläppen, men det är en minskande andel.
              Om bara några få år är EU nere på 10 procent. Det är i stället
              andra delar av världen som snabbt stiger i fråga om utsläpp och
              som fortsatt har någon sorts utgångspunkt i att de inte tillhör
              den industrialiserade delen av världen och rimligen inte ska ha
              samma anspråk på sig som andra att få ned sina utsläpp. Det är
              den världsopinion vi möter.
            </seg>
            <seg n="e49fc4a0">
              Europa är till att börja med helt avgörande. Här finns insikterna
              och den politiska beredskapen att gå längre men också den påverkan
              vi måste ha på andra. Det positiva på Lissabontoppmötet var att
              viljan att markera detta ledarskap är så tydlig att frågan kommer
              upp även när den inte står på dagordningen. Betydelsen av att
              få i gång en bra process, en förhandlingsstart på Bali markeras
              hela tiden. Jag deltog också själv i den diskussionen.
            </seg>
            <seg n="5b9d4330">
              Samtidigt får man gå igenom vart och ett av länderna i Europa
              och ställa sig frågan om styrmedel används. Vi vet att utsläppshandeln
              täcker en del av detta. Vi vet att det talas mycket om att växla
              in på det förnybara. Presidenten för kommissionen, Barroso, meddelar
              att fördelningsbördan som jag till EU-nämnden sade skulle komma
              i december har förskjutits till januari, men idén är i alla fall
              att sätta en agenda för hur vi får det förnybara att växa fram.
            </seg>
            <seg n="27398f86">
              Men vi får nog konstatera att man får gå igenom medlemsland för
              medlemsland och ställa sig frågan: Använder vi styrmedel? Bidrar
              vi verkligen till förändringen? Annars riskerar även vi att landa
              i att vi pratar mycket och vill mycket, men i realiteten växer
              utsläppen.
            </seg>
            <seg n="85aa42b1">
              Jag sade till EU-nämnden, och det gällde redan innan alliansregeringen
              trädde till, att i Sverige används i hög utsträckning styrmedel.
              Vi har fortsatt och skärpt styrmedlen efter det att vi trädde
              till. Andra delar av världen talar om dessa som politiskt omöjliga
              eller möjliga att titta på. Men vi använder styrmedel och kan
              på det sättet vara ett exempel för andra. Detta framförde jag,
              och det var också tydligt att Europa inte släpper denna fråga.
              Men det är intressant att ställa sig frågan vad som görs i de
              respektive medlemsländerna. Vi ska återkomma till den diskussionen.
            </seg>
          </u>
          <note type="speaker" n="67ce42b5">
            Anf. 14 LARS OHLY (v):
          </note>
          <u who="lars_ohly_6bb860" xml:id="i-bc045e40c979e067-0" n="3e76e12d">
            <seg n="7dca2c80">
              Herr talman! De flesta bedömare är överens om att det finns vad
              som brukar kallas ett demokratiskt underskott i Europeiska unionen,
              eller annorlunda uttryckt ett stort avstånd mellan dem som fattar
              beslut och de medborgare som har att följa besluten. Detta brukar
              inte vara kontroversiellt att säga. Tvärtom brukar det sägas från
              i princip alla håll.
            </seg>
            <seg n="2fa2c71a">
              Samtidigt har vi haft folkomröstningar om det konstitutionella
              fördraget i Frankrike och Holland som har avvisat detta fördrag.
              Den 13 december ska Europeiska rådet fatta beslut om ett fördrag
              som till minst 95 procent är identiskt med det som tidigare har
              avvisats i folkomröstningar.
            </seg>
            <seg n="5d3667b2">
              Detta är problematiskt om man samtidigt menar att det är ett
              problem för EU att inte ha en demokratisk organisation som människor
              känner sig delaktiga i. Risken är att EU uttyds Eliternas union
              och att folken blir något nödvändigt ont och något som man helst
              inte vill lyssna till eftersom de oftast röstar fel.
            </seg>
            <seg n="d7c6d33f">
              Är det enligt statsministern önskvärt att medborgarna är informerade
              om hur EU utvecklas, kunniga om hur Europeiska unionen styrs och
              medvetna om vart Europeiska unionen är på väg?
            </seg>
            <seg n="07d09607">
              Min andra fråga handlar om den utveckling mot en statsbildning
              som vi allt tydligare ser inom Europeiska unionen. Alltmer av
              lagstiftning överförs på EU-nivå. Vi får en president, en utrikesminister,
              uppbyggnad av ett gemensamt försvar, federal polis, gemensamma
              yttre gränser, straffrätt, civilrätt, valuta med mera, med mera.
              Ser statsministern någon gräns för när maktöverföringen är så
              stor att vi måste gå till svenska folket och fråga om detta är
              rätt väg? Det EU som bildas nu är inte detsamma som Sverige gick
              med i 1995. När uppnås i så fall gränsen när det är hederligt
              att gå tillbaka till svenska folket och säga att ni beslutar om
              vi ska vara med i fortsättningen?
            </seg>
          </u>
          <note type="speaker" n="44c17ede">
            Anf. 15 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-6" n="cb543941">
            <seg n="24bf038b">
              Herr talman! Det var många saker på en gång. Vi sade till svenska
              folket att vi upplever att vi numera har gränsöverskridande problem
              av ett slag som vi möjligtvis har haft i historien men där vi
              för första gången har ett politiskt beslutsforum för att möta
              en del av de här gränsöverskridande problemen med internationellt
              beslutsfattande mellan flera länder. Vi har sagt att detta EU
              ska vara avgränsat för att lösa de uppgifter som är gränsöverskridande.
              Det har inte minst mitt parti agerat för att säga och också andra
              här. Låt inte detta svämma över till alla frågor utan lös de uppgifter
              som ingen annan kan lösa! Det måste vara EU-systemet.
            </seg>
            <seg n="a98b9d92">
              Jag tror att svenska folket känner ett växande stöd för att det
              inte går att hantera klimatfrågor, internationell brottslighet,
              grundläggande fri rörlighet och öppen handel med mindre än att
              länder förmår att komma överens gränsöverskridande. Utan detta
              blir det enda som står kvar nationalstaten, oförvittrad men också
              omodern för sin tid.
            </seg>
            <seg n="d7ce9d1b">
              Jag tycker också att detta med demokratiskt underskott är viktigt.
              Jag vill dock påpeka att detta går att nämna från flera utgångspunkter.
              Här ser vi bland annat ett fördrag som möjliggör ökat inflytande
              för nationella parlament och som medger ökat inflytande för det
              folkvalda Europaparlamentet. Det är också delar i att öka känslan
              av demokratisk kontroll och demokratiskt inflytande.
            </seg>
            <seg n="d919d95f">
              Vi har, Lars Ohly, vid flera tillfällen även när det förra fördraget
              var färdigförhandlat redogjort att vi tycker att detta, givet
              den historiska utvecklingen av Europeiska unionen, är möjligt
              för den representativa demokratin att ta ansvar för. Folkomröstningsinstrumentet
              ska användas när det är mer avgränsat, när det är möjligt att
              ställa frågor som det verkligen går att svara ja eller nej på.
              Så är inte alltid fallet. Det gäller även en hel del beslut som
              Sveriges riksdag fattar. Dessa beslut påverkar människor, de är
              viktiga, men det är den representativa demokratins uppgift att
              lösa ut detta.
            </seg>
            <seg n="02b22018">
              Finns det en gräns? Ja, det finns självklart en gräns, men via
              fördrag är det markerat att EU ägs av sina medlemsstater och ges
              uppgifter av sina medlemsstater. Med det nedbantade fördrag som
              nu antagits är det än tydligare att det är så ordningen ska vara
              makt och inflytande inom avgränsade områden för att möta gränsöverskridande
              problem, kontroll och subsidiaritetstänkande för att inte föra
              över makt som inte ska ligga i Bryssel.
            </seg>
            <seg n="860e8b2d">
              Så tror jag att svenska folket ser det, och så tycker jag att
              EU också har kommit att bli.
            </seg>
          </u>
          <note type="speaker" n="ff82ae3b">
            Anf. 16 LARS OHLY (v):
          </note>
          <u who="lars_ohly_6bb860" xml:id="i-bc045e40c979e067-1" n="3e76e12d">
            <seg n="ee32c531">
              Herr talman! Jag hade måhända en överdriven förhoppning om att
              statsministern skulle svara på den första frågan, nämligen: Är
              det önskvärt att medborgarna är informerade? Min följdfråga till
              den var: Varför kan vi då inte ha en folkomröstning? Det är ju
              det bästa sättet att informera. Vi vet att folkomröstningskampanjer
              är överlägsna när det gäller att få människor medvetna om Europeiska
              unionens utveckling och om vilka förslag som ställs.
            </seg>
            <seg n="12d3b9db">
              När det gäller den andra frågan är statsministern övertygad om
              att människor ser vikten av gränsöverskridande lösningar på gränsöverskridande
              problem. Det är jag också. Jag är dock lika övertygad om att svenska
              folket i dagsläget skulle avvisa det liggande förslaget till reformfördrag.
            </seg>
            <seg n="566ec593">
              Varför vågar inte statsministern möta svenska folket med sina
              argument och pröva dem mot mina i en folkomröstningskampanj där
              svenska folket fäller avgörandet?
            </seg>
          </u>
          <note type="speaker" n="284a98ee">
            Anf. 17 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-7" n="cb543941">
            <seg n="143f43d2">
              Herr talman! Detta är inte någon ny diskussion. Jag svarade på
              utgångspunkterna för detta med syn på folkomröstning, och svaret
              blir precis det: att vi tycker att detta kan bäras inom ramen
              för den representativa demokratin.
            </seg>
            <seg n="367814a2">
              Är det önskvärt att medborgarna är kunniga om detta? Självklart!
              Det finns stora möjligheter för den som är intresserad och följer
              med att sätta sig in i en materia som ibland är väldigt svår och
              omfattande. Jag inser att man kanske inte får hela folket att
              intressera sig för huruvida det ska inrättas en hög representant
              för utrikesfrågor eller inte. Men jag är fullt beredd både att
              ta den diskussionen och naturligtvis att föra den debatten.
            </seg>
            <seg n="605a4360">
              Jag märkte inför folkomröstningskampanjen på 1990-talet att väldigt
              många människor gick runt och sade, och Lars Ohly bidrog säkert
              till det, att vi får ju ingen information! Detta var mitt under
              folkomröstningskampanjen, och jag tänkte på alla dessa pallar
              med böcker och beskrivningar av hur EG och EU fungerade och såg
              ut.
            </seg>
            <seg n="ec9b17e0">
              Det är väl helt enkelt så att man inte är beredd att ta till
              sig allting. Människor är olika intresserade. Men att det inte
              skulle finnas tillgång till både bred information, samhällsdebatt
              och diskussion kring detta tycker jag är en felaktig beskrivning.
              Frågan har varit levande, den är närvarande, den är fullt möjlig
              att både delta i och att förhålla sig till för svenska folket.
            </seg>
          </u>
          <note type="speaker" n="93853c4d">
            Anf. 18 CARL B HAMILTON (fp):
          </note>
          <u who="carl_b_hamilton_b4f697" xml:id="i-43fffd4ba3d5693f-0" n="618e5347">
            <seg n="5f3e3dda">
              Herr talman! Jag skulle vilja ställa en fråga till statsministern.
              När nu 27 ledare för Europas länder var samlade i Lissabon, hur
              såg man på det ekonomiska läget i Europa? Det kom in på två sätt.
              Det ena är att man diskuterade konsekvenserna av den amerikanska
              bolånekrisen för Europa och den finansiella marknaden och hade,
              som statsministern antydde, en diskussion om mer eller mindre
              reglering av den finansiella marknaden. Men det kom också in i
              diskussionen om öppenheten gentemot resten av världen. Bejaka
              globaliseringen eller vara protektionistisk?
            </seg>
            <seg n="c1ae236b">
              I och för sig är det riktigt som statsministern sade, att ekonomiska
              data för Europa är starka. Men dessa data är nu några månader
              gamla. Det som gör att jag nu ställer frågan är att vi förefaller
              vara i en balanspunkt.
            </seg>
            <seg n="83ef8214">
              Min fråga är alltså: Var det den allmänna uppfattningen att läget
              blir mer och mer bekymmersamt? Är det neutralt? Är man fortfarande
              positiv till den ekonomiska utvecklingen? Kan statsministern utveckla
              hur 27 ledare såg på det ekonomiska läget i Europa just nu?
            </seg>
          </u>
          <note type="speaker" n="04df649f">
            Anf. 19 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-8" n="cb543941">
            <seg n="b3e4a05d">
              Herr talman! Detta var den andra dagens långa diskussion som
              i grunden handlade om Lissabonagendans externa effekter. Det handlade
              mycket om relation till världen utanför EU, frihandel ställd mot
              olika former av rop på protektionism och skyddsåtgärder. Det är
              svårt att hävda att det fanns en entydig bild av Europas ekonomiska
              läge. Jag tror inte heller att man kan få 27 vittnesbörd som ser
              likadana ut.
            </seg>
            <seg n="7d2ae9b4">
              Sanningen är nog att även om det finns en internationell konjunktur
              som kan beskrivas så är den inte liktydig i sina effekter i de
              respektive länderna. Skandinavien har stora överskott och arbetskraftsbrist,
              i andra länder har man fortsatt stora budgetunderskott, på andra
              håll kanske en mer tydlig finansiell oro. Det finns ingen enhetlig
              bild.
            </seg>
            <seg n="e1e710f4">
              Det jag tror att man ska ha klart för sig, vilket var viktigt
              för mig och andra att markera, är att svaret på finansiell turbulens
              inte alltid är att rikta blickarna mot finansiella operatörer
              och aktörer. Väldigt ofta måste man i stället ställa sig frågan:
              Hur är vår makroekonomiska stabilitet? Hur ser budgetsituationen
              ut? Hur ser marknads- och konkurrensförutsättningarna ut nationellt
              i våra respektive länder? Det vill säga, man har nästan alltid
              ett jobb att själv göra hemma först. Det tyckte jag var viktigt
              att poängtera.
            </seg>
            <seg n="a3661d0e">
              Att på något annat sätt försöka sammanfatta någon sorts samsyn
              vore att felaktigt återge hur diskussionen fördes.
            </seg>
          </u>
          <note type="speaker" n="2bada3e5">
            Anf. 20 CARL B HAMILTON (fp):
          </note>
          <u who="carl_b_hamilton_b4f697" xml:id="i-43fffd4ba3d5693f-1" n="618e5347">
            <seg n="e775391e">
              Herr talman! Förslaget om deklaration om globalisering som ska
              antas vid mötet i december fyller en möjligen med vissa farhågor
              och fjärilar i magen. Är det så att den ekonomiska utvecklingen
              försämras kan ju de protektionistiska krafterna få vind i seglen.
            </seg>
            <seg n="63874f7b">
              Därför undrar jag om statsministern kan tala om vad som är de
              egentliga drivkrafterna och motiven för Portugals ledare att ta
              upp denna fråga. Vad vill han ha sagt i deklarationen? Vill han
              varna för öppenhet, eller är han euforisk och vill bejaka globaliseringen?
              Jag har svårt att tro det senare. Men jag tror ändå att detta
              är en viktig fråga att fundera över framöver. Har statsministern
              något svar eller någon reflexion är jag tacksam.
            </seg>
          </u>
          <note type="speaker" n="ae51b78e">
            Anf. 21 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-9" n="cb543941">
            <seg n="c8340b00">
              Herr talman! Det går naturligtvis inte att förhålla sig till
              ett dokument som ännu inte finns, men det är väl rätt tydligt
              att många säger att globaliseringen är en realitet. Det är något
              vi har att förhålla oss till också på vår kontinent.
            </seg>
            <seg n="b91b8dbf">
              Utifrån det utformas sedan, beroende på landsspecifika erfarenheter
              och lite på ideologiska skillnader och färg på regeringarna även
              om det inte alltid är så entydigt vill jag påpeka, någon sorts
              förhållningssätt som antingen förordar global frihandel och förminskad
              protektionism och som gärna påpekar att en hel del protektionism
              finns kvar att ta bort på EU:s inre marknad. Jag tillhörde dem
              som pratade utifrån utgångspunkten, och det gjorde också flera
              andra.
            </seg>
            <seg n="f7c852e0">
              Men det finns andra som säger att det är en orolig värld, att
              det finns en risk för oönskade investeringar och att konkurrens
              som i grunden är osjyst kommer fram. Det kan också göras hänvisningar
              till klimat eller till sociala förhållanden i olika länder i olika
              delar av världen. Det i sin tur skulle tala för att man därmed
              inrättar egna skyddsåtgärder för att på något sätt balansera denna
              förmodade eller upplevda orättvisa. Det fanns de som argumenterade
              på det viset.
            </seg>
            <seg n="fd3bac08">
              Hur detta sedan ska föras ihop i ett dokument ska bli spännande
              att se, och vi avser att inför EU-nämnd och återrapportering när
              det blir dags för det återkomma till den här frågan. Jag är väldigt
              tydlig med att jag även i den diskussionen naturligtvis kommer
              att ha precis de utgångspunkter jag redogjorde för inför EU-nämnden
              och också här i Sveriges riksdag. Jag kommer inte att sitta tyst
              om nu någon känner en oro för det, utan här är det naturligtvis
              viktigt att Sveriges röst hörs.
            </seg>
          </u>
          <note type="speaker" n="720ad5ba">
            Anf. 22 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-9a310a20115997a9-0" n="09971496">
            <seg n="ee524c48">
              Herr talman! Det talas mycket om Frontex och att man ska förhindra
              illegal invandring. Samtidigt är det, som statsministern har tagit
              upp i tidningen, viktigt att det nu finns en överenskommelse och
              att vi ska fokusera på klimat- och konkurrensfrågor.
            </seg>
            <seg n="9fbea630">
              Tittar vi just på konkurrensfrågan kan vi notera att det är en
              viktig fråga för EU:s framtid men också för Sverige. En stor fråga
              som tas upp är den demografiska utvecklingen. Med en åldrande
              befolkning inom EU är det den här frågan som gäller oss alla.
              Det i sin tur gör att vi behöver möta förändringarna med ökad
              nativitet, vilket gör att vi behöver bedriva ett jämställdhetsarbete,
              så att kvinnor kan kombinera familj och arbete, men också jobba
              med arbetskraftsinvandringsfrågan.
            </seg>
            <seg n="d0136e59">
              Min fråga är då: På vilket sätt tror statsministern att den nya
              överenskommelsen och det nya samarbetet kommer att förändra, påverka
              eller ge oss instrumenten för att jobba med konkurrensfrågan och
              den demografiska utvecklingen utifrån just nativitetsfrågan men
              också utifrån frågan om arbetskraftsinvandringen?
            </seg>
          </u>
          <note type="speaker" n="a6496a25">
            Anf. 23 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-10" n="cb543941">
            <seg n="7a252f54">
              Herr talman! Om detta fördes nära nog inga diskussioner i Lissabon.
              Men många menade ju att när nu den institutionella, mångåriga
              diskussionen har kommit till ett slut, när beslut ska fattas och
              ett nytt fördrag få komma på plats, är det frågor mer av den karaktär
              som Désirée Pethrus Engström nu för fram som ska komma i dess
              ställe. Våra utmaningar är alltså hur Europa är på väg att förändras,
              att ett åldrande Europa, många gånger med arbetskraftsbrist, får
              svårt att upprätthålla konkurrens mot andra delar av världen.
            </seg>
            <seg n="1cfcf74c">
              Då blir det väldigt mycket att alla bär vittnesbörd om nationell
              politik. Vi kan notera att man än en gång till exempel demonstrerar
              i Frankrike därför att de än en gång försöker komma till rätta
              med att vissa statliga grupper har pensionsålder vid 50, vilket
              jämfört med hur vi för diskussionerna i Sverige säger en del om
              spännvidden i Europa mellan de regelsystem vi har. Men det är
              precis detta vi behöver möta. Lever vi allt längre måste vi kanske
              underlätta för att en längre tid av våra liv vara i arbetslivet
              för att orka bära vår välfärd.
            </seg>
            <seg n="e2d43789">
              Kring många av dessa diskussioner tror jag att den europeiska
              agendan kommer att samla sig de kommande åren. Men det var, sanningen
              att säga, inte det, annat än rapsodiskt, som kom fram i Lissabon.
            </seg>
          </u>
          <note type="speaker" n="3c537f5a">
            Anf. 24 ULF HOLM (mp):
          </note>
          <u who="ulf_holm_0cd69a" xml:id="i-5cb2f91ee6ec8697-0" n="319b8732">
            <seg n="7937fbd5">
              Herr talman! Tack så mycket, statsministern, för rapporten!
            </seg>
            <seg n="5e34632f">
              I går fick vi veta att koldioxidhalten i atmosfären ökar mycket
              snabbare än forskarna hittills har trott. Ökningen är hela 35
              procent snabbare, och forskarna tror därför att det blir svårt
              att möta klimatförändringarna.
            </seg>
            <seg n="9bd3251b">
              Utifrån denna kunskap om klimatförändringarna, herr talman, kan
              man väl inte kalla EU-konstitutionen något annat än ett stort
              fiasko. EU-konstitutionen är ingen miljöframgång. Den enda förändring
              man gjorde var att förtydliga artikel 174 om att EU ska främja
              internationella åtgärder för att lösa klimatproblemen. Men det
              är inget nytt. Det gör EU redan i dag.
            </seg>
            <seg n="16a3a28e">
              Det blev inte heller några initiativ från Sverige i klimatfrågan,
              och Miljöpartiet beklagar detta väldigt mycket.
            </seg>
            <seg n="559ab992">
              Fördraget är inte för framtiden. Det tillhör redan historien
              och kommer inte att bli miljömärkt. Samtidigt innebär konstitutionen
              en rad andra förändringar, som EU-president och utrikesminister.
              Det är helt enkelt fel väg för framtiden. Detta måste statsministern
              kunna erkänna, framför allt frågan om att konstitutionen missar
              klimatfrågan.
            </seg>
            <seg n="5e54664d">
              Slutligen anser Miljöpartiet att vi ska ha en svensk folkomröstning
              om EU-konstitutionen. Jag hoppas att statsministern kan ge besked
              om detta, eller är statsministern rädd för att höra vad folket
              tycker om EU?
            </seg>
          </u>
          <note type="speaker" n="a769f14c">
            Anf. 25 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-11" n="cb543941">
            <seg n="dc1ade4c">
              Herr talman! Nu får naturligtvis Ulf Holm förklara för sina väljare,
              men en och annan kanske kan ställa sig frågan hur man kan förklara
              en linje där man först kräver ett samarbete som kraftfullt byggs
              ut för att sedan förorda att vi snabbt går ur det. Jag måste säga
              att jag har lite svårt att förstå det sättet att argumentera.
            </seg>
            <seg n="9ba01abb">
              Om man är för det här samarbetet, om man tror att det kan göra
              skillnad, vilket fem av riksdagens partier tycker, är det fullt
              logiskt att man för en diskussion om huruvida man ska bli ännu
              starkare och lägga ännu mer resurser på en särskild fråga. Jag
              förstår Miljöpartiets miljöengagemang, men det är svårt att förstå
              ert förhållningssätt till Europeiska unionen.
            </seg>
            <seg n="3d0bd7de">
              Det är väl riktigt att konstatera att fördragsprocessen inte
              fördes för att matcha FN:s klimatpanel eller de rapporter som
              kommit om klimatförändringar. Det enkla skälet är att den kunskapen
              inte fanns när den här fördragsprocessen inleddes.
            </seg>
            <seg n="804b9c1f">
              Men det var mycket tydligt att det europeiska ledarskapet i full
              enighet, med detta som bakgrund, ville både markera gentemot fördraget
              genom att föra in den här texten och framför allt, och ännu viktigare
              naturligtvis, på vårtoppmötet fatta beslut om att ställa om våra
              respektive ekonomier och länder utifrån de tre målformuleringarna
              ökad energieffektivitet, inväxling av förnybar energi och, allra
              viktigast, att minska våra växthusgasutsläpp. Detta är en del
              av att sedan också lägga press på världen och att vara aktiv inom
              ramen för FN:s klimatprocess.
            </seg>
            <seg n="ff9a7120">
              Svaret är att det inte alls är så att EU är oförmöget eller ointresserat,
              tvärtom. Här finns nog den beredskap som formulerats allra tydligast
              i världen i dag när det gäller att ta de här frågorna på allvar.
              Det återkommer så att säga till frågans utgångspunkt. Hur kommer
              det sig att Miljöpartiet inte kan se detta och förstå att det
              här är grunden och det bästa som kan hända också för Miljöpartiet,
              att vara där och kämpa för att vi så starkt som möjligt inom ramen
              för EU är aktörer. Det är så märkligt att landa på slutsatsen
              att så må det vara, men vi vill ändå gå ur.
            </seg>
          </u>
          <note type="speaker" n="da13e862">
            Anf. 26 ANNIE JOHANSSON (c):
          </note>
          <u who="annie_johansson_9b42fa" xml:id="i-4fec56c5a92d30c9-0" n="58253769">
            <seg n="4bd612e1">
              Herr talman! Jag skulle vilja markera att det dokument som de
              europeiska stats- och regeringscheferna nu har förhandlat fram
              är historiskt. Man har enats om ett nytt fördrag, nya spelregler
              för att kunna släppa in fler länder. Utifrån en demokratisk synvinkel
              men också utifrån ett öppenhetsperspektiv är det välkommet.
            </seg>
            <seg n="893f17f8">
              Det nya fördraget ska gälla för lång tid. Det ska också gälla
              för att vi fortsättningsvis ska kunna utvidga. Det är oerhört
              viktigt för mig i mitt politiska arbete att vi från vår politiska
              inställning och i vårt internationella samarbete utgår från den
              enskilda individen och arbetar för att stärka dennes egenmakt
              men också dennes position. Man måste känna att man kan påverka
              i Europeiska unionen, och man ska kunna påverka de frågor som
              behandlas där. Ens rättigheter måste också kunna skyddas.
            </seg>
            <seg n="30076b51">
              Grundläggande rättigheter kommer nu att bli rättsligt bindande
              genom reformfördraget. EU blir också en juridisk person som kan,
              om man vill, ansluta sig till Europakonventionen. Detta stärker
              givetvis medborgarperspektivet, vilket är mycket positivt.
            </seg>
            <seg n="af99cf33">
              Jag har två frågor till statsministern: På vilket konkret sätt
              underlättar reformfördraget EU:s fortsatta utvidgning? Vilka andra
              konkreta exempel i det nya reformfördraget gagnar den enskilde
              och de folkvalda parlamenten, liksom dessas möjlighet att påverka,
              och hur fördes den diskussionen i Lissabon?
            </seg>
          </u>
          <note type="speaker" n="a42e9e03">
            Anf. 27 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-12" n="cb543941">
            <seg n="509382c7">
              Herr talman! Det var en mycket korrekt beskrivning. Grunden för
              den fortsatta utvidgningen var att många länder med olika syn
              på utvidgningen sade att Nicefördraget var otillräckligt för att
              möjliggöra att EU skulle kunna fungera i en medlemskapskrets som
              egentligen växte utöver de 25. Det kom att bli 27 länder. Man
              kan ibland diskutera om det var så att man verkligen inte kunde
              fungera, men låt oss ändå konstatera att när nu detta trots allt
              finns på plats har åtminstone det fallit undan som en invändning
              mot att EU inte skulle kunna fortsätta att utvidgas. Det finns
              en ordning för att fungera om EU också blir större.
            </seg>
            <seg n="9d01bfc1">
              Sedan, och det är det som nu följer, kommer den verkliga politiska
              viljan fram. Finns det en vilja att hedra de överenskommelser
              vi har ingått, bland annat om att inleda förhandlingar med Kroatien
              det är väl relativt okomplicerat och naturligtvis med Turkiet,
              som EU:s medlemskrets inte tycker riktigt likadant om. Nu är det
              åtminstone så att det blir mer till att diskutera enskilda länder
              och förhållningssätt till dem snarare än att kunna hänvisa till
              brister i hur EU ska kunna fungera och fatta beslut. På det sättet
              kan man säga att det här blir en grund för att nu fortsätta utvidgningen.
              Den diskussionen kommer att föras bland annat under hösten när
              det gäller vilka kapitel man ska öppna och hur förhandlingarna
              ska fortsätta.
            </seg>
            <seg n="22ce4e14">
              Jag skulle också, herr talman, vilja säga att beskrivningen var
              korrekt när det gällde just rättighetsstadgan och hur den ger
              just ett individ- och medborgarperspektiv. Det är väl det bästa
              exemplet på detta.
            </seg>
            <seg n="5bb48c63">
              Sedan finns en hel del kontrollfunktioner som här byggs ut, det
              vill säga möjligheter att ta initiativ, möjligheter att bromsa
              och till och med i en del fall att förkasta förslag som läggs
              fram som inte har funnits tidigare. Det lägger också en utökad
              roll hos nationella parlament. Det blir mer av både maktorgan
              och kontrollåterhållande sätt att agera. Det är en bättre balans
              tack vare detta fördrag.
            </seg>
          </u>
          <note type="speaker" n="5934789c">
            Anf. 28 JACOB JOHNSON (v):
          </note>
          <u who="jacob_johnson_8077eb" xml:id="i-3ca5e645a5388bcf-0" n="b362fcdf">
            <seg n="c31a6819">
              Herr talman! Jag tänker inte fråga statsministern om han avser
              att förelägga förslaget för en folkomröstning. Jag skulle vilja
              be statsministern utveckla hur regeringen avser att behandla reformfördraget
              i riksdagen. Kommer riksdagen att ta ställning till helheten eller
              bara till ändringsförslaget? Kommer fördraget att remitteras fullt
              ut till berörda myndigheter och organisationer? Kommer det att
              bli ett ny ordentlig remissomgång? Kommer Grundlagsutredningen
              att få möjlighet att yttra sig eftersom frågan kommer att överordnas
              Sveriges grundlag? Kommer det att göras en konsekvensanalys av
              fördragets effekter på riksdagens arbetssätt, till exempel vad
              gäller socialförsäkringsutskottet och justitieutskottet?
            </seg>
          </u>
          <note type="speaker" n="43fcd455">
            Anf. 29 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-13" n="cb543941">
            <seg n="739c9cf5">
              Herr talman! Som jag angav i mitt inledningsanförande är avsikten
              att underteckna detta i december och att därefter ratificera i
              27 medlemsländer med avsikt att det ska träda i kraft den 1 januari
              2009. Det återspeglar bland annat det faktum att det har varit
              många år av framarbetande av det som är grunden för detta fördrag,
              även om det kommer att bli nedbantat i sin slutversion i förhållande
              till det som togs fram under ledning av Giscard dEstaing. Det
              var en process som involverade både Sveriges riksdag och Sveriges
              regering, och det fanns möjligheter för många att ha synpunkter
              under den processen.
            </seg>
            <seg n="93e162fd">
              Vår avsikt är att under 2008 ha en beslutsprocess som ger möjlighet
              för både remissrunda och beredning av proposition. Det ska naturligtvis
              finnas möjlighet till debatt, synpunkter och genomlysning. Men
              vi ska ändå kunna möta det uppsatta målet att riksdagens beslut
              ska möjliggöra att fördraget kan komma på plats den 1 januari
              2009.
            </seg>
          </u>
          <note type="speaker" n="a95c1474">
            Anf. 30 CHRISTER WINBÄCK (fp):
          </note>
          <u who="christer_winback_e24068" xml:id="i-40283e6f2f18d806-0" n="cbb4826f">
            <seg n="86da42af">
              Herr talman! Tack, statsministern, för föredragningen!
            </seg>
            <seg n="d5a337de">
              Europeiska unionen är en organisation där vi har möjlighet att
              jobba med frågor som är för stora för ett enskilt land. En av
              de frågorna är naturligtvis klimatet som har berörts i dag, vilket
              många andra grönmärkta partier i Sverige och i Europa tycker.
            </seg>
            <seg n="fa41a980">
              Klimatfrågorna har berörts några gånger i dag. En av de frågor
              jag har handlar om utsläppsrätter. Frågan ska ha diskuterats.
              Tanken var att det skulle föreligga någon form av beslutspunkter
              rätt nära men som jag förstår har skjutits något framåt om jag
              är rätt underrättad. Hur gick diskussionerna runt detta i Lissabon?
              Diskuterades frågan om utsläppsrätter och flyget?
            </seg>
          </u>
          <note type="speaker" n="5f4925cc">
            Anf. 31 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-14" n="cb543941">
            <seg n="742861f6">
              Herr talman! EU:s utsläppsrättssystem diskuterades inte. Det
              är det korta svaret.
            </seg>
            <seg n="55f14c6c">
              Jag hänvisade till en tidsförskjutning. Det gällde kommissionspresidenten
              Barrosos meddelande att det tidigare angivna datumet i början
              av december för bördefördelningen när det gällde hur vi skulle
              möta målet om 20 procent förnybar energiandel kommer att skjutas
              till januari.
            </seg>
          </u>
          <note type="speaker" n="cb9b36fb">
            Anf. 32 SVEN GUNNAR PERSSON (kd):
          </note>
          <u who="sven_yngve_persson_774bd7" xml:id="i-6d6052b340b0a5cc-0" n="08c775ec">
            <seg n="c1997d57">
              Herr talman! I samband med toppmötet intervjuades statsministern
              av Dagens Nyheter. Han sade att vi nu kan få ett Europa som fungerar
              bättre, ett EU som tar sig an framtidsutmaningar som klimat och
              konkurrensförmåga, ett Europa som mer ägnar sig åt saker som berör
              medborgarna.
            </seg>
            <seg n="2f373ad2">
              Vi kristdemokrater delar statsministerns uppfattning och förhoppningar.
              Vi skulle möjligtvis också ha lagt till att vi gläder oss särskilt
              åt att stadgan om de mänskliga rättigheterna får en närmare knytning
              till fördraget.
            </seg>
            <seg n="0821d2d3">
              I statsministerns redogörelse för vad som hände berörde han snabbt
              tanken på en grupp av visa personer som skulle fundera över framtiden.
              Nu finns naturligtvis både möjligheter och risker med en sådan
              ordning. Jag skulle vilja se att framtidsdiskussionen sker nära
              i kommissionen, i Europeiska rådet, i Europaparlamentet och inte
              minst i de nationella parlamenten. Vilka risker med betoning på
              risker men också möjligheter ser statsministern med den typen
              av grupper som lite vid sidan av ska diskutera något som berör
              oss? Om vi verkligen ska få ett EU som berör medborgarna närmare
              gäller det att föra diskussionen nära medborgarna.
            </seg>
          </u>
          <note type="speaker" n="bc102371">
            Anf. 33 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-15" n="cb543941">
            <seg n="4adecdf8">
              Herr talman! Som de som var närvarande vid EU-nämndsgenomgången
              inför toppmötet kunde konstatera hade jag en hel del invändningar.
              Det är helt enkelt svårt att lägga en kontinents framtid, 450
              miljoner invånares framtida levnadsförutsättningar, i händerna
              på tio personer och tro att det ska utgöra hela framtidsdiskussionen.
              Det finns säkert mycket att säga om detta.
            </seg>
            <seg n="f61c5d45">
              På det informella toppmötet i Lissabon kom frågan upp egentligen
              bara på ett enda vis. Ordföranden Sócrates sade i sin sammanfattning
              dag två att han hade fått propåer av ett enskilt medlemsland,
              i det här fallet Frankrike, om att inrätta en expertgrupp som
              det till och med översattes, men visemansgrupp har använts i andra
              sammanhang och han avsåg att höra med medlemsländerna hur man
              såg på detta samt att ett sådant initiativ skulle förberedas till
              decembertoppmötet. Frågan diskuterades inte i plenum mellan stats-
              och regeringscheferna mer än så. Det var en sammanfattning omkring
              en diskussion som inte hade förts där, som vi rimligen får jobba
              med under väg fram till och fatta beslut om i så fall på decembertoppmötet.
            </seg>
          </u>
          <note type="speaker" n="c5a6d9b7">
            Anf. 34 MAX ANDERSSON (mp):
          </note>
          <u who="max_andersson_531f93" xml:id="i-c10b91911f9810ac-0" n="8a0173dc">
            <seg n="0f25c05b">
              Herr talman! Jag skulle vilja kort förklara Miljöpartiets syn
              på EU och miljö. EU är ett hinder på många delar av miljöområdet.
              EU förbjuder oss att agera. EU ger också en möjlighet, och vi
              kan använda EU för att tvinga vissa länder att gå före. EU är
              både en möjlighet och ett hinder.
            </seg>
            <seg n="95d5fa99">
              Vi vill inte vara med i EU, och det vet statsministern. Men så
              länge vi är med, till dess vi lyckas ta oss ut, ska vi försöka
              använda oss av verktyget så mycket som möjligt. Vi ska också jobba
              för att förbättra verktyget så mycket som möjligt. Det är därför
              vi hela tiden har krävt att man ska göra något med Lissabonfördraget
              för att förbättra EU:s möjligheter att ta itu med miljöproblemen.
            </seg>
            <seg n="fe702954">
              Det blev inte så. Varför har statsministern inte försökt förbättra
              EU:s möjligheter att ta itu med klimatproblemen? Det har ni ändå
              inte gjort.
            </seg>
            <seg n="f79a9843">
              Det här är i princip samma fördrag som det folken i Frankrike
              och Holland sade nej till för två år sedan. Då var fördraget så
              oerhört viktigt att det ställdes ut till folkomröstning i mängder
              av länder. Nu kommer samma fördrag tillbaka en gång till, och
              då verkar främsta prioriteten för EU:s ledare vara att det inte
              ska bli en folkomröstning.
            </seg>
            <seg n="b0812684">
              Folken i Europa vill ha ett samarbete mellan Europas länder.
              Den politiska eliten vill bygga en europeisk stat. Tror statsministern
              att det är möjligt att bygga det Europa som EU:s ledare vill göra
              om folket får säga sitt om de vill ha det?
            </seg>
          </u>
          <note type="speaker" n="7df9f15e">
            Anf. 35 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-16" n="cb543941">
            <seg n="dfa0fc22">
              Herr talman! Max Andersson får ursäkta, men det var inte alldeles
              lätt att följa med i det första. Det är som att ha synpunkter
              på en partner man samtidigt inte säger sig vilja leva med. Det
              brukar inte bli någon höjdare. Man får försöka förhålla sig till
              att man har synpunkter på någon man säger sig vilja leva med.
              Då är det lite mer intressant att höra vad du säger. Framför allt
              ställer man väldiga krav på att partnern ska anpassa sig till
              en massa uppfattningar som man själv har. Vi lär behöva fortsätta
              den diskussionen mellan Miljöpartiet och de partier som tycker
              annorlunda.
            </seg>
            <seg n="f7710668">
              Jag vill bara markera att vi inte har gjort vägvalet att instifta
              en europeisk stat. Vi förstår att man ofta säger så för att det
              ska ge skrämselhicka hos svenska folket, som då antas tycka särskilt
              illa om det ordet och den idén.
            </seg>
            <seg n="b12417c8">
              Medlemsländerna äger EU:s utveckling, och det är just så vi grundar
              samarbetet med allt vad det innebär av subsidiaritet, nationell
              möjlighet till inflytande och kontroll, den balans som ligger
              i EU-systemet mellan ministerrådet och Europeiska rådet å ena
              sidan och kommissionen och Europaparlamentet å andra sidan. Det
              är inte någon superstatsbildning, av det enkla skälet att det
              inte finns ett stöd för eller en vilja att åstadkomma det. Det
              är ett modernt sätt att försöka lösa gränsöverskridande problem
              inom ramen för gränsöverskridande politiska beslut. Det finns
              faktiskt inga andra exempel i världen där den här typen av samarbete
              verkligen fungerar.
            </seg>
            <seg n="22b4b3a2">
              Sedan har samarbetet sina skavanker. Det är inte perfekt. Det
              finns kritik, och den är ibland befogad. Det framför vi ofta från
              Sverige. Det får gärna vara effektivare och kosta lite mindre.
              Det får gärna vara mer transparent.
            </seg>
            <seg n="16bf3338">
              Men man ska komma ihåg att det är historiskt; det är fantastiskt
              att 27 länder på det här sättet kan samsas kring beslut, sätta
              press på varandra och mötas i dialog.
            </seg>
            <seg n="4b232ecb">
              Alternativet, bara så att det är klart, är de gamla nationalstaterna,
              oförmögna att svara upp mot vår tids problem. Då blir det inte
              så mycket gjort, Max Andersson. Det är det som är problemet. Det
              blir vackra formuleringar men väldigt lite uträttat.
            </seg>
          </u>
          <note type="speaker" n="b245719c">
            Anf. 36 MAX ANDERSSON (mp):
          </note>
          <u who="max_andersson_531f93" xml:id="i-c10b91911f9810ac-1" n="8a0173dc">
            <seg n="8c225b2b">
              Herr talman! Jag får väl upplysa statsministern om att EU inte
              är ett äktenskap. Det är en fullkomligt felaktig analogi han kommer
              med.
            </seg>
            <seg n="23ca6810">
              Statsministern får gärna, om han tror att det gynnar honom, kritisera
              Miljöpartiet för att vi kräver att så länge Sverige är kvar i
              EU ska man förbättra dess redskap att ta itu med miljöproblemen.
              Ja, han kan kräva det om han så önskar.
            </seg>
            <seg n="bb3a4f81">
              Men du vill ju vara kvar i EU. Varför har inte du gjort någonting
              för att förbättra EU:s förmåga att ta itu med klimatproblemen?
              Det var den frågan jag ställde. Det var den frågan du inte svarade
              på. Svara på den frågan, herr statsminister!
            </seg>
          </u>
          <note type="speaker" n="dcfce637">
            Anf. 37 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-17" n="cb543941">
            <seg n="7f34c90a">
              Herr talman! Det ska jag så gärna göra. Jag kan säga er att det
              inte är varje dag, har jag noterat, som jag får beröm av den svenska
              miljörörelsen. Men de gav ett erkännande till mig och till Sverige
              det fanns en bred enighet bakom detta för att Sverige var mycket
              pådrivande när det gällde att ta på sig tuffa utsläppsreduktionsmål
              inför och under toppmötet i mars i år.
            </seg>
            <seg n="22563e19">
              Jag var mycket pådrivande i detta. Vi låg på det tyska ordförandeskapet.
              Vi gjorde markeringar hemmavid att vi var beredda att gå upp till
              30 procent. Vi fick också med oss andra länder på att formulera
              det som blev slutsatsen, nämligen en 20-procentig målreduktion
              men en öppning för att gå upp till 30 procent inom ramen för en
              internationell överenskommelse.
            </seg>
            <seg n="c1016b45">
              Jag kan säga att det inte var alla länder som hade landat på
              den uppfattningen om det inte varit för att några länder gick
              före, om det inte varit för att EU-samarbetet fungerar så att
              man inbördes sätter press på varandra.
            </seg>
            <seg n="7c448940">
              Jag kan också säga när det gäller målet om att komma upp till
              en förnybar energiandel på 20 procent att väldigt många länder
              mellan skål och vägg har svårt att se att de faktiskt kan åstadkomma
              detta. Så även där var Sverige pådrivande. Dessutom kan man konstatera
              att EU som beslutsforum gav ett innehåll till en inriktning på
              politik i många länder som annars inte hade varit möjlig att få
              på plats.
            </seg>
            <seg n="15beabb1">
              Min roll var möjligtvis liten, men den var ändå i den påverkande
              riktning som jag tror att Miljöpartiet också ville se i det här
              fallet.
            </seg>
          </u>
          <note type="speaker" n="25b9a996">
            Anf. 38 CARINA OHLSSON (s):
          </note>
          <u who="carina_ohlsson_9be34b" xml:id="i-148bd58afe03d344-0" n="24b15712">
            <seg n="207c360b">
              Herr talman! Jag undrar om statsministern ser att det nya fördraget
              tillsammans med Lissabonstrategin kommer att ge ett utökat utrymme
              för att utveckla arbetet med hållbar utveckling. Vi har fått det
              delvis belyst här, men jag skulle ändå vilja ha det lite mer utvecklat.
              Då menar jag alla de tre dimensionerna, den sociala, den miljömässiga
              och den ekonomiska, var och en för sig men också ihopkopplade.
            </seg>
            <seg n="0a5749ec">
              Detta är också kopplat till de fem punkter som vi i dag har hört
              att trojkan prioriterar. Man bör dessutom utgå från människors
              vardag, och då tänker jag på till exempel arbetstagarnas rättigheter,
              jämställdhet, barns och ungdomars villkor, social trygghet och
              bekämpande av människohandel.
            </seg>
            <seg n="6f16c7d9">
              Klimatfrågan är naturligtvis jätteviktig, men det gäller också
              utvecklingen av andra miljöfrågor som människor lever med i sin
              vardag hela tiden i Europa, till exempel rent vatten, luft- och
              havsmiljökvalitetsfrågor, försurning, övergödning och så vidare.
              Jag skulle vilja ha det lite mer belyst än tidigare.
            </seg>
          </u>
          <note type="speaker" n="859e7bbb">
            Anf. 39 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-18" n="cb543941">
            <seg n="debaac43">
              Herr talman! Ingenting av detta var uppe under det informella
              toppmötet. Den översyn som ska ske av Lissabonstrategin, som vi
              i tiden kan placera in någonstans mot det svenska ordförandeskapet,
              kommer att innehålla diskussioner av det här slaget: Hur ska vi
              gå vidare? Hur ska vi se på begreppet hållbar utveckling? Vi har
              delvis parallella processer för detta i Europa just nu. Låt oss
              återkomma till den diskussionen.
            </seg>
            <seg n="666a4302">
              Låt mig bara säga till Carina Ohlssons uppräkning att det är
              viktiga frågor, men det återspeglar just diskussionen om att debatten
              gärna kan föras i Europa men i vilka forum ska man fatta beslut
              kring var och en av dessa frågor?
            </seg>
            <seg n="38d9f0c8">
              Man måste också vara beredd att säga att en del inte hör hemma
              på Europanivån utan att det i somliga fall ska vara riksdag, landsting
              och kommuner, som kanske är mer delaktiga i att fatta beslut kring
              en del av de frågor Carina Ohlsson nämnde.
            </seg>
            <seg n="ba812f20">
              Vid det informella toppmötet var inte, som sagt, de här frågorna
              uppe.
            </seg>
          </u>
          <note type="speaker" n="3e586b06">
            Anf. 40 AGNETA LUNDBERG (s):
          </note>
          <u who="agneta_lundberg_04db1a" xml:id="i-6a1446de6fd556a9-0" n="141f4a5c">
            <seg n="e2f0201c">
              Herr talman! Jag skulle vilja fråga hur statsministern ser på
              sin förändrade roll under Sveriges kommande ordförandeskap. Kommer
              våra möjligheter att ha inflytande över vilka frågor som vi kan
              vilja ta upp på dagordningen att påverkas när statsministern inte
              längre är ordförande? Hur tänker statsministern då agera i den
              nya situationen?
            </seg>
          </u>
          <note type="speaker" n="727c9eef">
            Anf. 41 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-19" n="cb543941">
            <seg n="766996c5">
              Herr talman! Det svenska ordförandeskapet formuleras, kan man
              säga, dels i viss mån nationellt, dels tillsammans med två andra
              länder, eftersom det numera fungerar med roterande ordförandeskap,
              i vårt fall tillsammans med Tjeckien och Frankrike.
            </seg>
            <seg n="a293b2dd">
              De inledande kontakterna har redan hållits, och det är väldigt
              tydligt att den allt överordnade frågan, framför allt om man lyssnar
              med Frankrike eller med oss, kommer att vara klimatfrågan och
              förberedelserna för toppmötet i Köpenhamn i december 2009.
            </seg>
            <seg n="9624d9e4">
              Sedan bör man notera att vi troligtvis, som det nu ser ut, kommer
              att vara det stora försöksordförandeskapet på väg från ett system
              till ett annat. Det beror naturligtvis på om de 27 medlemsländerna
              har hunnit ratificera, men om de gör det är tanken att det ska
              komma fram en nyvald ordförande och en hög representant för utrikes
              frågor och att dessa ska vara på plats antingen redan före vårt
              ordförandeskap eller åtminstone precis i inledningen av eller
              under vårt ordförandeskap. Det gör att vi får ha en parallell
              planering som öppnar för att det kan se lite olika ut.
            </seg>
            <seg n="6217d4b9">
              Min uppfattning är att det där kommer att leda till en diskussion
              om hur man ska väga av den valda ordförandens inflytande mot det
              nationella ordförandeskapet som förmodligen måste ske i dialogform.
            </seg>
            <seg n="d380db6c">
              Samtidigt ska man komma ihåg att redan denna institutionella
              förändring, och det faktum att det svenska ordförandeskapet ligger
              efter ett val till Europaparlamentet och att det är en ny kommission
              som ska in under senhösten, i realiteten innebär att det svenska
              ordförandeskapet trots allt blir något nedkortat. Det är ett faktum
              att utgå ifrån i vår planering.
            </seg>
            <seg n="38c8d05b">
              När det gäller klimatfrågan och Lissabonstrategin, som jag fick
              en fråga om, kan man notera att slutåret är 2010. Alltså bör man
              rimligen en stund före 2010 prata om hur det ska se ut. Det kan
              komma frågor om Kroatiens roll. Jag skulle gärna vilja tillföra
              att vi för fram Östersjöstrategin, som vi har jobbat en hel del
              med, och att det blir en mer erkänd del av EU-samarbetet.
            </seg>
            <seg n="286e02f4">
              Att tro att vi därtill får fram många andra frågor som får utrymme,
              givet allt jag nu har sagt, är att missförstå hur EU arbetar.
              Det kommer nog att handla om ungefär de frågorna och de förutsättningarna,
              givet att det då inte är alldeles säkert hur det blir, som jag
              nu har redogjort för.
            </seg>
          </u>
          <note type="speaker" n="69560133">
            Anf. 42 HILLEVI LARSSON (s):
          </note>
          <u who="hillevi_larsson_896639" xml:id="i-fc837e5310edb21b-0" n="f93d9d1c">
            <seg n="ecae105d">
              Herr talman! Vi har nåtts av rapporter om fruktansvärda saker
              som pågår i Burma. Tusentals fredliga demonstranter har gripits.
              Mängder har misshandlats och fängslats, inte minst munkar. Det
              vittnas om brinnande likhögar i skogen där man gör sig av med
              de oppositionella.
            </seg>
            <seg n="121b81bf">
              EU har redan börjat agera i den här frågan. Man har till exempel
              bestämt sig för handelssanktioner när det gäller gruv- och timmerindustrin.
              Det handlar om att frysa tillgångarna för generaler som har pengar
              placerade i Europa.
            </seg>
            <seg n="99ff3f34">
              Men jag tror att man måste ta steget vidare. Det gäller gas-
              och oljeindustrin, där vi har ett samarbete med EU när det gäller
              handel och investeringar. Det gäller även ädelstenar. Bara 3 procent
              av de ädelstenar som importeras till resten av världen kommer
              direkt från Burma medan resterande del kommer via Thailand och
              Kina. Det står made in Thailand eller made in China på produkterna,
              men det är de facto pengar som strömmar in i militärjuntan i generalernas
              fickor.
            </seg>
            <seg n="2136ca97">
              Demokratirörelsen i Burma driver starkt kravet på hårda sanktioner.
              Jag vet att den här frågan inte var någonting som statsministern
              diskuterade, utan det var utrikesministrarna som gjorde det. Jag
              hoppas att statsministern ändå är informerad om vilka diskussioner
              som fördes och hur långt man kom. Frågan är ju högaktuell och
              viktig för Sverige.
            </seg>
            <seg n="d224ebc2">
              Jag hoppas att Burmafrågan inte bara blir en dagslända som styrs
              av den medierapportering som finns. Vi måste kämpa vidare här.
              Jag vill därför fråga: Vad hände på mötet?
            </seg>
          </u>
          <note type="speaker" n="770b050c">
            Anf. 43 Statsminister FREDRIK REINFELDT (m):
          </note>
          <u who="unknown" xml:id="i-fcd3500cadb42913-1" n="cb543941">
            <seg n="e785a0c1">
              Herr talman! Hillevi Larsson har uppfattat detta korrekt; det
              är utrikesministerkretsen som har fört de här diskussionerna.
              Jag är egentligen inte ens säker på att de fördes i Lissabon,
              utan jag tror att det var på ett föregående möte. Men jag kan
              vara felunderrättad.
            </seg>
            <seg n="62c6af58">
              Det hela är ungefär utifrån de linjer som Hillevi Larsson har
              tecknat. Hur får man sanktioner att fungera? Det handlar om att
              namnge personer. Det handlar om att göra det gällande viss handel.
              Det finns en beredvillighet i Europa att göra mer och att försöka
              få fram sanktioner som fungerar.
            </seg>
            <seg n="35a06a09">
              Men det finns också en insikt om att Burma som är ett mycket
              slutet land i realiteten har mycket få kontakter med Europa. Burma
              är i mycket högre grad beroende av sina närliggande mäktiga grannar.
              Därför är det också viktigt att inom det internationella samfundet
              ligga på för att få också dem att skapa tryck gentemot Burma.
            </seg>
          </u>
          <note n="97408a62">
            Anf. 44 LENNART SACRÉDEUS (kd):
          </note>
          <u who="unknown" xml:id="i-085c7bfda094fba4-1" n="cb543941">
            <seg n="37da4a94">
              Herr talman! Jag vill ta upp två konstitutionella frågor med
              statsministern. De rör frågor som Sveriges riksdag i ett tidigt
              skede hade en avvisande inställning till i den konstitutionella
              process som nu landade i Lissabon.
            </seg>
            <seg n="80b52bcb">
              Den första är frågan om inrättandet av en EU-ordförande eller
              EU-president och detta satt i relation till det roterande ordförandeskapet.
              Den nya permanenta EU-presidenten ska väljas på 2 ½ år med möjlighet
              till ytterligare omval för en mandatperiod. Valkorporationen blir
              de 27 medlemsländernas regeringschefer eller statsöverhuvuden.
            </seg>
            <seg n="5ea60986">
              Hur ser statsministern på det nya ämbetet? Är det bara att leda
              sammanträdena, eller ser statsministern detta som fröet till ett
              mycket betydelsefullt ämbete? Hur ser statsministern på EU-presidentämbetet
              satt i relation till ordförandeskapet, som också berörts i en
              tidigare fråga?
            </seg>
            <seg n="2ee15d8c">
              När Sverige hade ordförandeskapet 2001 betydde det mycket för
              vårt land. Även när jag var ledamot av Europaparlamentet på den
              tiden kände jag att det fanns en nationell samling kring den europeiska
              politiken. Kan denna samling och detta engagemang för respektive
              ordförandeland försvagas när EU-presidenten kanske blir den som
              medierna fokuserar mycket på? Detta var det första sjoket.
            </seg>
            <seg n="22f52dc1">
              Det andra handlar om de små bryggorna eller passerellerna där
              regeringscheferna i Europeiska rådet om de är enhälliga kan tillföra
              en ny beslutskompetens till Europeiska unionen. Det kan ske antingen
              genom att man överför frågor från enhällighet till majoritetsbeslut
              eller genom att man lägger ny kompetens under sig. Även det avvisade
              riksdagen initialt. Man önskade inte de här passerellerna. Hur
              ser statsministern på användandet av passereller i framtiden?
            </seg>
          </u>
          <note type="speaker" n="44e6e105">
            Anf. 45 Statsminister FREDRIK REINFELDT (m):
          </note>
          <u who="unknown" xml:id="i-ac60684f7544ed1a-20" n="cb543941">
            <seg n="c909a595">
              Herr talman! Detta är grundfrågor om det innehållsliga som inte
              heller det var uppe under det informella toppmötet. Framför allt
              var inte passerellernas roll uppe.
            </seg>
            <seg n="116ec376">
              Däremot noterades förvisso en diskussion om den valda ordföranden
              nu när det börjar bli mer konkret att det är en person som ska
              komma på plats. Precis som jag angav i ett tidigare svar är jag
              ganska övertygad om att mallen inte är direkt given och tydlig,
              utan det kommer delvis att bli en diskussion av det slag som har
              förts fram här i dag. Detta blir definitivt en person som ska
              leda Europeiska rådets möten men som rimligen också måste ha en
              del andra av ordförandeskapets karakteristika. Ordföranden ska
              alltså vara drivande i processer, följa frågor och ha kontakter
              med enskilda medlemsländer.
            </seg>
            <seg n="84ad9558">
              Jag tror dock att om det därtill ska finnas ett bra kvalitativt
              nationellt ordförandeskap måste det blir något sorts samarbete
              mellan det ordförandeland som finns och den valda ordföranden.
            </seg>
            <seg n="345ab4f4">
              Men jag tror att vi kommer att notera att det kommer att bli
              mycket diskussioner. Det kommer att handla mycket om individer
              när det gäller hur detta kommer att fungera. Det kommer säkert
              att påpekas av en del att det blir en förskjutning av känslan
              av att det nationella ordförandeskapet blir så nationellt.
            </seg>
            <seg n="70a7ebe8">
              När det gäller passerellerna fördes som sagt ingen diskussion.
              Jag har inget nytt att tillföra den frågan här i dag.
            </seg>
          </u>
          <note type="speaker" n="b8f1301f">
            Anf. 46 GÖRAN LENNMARKER (m):
          </note>
          <u who="goran_lennmarker_42b86f" xml:id="i-3a163143f4ebc7a4-0" n="cd9bc440">
            <seg n="fd48ddfd">
              Herr talman! Tack, statsministern, för redogörelsen! Jag vill
              mer komma med en reflexion som har att göra med ett demokratiskt
              underskott.
            </seg>
            <seg n="8986a23a">
              Om vi ser tillbaka på Europas historia ser vi gigantiska demokratiska
              underskott. Det är stormakterna som har bestämt. Men nu har vi
              hittat en ordning för att alla länder som så önskar ska kunna
              vara med och påverka vår utveckling. Europa har aldrig haft ett
              lägre demokratiskt underskott än vi har i dag. Det tycker jag
              är oerhört centralt att komma ihåg.
            </seg>
            <seg n="dd1e32d6">
              Jag var med i konventet. Där var det särskilt intressant att
              lyssna till de nya medlemsländerna, det vill säga de länder som
              hade skapats alldeles nyss och inte ens var självständiga länder.
              Vi kan till exempel ta Estland, vårt nära grannland, som hade
              att fundera på frågan om vad man ska göra hemmavid när man har
              en ny nationell självbestämmanderätt. Vad ska vi besluta om hemma
              i Tallinn över vårt land? Och vad ska vi göra på gemensam europeisk
              nivå?
            </seg>
            <seg n="0a2fff7e">
              Observera att just de nya länderna mycket starkt underströk vikten
              av att vi har europeiskt samarbete där vi klarar av sådana frågor
              som vi inte kan klara av själva hemma. Man kan inte besluta om
              de frågorna i Tallinn lika lite som i Helsingfors, utan vi behöver
              ha en europeisk nivå.
            </seg>
            <seg n="d345b561">
              Om man tittar ut över världen ser man att Europa är den kontinent
              som har i särklass minst demokratiskt underskott. När man diskuterar
              FN-reformer och hur FN ska representeras från ett antal världsdelar
              pekar man ut ett antal stormakter som ska representera respektive
              världsdel. Vi har faktiskt en annan ordning i Europa som är väsentligt
              mycket bättre.
            </seg>
            <seg n="5eafbb01">
              Om man ser tillbaka på riksdagens historia tror jag att Sveriges
              riksdag aldrig har haft ett större inflytande i Europa än vad
              vi har i dag och vad vi kommer att få med det nya fördraget. Denna
              kammare, som en gång i tiden nästan helt och hållet var fångad
              i det nationella, har nu en möjlighet att på ett helt annat sätt
              påverka utvecklingen i hela vår världsdel.
            </seg>
            <seg n="29679547">
              Jag tycker att man ska komma ihåg att om vi blir fler länder
              blir vi starkare. Visserligen blir vår proportion lite mindre;
              det ligger ju i sakens natur när man utvidgar ett samarbete. Men
              det innebär inte att påverkansmöjligheten blir mindre. Tvärtom
              får man en större arena att verka på. Därför blir all den här
              diskussionen om demokratiskt underskott så bisarr. När vi ökar
              det demokratiska inflytandet får vi den bakvända diskussionen
              som om vi minskade det.
            </seg>
          </u>
          <note type="speaker" n="fc60d846">
            Anf. 47 Statsminister FREDRIK REINFELDT (m):
          </note>
          <u who="unknown" xml:id="i-fcd3500cadb42913-2" n="cb543941">
            <seg n="f6345c4c">
              Herr talman! Jag har inte mycket att tillföra till denna vältaliga
              sammanfattning.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="846c74ea">
            3 § Anmälan om deputerad
          </note>
          <note n="5c822313">
            Talmannen meddelade att konstitutionsutskottet anmält att Mats
            Einarsson (v) valts till deputerad i det sammansatta konstitutions-
            och utrikesutskottet under Pernilla Zethraeus (v) ledighet.
          </note>
          <note n="7e97265a">
            4 § Meddelande om val
          </note>
          <note n="ea5ae8ee">
            Talmannen meddelade att val till Nordiska rådets svenska delegation
            skulle äga rum onsdagen den 24 oktober.
          </note>
          <note n="9dce2b00">
            Meddelandet hade delats ut till kammarens ledamöter.
          </note>
          <note n="13d3a6ae">
            5 § Meddelande om särskild debatt
          </note>
          <note n="50425fdb">
            Talmannen meddelade att särskild debatt om Finansdepartementets
            samröre med investmentbanken Carnegie kring försäljningen av sex
            statliga bolag skulle äga rum onsdagen den 24 oktober kl. 9.00.
          </note>
          <note n="03c554e2">
            Från regeringen skulle statsrådet Mats Odell (kd) delta.
          </note>
          <note n="07b7c3a3">
            6 § Meddelande om frågestund
          </note>
          <note n="c57b6577">
            Talmannen meddelade att vid frågestunden torsdagen den 25 oktober
            kl. 14.00 skulle följande statsråd närvara:
          </note>
          <note n="58d909b8">
            Socialminister Göran Hägglund (kd), näringsminister Maud Olofsson
            (c), statsrådet Cristina Husmark Pehrsson (m), statsrådet Åsa
            Torstensson (c) och statsrådet Cecilia Malmström (fp).
          </note>
          <note n="09cb8798">
            7 § Anmälan om fördröjt svar på interpellation
          </note>
          <note n="5a66e622">
            Till riksdagen hade inkommit följande skrivelse:
          </note>
          <note n="a6cdd5d6">
            Interpellation 2007/08:52
          </note>
          <note n="31556648">
            Interpellation 2007/08:52 Förmögenhet och bidrag
          </note>
          <note n="fd301a40">
            Interpellationen kommer att besvaras den 2 november 2007.
          </note>
          <u who="unknown" xml:id="i-085c7bfda094fba4-2" n="cb543941">
            <seg n="bfb7d27a">
              Skälet till dröjsmålet är sedan tidigare inbokade engagemang.
            </seg>
          </u>
          <note n="7bd387da">
            Marianne Jenryd
          </note>
          <note n="94ae2830">
            8 § Svar på interpellation 2007/08:23 om rådet för utförsäljning
            av statliga företag
          </note>
          <note type="speaker" n="ed46a4d5">
            Anf. 48 Statsrådet MATS ODELL (kd):
          </note>
          <u who="unknown" xml:id="i-fcd3500cadb42913-3" n="cb543941">
            <seg n="9cd20b6f">
              Herr talman! Alf Eriksson har ställt några frågor kring Rådet
              för försäljning av aktier i bolag med statligt ägande.
            </seg>
          </u>
          <note n="e99df808">
            Alf Eriksson frågar: Vilka kriterier till grund för att utse
            medlemmarna i rådet har statsrådet verkat för, och vilka specialkunskaper
            och vilken erfarenhet har därvid värderats?
          </note>
          <u who="unknown" xml:id="i-085c7bfda094fba4-3" n="cb543941">
            <seg n="7f634747">
              Vem eller vilka ska, enligt statsrådets bedömning, ge råd i fråga
              om de nationalekonomiska konsekvenserna av utförsäljningarna?
            </seg>
            <seg n="d9d5c2b1">
              Hur avser statsrådet att se till att offentlighetsprincipen kommer
              att gälla för rådets arbete?
            </seg>
            <seg n="dc6dd09b">
              Vad kommer de aktuella jävsförhållandena att innebära för rådets
              praktiska arbete, och avser statsrådet att vidta några åtgärder?
            </seg>
            <seg n="1e667600">
              Herr talman! Jag vill i mitt svar försöka ge en samlad bild av
              rådets uppdrag. Rådet för försäljning av aktier i bolag med statligt
              ägande, som är den korrekta benämningen, ska inför de beslut som
              regeringen kommer att fatta om försäljning av aktier eller på
              annat sätt avyttring av ett bolag med statligt ägande bedöma den
              föreslagna avyttringen.
            </seg>
            <seg n="bc9b214b">
              Bedömningen ska ta fasta på om avyttringen genomförs affärsmässigt
              och efter erforderlig analys av möjliga handlingsalternativ.
            </seg>
            <seg n="51d2f933">
              Rådsmedlemmarna har valts för att de med sin egen sakkunskap
              ska kunna ta ställning och göra en bedömning av en föreslagen
              transaktion eller affärsmodell. Den affärsmässiga kompetensen
              har därför betonats.
            </seg>
            <seg n="f0caec16">
              Det är ganska naturligt att det kan finnas jävsförhållanden i
              ärenden om försäljningar av bolag. Jag är övertygad om att rådet
              kommer att hantera detta i enlighet med gängse regler så att de
              bedömningar rådet gör ger en objektiv, allsidig och klar bedömning
              av de förslag rådet får i uppdrag att ta ställning till.
            </seg>
            <seg n="ba55b9f5">
              Alf Eriksson frågar efter bedömningar av nationalekonomiska effekter.
              Rådet har enligt sina direktiv i uppgift att göra affärsmässiga
              bedömningar. Som en del av den genomgång som nu pågår av de sex
              aktuella företagen gör regeringen även bedömningar av annat slag.
              Dessa bedömningar kan bland annat omfatta företagets utveckling
              och konkurrenssituation, sysselsättningen, eventuella nationella
              intressen och samhällsuppdrag med mera.
            </seg>
            <seg n="16664bc5">
              Rådet är en myndighet, och för rådet gäller samma regler om offentlighet
              och sekretess som gäller för alla andra myndigheter.
            </seg>
          </u>
          <note type="speaker" n="8940077f">
            Anf. 49 ALF ERIKSSON (s):
          </note>
          <u who="alf_eriksson_8c9942" xml:id="i-e99c506922aa86aa-0" n="8db948a4">
            <seg n="94dbfff8">
              Herr talman! Jag tackar ministern för svaret. Den här interpellationen
              ställde jag den 26 september, alltså för snart en månad sedan.
              Det har väl hänt en del under resans gång sedan dess, men ministern
              har inte hunnit lämna svar förrän i dag. Min interpellation ställde
              jag mot bakgrund av den utförsäljning som regeringen har skaffat
              sig fullmakt för här i riksdagen på grunder som enligt Riksrevisionen
              strider mot grundlagen. Det handlar om mycket stora värden, värden
              som tillhör svenska folket.
            </seg>
            <seg n="c6f78a77">
              Jag tycker att svaret är tunt. Det ministern säger är att rådet
              ska bedöma avyttringen affärsmässigt och att det finns jävsförhållanden.
              Det var i stort sett allt. Affärer handlar i hög grad om förtroende,
              och jag tycker att det finns en stor brist på den varan i detta
              utförsäljningsförfarande. Dels handlar det om förtroende från
              ägaren, i det här fallet svenska folket, som ju måste känna att
              man i det här fallet får något för det man äger, eftersom det
              här nu ska säljas. Dels handlar det också om förtroende från köparen.
              För tror man inte att det är på ett visst sätt, och känner sig
              trygg, kan det påverka priset.
            </seg>
            <seg n="b0691e1e">
              Resan har kantats av frågor som väl har gjort att det här förtroendet
              inte är så stort. Först kommer Riksrevisionen och säger att statsrådets
              proposition inte är beredd enligt underlagens regler med hänsyn,
              förstås, till förra årets budgetproposition. Det har varit ständiga
              ommöbleringar i organisationen. Sedan hände det här med Carnegie,
              med rådgivare som åker in och ut. Det är också Utförsäljningsrådet
              som byter folk. En del går, och statsrådet är ledsen. Nästa dag
              har han visat handlingskraft när han fått några att sluta. Sådant
              här inger inte stort förtroende.
            </seg>
            <seg n="d6dbfdf7">
              Sammansättningen av detta utförsäljningsråd reser, för mig i
              alla fall, fler frågetecken än det ger svar. Det bidrar inte till
              att öka förtroendet för försäljningsprocessen. Det är ju så, det
              framgår faktiskt av svaret, att dessa ledamöter ska lämna råd
              som berör konkurrenternas ledning. När det gäller yttranden om
              bolåneinstitutet SBAB ska Handelsbankens ledning vara med och
              ha synpunkter på om det här är en affärsmässig affär eller inte.
              Detta sticker i mina ögon. Det luktar jäv lång väg. Mobiloperatören
              3 har också en ledamot i rådet, och de ska vara med och göra en
              bedömning av försäljningen av konkurrenten Telia. Hur tänker statsrådet
              i dessa jävsfrågor?
            </seg>
          </u>
          <note type="speaker" n="86bc6378">
            Anf. 50 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-72ea19a611eb2f4f-0" n="3be86cfe">
            <seg n="aa12c9f3">
              Herr talman! Anledningen till att jag vill vara med i den här
              diskussionen är att det under de senaste dagarna har inträffat
              en händelse, eller rättare sagt: Statsrådet har satt i gång en
              ny process som jag tror kan vara med och påverka hela den här
              situationen. Jag skulle gärna vilja ställa lite frågor omkring
              detta med anledning av slutet på det svar som statsrådet har lämnat
              i dagens interpellationsdebatt. Där står det att rådet utifrån
              sina direktiv har i uppgift att göra affärsmässiga bedömningar.
              Vad jag syftar på är att statsrådet, om jag förstått det rätt
              vill säga, vill göra det möjligt för i princip alla banker i Sverige
              att vara med i någon form i den här processen när det gäller utförsäljningen
              av de statliga företagen till skillnad från tidigare, då det varit
              förbehållet några stycken att vara det. Har jag missuppfattat
              det är jag naturligtvis glad om jag blir rättad. Men om inte undrar
              jag om rådet har gjort någon affärsmässig bedömning av att man
              gör på det här sättet.
            </seg>
            <seg n="5a043b50">
              Skälet till denna fråga är helt enkelt att man, som frågeställaren
              i interpellationen mycket riktigt har sagt, kan undra över den
              här situationen där man har ett antal personer som har en personlig
              och affärsmässig anknytning till vissa företag och som är med
              i det här arbetet. Man kan då förutsätta att de har tillgång till
              information. Det skulle kunna uppfattas som jävsituationer. Om
              det nu är så att man släpper in ett antal banker, kanske allihop,
              i den här situationen, är det ju också så att det är ett antal
              företag här som är av bankinstitutionell karaktär. Hamnar inte
              alla då i samma situation? Gör man det möjligt eller gör man det
              kanske omöjligt för de svenska bankerna att vara med i den här
              processen? De måste ju också få tillgång till en massa information
              av en konkurrent som de själva kanske skulle kunna vara budgivare
              på i en framtida situation.
            </seg>
            <seg n="a88b7a13">
              Slutfrågan är: Vad har rådet gjort för affärsmässig bedömning
              när det gäller upplägget att släppa in i princip hela Bank-Sverige
              och kanske hela Bank-Europa i processen?
            </seg>
          </u>
          <note type="speaker" n="b5ccec73">
            Anf. 51 PETER HULTQVIST (s):
          </note>
          <u who="peter_hultqvist_c9866b" xml:id="i-6b43566cca959294-0" n="baedc8e8" next="i-490f7a50e1b5a6f7-0">
            <seg n="1e787381">
              Herr talman! Carnegieskandalen har blivit ett begrepp som kastar
              en mörk skugga över regeringens arbete. Sambanden mellan Carnegie
              och Regeringskansliet blev till sist för många. Situationen kom
              att upplevas som osund.
            </seg>
            <seg n="b8993e19">
              Först kom ordföranden i rådet för utförsäljning av statliga företag
              från Carnegie. Bolaget fick också efter särskild upphandling,
              som man vann, ett särskilt rådgivningsuppdrag. Statssekreteraren
              med ansvar för utförsäljningen kom också därifrån.
            </seg>
            <seg n="711fd7e9">
              Nu talar ministern om att rådet för utförsäljning ska bedöma
              affärsmässighet, ha affärsmässig kompetens, ha hand om gängse
              hantering av jävsfrågor och göra bedömningar om nationella intressen
              och samhällsuppdrag. Men hur är det med trovärdigheten i bredden
              för det här arbetet efter den senaste tidens händelser? Hur lång
              bedömer ministern att uppförsbacken är?
            </seg>
            <seg n="fdfe2b7b">
              Ministern talade en gång i tiden om att rådet var ett led i att
              kvalitetssäkra utförsäljningsprocessen. Efter allt som har hänt
              kan man smaka på ordet kvalitetssäkring. Hur väl smakar det just
              nu? Har det någon bäring på dagens verklighet? Hur uppfattas det?
            </seg>
            <seg n="46f646de">
              Legitimiteten och förtroendet för hela den här processen är allvarligt
              skadade. Det är en bedömning som nog görs i ganska breda lager.
            </seg>
            <seg n="6e705c26">
              Allt rasar samman. Finansinspektionen straffar Carnegie med 50
              miljoner i böter och krav på vd:ns avgång. Uppblåsta resultat
              som gav Carnegiedirektörerna miljon på miljon i oförtjänt bonus
              var orsaken.
            </seg>
            <seg n="ede321c4">
              Mats Odell satt där mitt i snålblåsten och upprepade ett mantra:
              Jag har förtroende för Karin Forseke. Hon var tidigare chef för
              Carnegie och nu ordförande i rådet.
            </seg>
            <seg n="fc46a502">
              Hon insåg naturligtvis på en gång att loppet var kört och avgick.
              Därmed löste hon Mats Odells problem. Sedan upphörde Carnegies
              rådgivaruppdrag. Urban Funered försvann som statssekreterare.
              Mats Odell satt där med en havererad utförsäljningsorganisation
              som han nu försöker knåpa ihop till någonting som möjligen kan
              fungera.
            </seg>
            <seg n="5f5f302f">
              Alf Eriksson har frågat hur kriterierna för tillsättandet av
              medlemmarna i rådet för utförsäljning ser ut. Han har pekat på
              jävsfrågor och specialistkunskaper. Han kanaliserar en del av
              den misstro som finns och som blir allt tydligare mot hela regeringens
              agerande i den här frågan. Frågan är om det hjälper vilka Mats
              Odell sätter till i rådet och hur det går till. Frågan är om inte
              mycket av legitimiteten och förtroendet för allt detta är borta.
            </seg>
            <seg n="46227323">
              Mats Odell befinner sig i en mycket problematisk situation. Ministern
              har en snårskog att reda ut. Svaret till Eriksson övertygar i
              alla fall inte mig. Det tyder snarare på en ledning som har tappat
              greppet och väljer att säga så lite som möjligt, eller uttrycka
              sig så generellt som möjligt, för att inte hamna i nya fallgropar.
            </seg>
            <seg n="6420fd13">
              Oavsett hur det är med den saken är det svårt när legitimiteten
              har gått förlorad. Så är det i breda grupper. Ministern kanske
              ska fråga sig om det verkligen går att återvinna den.
            </seg>
          </u>
          <note n="e3ddd1f3">
            Anf. 52 TALMANNEN:
          </note>
          <u who="peter_hultqvist_c9866b" xml:id="i-490f7a50e1b5a6f7-0" n="baedc8e8" prev="i-6b43566cca959294-0">
            <seg n="31980d24">
              Jag vill erinra om att vi enligt 2 kap. 12 § ska hålla oss till
              ämnet i interpellationen om rådet. Jag förstår att man behöver
              göra exemplifieringar med olika bolag när man diskuterar rådet,
              men vi får inte vidga det hur långt som helst.
            </seg>
          </u>
          <note type="speaker" n="d2132fa4">
            Anf. 53 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-9be9dde00231a77f-0" n="1bb3dac6" next="i-83747a2d5fe52c24-0">
            <seg n="c13d6234">
              Herr talman! Med anledning av Mats Odells svar till Alf Eriksson
              vill jag ställa några kompletterande frågor till Mats Odell.
            </seg>
          </u>
          <note n="bbe043f8">
            Sista meningen i svaret från statsrådet lyder så här: Rådet är
            en myndighet och för rådet gäller samma regler om offentlighet
            och sekretess som för alla andra myndigheter.
          </note>
          <u who="eva-lena_jansson_69cbd8" xml:id="i-83747a2d5fe52c24-0" n="1bb3dac6" prev="i-9be9dde00231a77f-0">
            <seg n="6ed2ce2f">
              På regeringens hemsida står det den 10 september att regeringen
              tillsätter ett råd för ett minskat statligt företagsägande. Inte
              någonstans kan man utröna att det är en myndighet som har blivit
              tillsatt. Om så är fallet undrar jag varför vi inte har någon
              öppen och transparent rekrytering i detta fall. När vi tillsätter
              myndigheter brukar det ske på ett helt annat sätt än i det här
              fallet.
            </seg>
            <seg n="b51e7a70">
              Ekonomijournalister hävdar att detta råd som är tillsatt faktiskt
              är av jävskaraktär. Låt mig upprepa vad som tidigare har sagts.
            </seg>
            <seg n="e2fa98ab">
              Ordföranden för rådet satt alltså sedan tidigare i Carnegie.
              Alla de personer som sitter i rådet har stor kompetens inom sina
              gebit. Något annat säger jag inte. En person sitter i styrelsen
              för ett företag på telesidan och sitter dessutom som medlem i
              Aktiemarknadsnämnden som jobbar på uppdrag av Finansinspektionen
              som sedan ska granska affären. En person är aktieägare i ett vinbolag.
              En person sitter som styrelseordförande i Handelsbanken.
            </seg>
            <seg n="bc7ca2ab">
              Blir det någon kvar som kan vara med och fatta något beslut i
              den här myndigheten? Om det här skulle vara en myndighet har jag
              svårt att tänka mig att vi någon gång i riksdagens historia har
              tillsatt en myndighet där inte ens en majoritet av medlemmarna
              kan vara med och fatta beslut i olika frågor.
            </seg>
            <seg n="1e85e0f2">
              Är det här en myndighet? Är det i så fall på det sättet som riksdagen
              brukar tillsätta myndigheter? Varför ingen öppen och transparent
              rekrytering?
            </seg>
          </u>
          <note type="speaker" n="8e179722">
            Anf. 54 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-21" n="cb543941">
            <seg n="d2c95229">
              Herr talman! Det är många spännande frågor som ställs. Vi ska
              ha en debatt om de här frågorna i morgon. Jag är glad att frågor
              ställs redan i dag så att vi kanske kan diska av en del till i
              morgon.
            </seg>
            <seg n="f694e74a">
              Det är alldeles riktigt att riksrevisor Lennart Grufberg har
              haft synpunkter på beredningen av det här ärendet. Jag vill säga
              att regeringen inte delar hans uppfattning.
            </seg>
            <seg n="72da1b7c">
              Hur skulle vi i mars ha kunnat lämna en konsekvensanalys på en
              transaktion gällande OMX innan vi över huvud taget hade några
              bud? Vad hade det varit för konsekvenser om det var Nasdaq? Vad
              hade det varit för konsekvenser om det var Dubai? Vad hade det
              varit för konsekvenser om det var Qatar? Vad hade det varit för
              konsekvenser om det var en kombination av dem?
            </seg>
            <seg n="60c51eae">
              Det enda rimliga är att använda den metod som vi nu gör. Många
              personer är fullt sysselsatta, både de som finns på Näringsdepartementets
              ägarenhet, de ekonomiska rådgivarna, de juridiska rådgivarna och
              de redovisningsrådgivare som finns i projekten med att titta på
              just konsekvensanalyser. De kommer att presenteras innan en transaktion
              genomförs. Det har Alf Eriksson själv möjlighet att konstatera
              framöver. Det är den enda rimliga modellen.
            </seg>
            <seg n="3baf3bbe">
              Hur skulle vi i mars månad ha kunnat presentera konsekvensanalyser
              av en strukturaffär när det gäller Telia, av en försäljning av
              aktier eller vilken typ av transaktion som man helst? Först får
              man analysera vad som är det bästa för företaget och därefter
              fastställa vilka konsekvenser det får. Sedan kan man presentera
              dem när rådet har gett sin bedömning av om det är en affärsmässig
              transaktion i enlighet med budgetlagen. Är detta något som är
              det bästa möjliga för skattebetalarna?
            </seg>
            <seg n="2444a901">
              Det är så processen är upplagd.
            </seg>
            <seg n="8287f84a">
              Herr talman! Konstitutionsutskottet kommer att granska om detta
              är i enlighet med grundlagen eller inte.
            </seg>
            <seg n="77aeb6e2">
              Vi är sedan inne på det som Alf Eriksson säger om att detta handlar
              om förtroende.
            </seg>
            <seg n="bb31ed52">
              Om det inte ska vara människor från marknaden som i sitt värv
              har erfarenhet av att genomföra sådana här transaktioner som ska
              finnas med i ett sådant här råd, vad är det då för personer som
              ska finnas där? Ska det vara politiker? Politiker har vi i regeringen
              och i riksdagen. Jag menar att det är en alldeles riktig konstruktion
              att ha ett sådant här råd där man tar in färsk kompetens från
              personer som har erfarenhet.
            </seg>
            <seg n="1078e4c0">
              Det är alldeles riktigt som har påpekats att flera av dessa är
              jäviga. Det var vi fullt medvetna om.
            </seg>
            <seg n="945c8304">
              Alf Eriksson, ordföranden i Handelsbanken ska över huvud taget
              inte befatta sig med de banker eller andra företag som kan finnas
              i Handelsbankens intressesfär. Självklart är det så. Det är de
              traditionella jävsreglerna som kommer att gälla, och det gäller
              samtliga ledamöter. Ingen som är jävig kommer att delta i bedömningen
              av ett sådant bolag.
            </seg>
            <seg n="0ccbedcc">
              Krister Örnfjäder var inne på frågan om den nya upphandlingsprocessen.
              Den har under mycket lång tid använts i ett antal EU-länder. Finland
              är kanske det mest näraliggande landet. De nio banker som vi har
              och andra kommer att få anmäla sig, kvalificera sig och berätta
              vad de har för erfarenheter och kvalificerade kunskaper på detta
              område och vilka villkor de har. I Finland har man upp till 60
              banker. Sedan gör man ett urval av dem och gör en traditionell
              upphandling där man har precis samma kriterier som man har haft
              vid de tidigare ramavtalsupphandlingarna.
            </seg>
          </u>
          <note type="speaker" n="6d425062">
            Anf. 55 ALF ERIKSSON (s):
          </note>
          <u who="alf_eriksson_8c9942" xml:id="i-4c4762908a3c05a9-0" n="8db948a4" next="i-d8ca2ff7c2f08dd8-0">
            <seg n="6af7c921">
              Herr talman! I den mån jag använder exempel kommer jag att hålla
              mig till de sex utpekade bolag som den tidigare propositionen
              handlade om.
            </seg>
            <seg n="acb4578e">
              Min tanke var inte att vi skulle diskutera vad Riksrevisionens
              rapport innehåller. Men jag läser den på ett helt annat sätt än
              statsrådet. Vad Riksrevisionens kritik mot regeringen handlar
              om är att regeringen sade en sak i budgetpropositionen för ungefär
              ett år sedan, nämligen att man ska utreda och att man ska analysera
              och att det ska ligga till grund för den proposition som ska lämnas
              till riksdagen där man ska be om fullmakt att få sälja ett antal
              företag. Sedan konstaterade Riksrevisionen att den beredning som
              man utlovade i budgetpropositionen inte var gjord. Det är då man
              riktar kritik mot statsrådet. Den processen kommer väl att fortsätta
              någon annanstans och så småningom hamna här igen.
            </seg>
            <seg n="deae65c5">
              En av mina frågor handlade om den samhällsekonomiska analysen.
              Vi har haft ett antal interpellationsdebatter här tidigare, och
              jag har kunnat konstatera att det inte är någon bra affär för
              ägarna att sälja ut dessa sex bolag.
            </seg>
            <seg n="b126b1a7">
              Såvitt jag förstår ingår det i den affärsmässiga bedömningen
              från detta råd att man ska se om samhällsmedborgarna får ut det
              rätta priset. Men det finns en annan bedömning som också måste
              göras samtidigt, och där är i alla fall inte jag på det klara
              med hur statsrådet tänker. Jag kan återigen ta SBAB som exempel.
            </seg>
            <seg n="ab51ba87">
              Riksdagens utredningstjänst har konstaterat att bolånetagarna
              genom SBAB:s existens och den konkurrens som har funnits tjänat
              ungefär 14 000 kronor om året på ett villalån på 2 miljoner kronor.
              Om denna konkurrent försvinner borde detta få ekonomiska konsekvenser
              på bolånemarknaden. Då måste man göra en bedömning av vad det
              innebär för låntagarna. Syftet med SBAB en gång i tiden var att
              öka konkurrensen på bolånemarknaden. Vem sköter den bedömningen?
              Kan vi få se den analysen innan den affären blir gjord?
            </seg>
            <seg n="1a7defd4">
              Sammantaget finns det nu så många bollar i luften. Vore det därför
              inte bättre att ni tar en timeout i den här röran, strukturerar
              detta och återkommer till riksdagen med en ordentligt underbyggd
              proposition där riksdagen får ta ställning till den analys som
              vi hela tiden efterfrågar, både den affärsmässiga och den samhällsekonomiska,
              i den mån de inte sammanfaller, så att svenska folket och eventuella
              kunder kan återfå förtroendet för den här hanteringen?
            </seg>
          </u>
          <note n="49cf0d1f">
            Anf. 56 TALMANNEN:
          </note>
          <u who="alf_eriksson_8c9942" xml:id="i-d8ca2ff7c2f08dd8-0" n="8db948a4" prev="i-4c4762908a3c05a9-0">
            <seg n="e647fcd6">
              Jag är medveten om att man nu balanserar på gränsen, men det
              är rådet som vi ska diskutera i första hand, inte den övriga delen.
              Jag vill bara påpeka detta.
            </seg>
          </u>
          <note type="speaker" n="c708f9da">
            Anf. 57 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-72ea19a611eb2f4f-1" n="3be86cfe">
            <seg n="db852ea0">
              Herr talman! Jag ska försöka, eller rättare sagt vet jag att
              jag kommer att hamna där eftersom det är detta som jag är intresserad
              av.
            </seg>
            <seg n="9065d554">
              Jag vill till att börja med tacka statsrådet för svaret på min
              fråga. Jag kan förstå att det kan vara svårt att få tag i nationell
              kompetens, personer som inte på något sätt riskerar att hamna
              i en jävsituation. Men jag har uppfattat att det var detta som
              statsrådet var ute efter när han anställde ett antal personer
              direkt på departementet för att ha kompetensen tillgänglig, inte
              i något råd utan som anställda, som jag uppfattade det. Tyvärr
              gick inte det så bra. Det tycker jag i och för sig är synd eftersom
              jag inte tycker att situationen har blivit bättre av att man i
              stället skapar andra organisationer som hamnar i nya jävsituationer.
              Jag hade naturligtvis hoppats att man i stället skulle ha kunnat
              ordna detta på något annat sätt.
            </seg>
            <seg n="369c25fd">
              Jag uppfattar svaret som att man från rådets sida har tyckt att
              det har varit lämpligt att man gör på det sätt som man tydligen
              gör i Finland. Jag får informera mig lite bättre om det för att
              kunna göra en jämförelse.
            </seg>
            <seg n="6c9b8ca6">
              Jag förutsätter också att svaret innebär att de som blir aktuella
              i denna upphandlingssituation inte hamnar i nya jävsituationer
              eftersom det vore olyckligt. Jag är mån om att om man ska göra
              den här typen av affärer, vilket jag inte ställer mig bakom, ska
              resultatet ändå bli så bra som möjligt för samhället i dess helhet
              och i synnerhet för den svenska staten.
            </seg>
          </u>
          <note type="speaker" n="f2af3373">
            Anf. 58 PETER HULTQVIST (s):
          </note>
          <u who="peter_hultqvist_c9866b" xml:id="i-7620dad5d6e221b9-0" n="baedc8e8">
            <seg n="2d9a6904">
              Herr talman! När det gäller rådets sammansättning frågar ministern
              vilka som ska sitta där. Detta är ett råd som har tillkommit på
              den borgerliga alliansregeringens initiativ. Vi från socialdemokratiskt
              håll vill inte ha detta råd eftersom vi inte heller vill ha någon
              utförsäljning av de aktuella företagen.
            </seg>
            <seg n="16bf185a">
              Jag menar att rådet tillsammans med regeringen har hamnat i trovärdighetskris
              och i ett läge som är mycket komplicerat efter att ordföranden
              har tvingats avgå.
            </seg>
            <seg n="0fad1afd">
              Jag tycker att det på något sätt sammanfattar läget rätt så bra.
              Men jag tycker att ministern egentligen inte har angett någon
              väg ur denna situation. Alf Eriksson talar om en timeout. Det
              kan vara en bra början. Men om en situation känns omöjlig borde
              man kanske stänga butiken. Om man tycker att det räcker nu, att
              det inte går, att det inte finns någon förankring för det och
              att det har runnit för mycket vatten under broarna borde man dra
              tillbaka det som man håller på med. Det är visserligen en prestigeförlust,
              men det är kanske ett sätt att återupprätta någon form av förtroende
              i sammanhanget.
            </seg>
            <seg n="b645f2c3">
              Jag avslutade mitt förra inlägg med att fråga: Hur avser ministern
              att återupprätta legitimiteten? Jag tycker att det är en fråga
              som ministern bör fundera på.
            </seg>
          </u>
          <note type="speaker" n="3fd0332d">
            Anf. 59 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-ad268b70f65e43f5-0" n="1bb3dac6">
            <seg n="79330c2d">
              Herr talman! Jag fick dessvärre inget svar från statsrådet på
              min fråga. Vad det beror på vet jag inte, men jag upprepar min
              fråga. Om nu detta råd, som det uttrycks i detta svar, är en myndighet
              och att samma regler om offentlighet och sekretess gäller för
              rådet som för alla myndigheter undrar jag: Varför har det inte
              skett någon öppen och transparent rekrytering? Varför har det
              inte varit någon diskussion i riksdagen inför tillsättandet av
              det statliga företagsrådet?
            </seg>
            <seg n="1e6d43d4">
              Detta är nämligen en statlig myndighet, och man ska komma ihåg
              att om det var något som de fyra borgerliga partierna var överens
              om innan de vann valet så var det att de skulle minska antalet
              myndigheter i Sverige. Nu vet jag inte hur många som har tillsatts,
              men jag tror att det är tre fyra myndigheter hittills. Denna myndighet
              har dock gått mig förbi. Jag trodde att det var ett råd.
            </seg>
            <seg n="6fbef773">
              Fortfarande har jag inte fått något svar, tycker jag, på frågan
              om hur man ska kunna hantera att ett råd faktiskt ska vara ett
              stöd till en regering när det, som i det här fallet, kanske bara
              är en person som kan uttala sig i en fråga.
            </seg>
            <seg n="2af55d6b">
              Har man tre personer i ett råd som bestått av fem, nu bara fyra,
              som på olika sätt har ingångar i bland annat fastighetsmarknaden
              är det bara en som kan svara på frågan om vem som är lämplig att
              köpa SBAB eftersom de andra har jäv. Det här är en återkommande
              fråga.
            </seg>
            <seg n="3af0f109">
              Jag skulle gärna vilja veta när rådet blev en myndighet och varför
              det inte är en öppen och transparent rekrytering eftersom det
              är en fråga som den tidigare oppositionen och de nuvarande regeringspartierna
              faktiskt har drivit.
            </seg>
          </u>
          <note type="speaker" n="811e9c31">
            Anf. 60 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-22" n="cb543941">
            <seg n="6e792c21">
              Herr talman! Jag är ledsen att jag inte hann svara på Eva-Lena
              Janssons fråga förra gången. Därför börjar jag nu med den.
            </seg>
            <seg n="d47017cb">
              Rådet är en myndighet redan från början, på samma sätt som en
              kommitté eller en utredning är en myndighet. Ej heller när det
              gäller kommittéer eller utredningar rekryteras det genom annons
              eller andra öppna förfaranden.
            </seg>
            <seg n="54da9281">
              Ja, Alf Eriksson, en samhällsekonomisk analys kan man ju göra.
              Tillsammans med en bra ekonomisk utveckling innebär den här processen
              att vi minskar statens ägande av ett antal företag och att vi
              under den här mandatperioden i praktiken halverar statsskulden
              som andel av bruttonationalprodukten från ca 43 procent till 23
              procent.
            </seg>
            <seg n="43d8ccd9">
              Krister Örnfjäder var inne på det här med rådet och upphandlingen.
              Jag vill gärna förtydliga där: Rådet har ingenting med upphandlingsmodellen
              att göra. Upphandlingsmodellen är ett regeringskansliärende. Det
              är juristerna på Regeringskansliet som efter en omfattande och
              noggrann beredning, som började för flera månader sedan, har kommit
              fram till den här upphandlingsmodellen.
            </seg>
            <seg n="f6cd9a14">
              Jurister från hela Regeringskansliet har varit inne i detta.
              Vi har också haft externa bedömare och utvärderat hur man hanterar
              sådant här i andra länder och har fastnat för att det här ger
              en större prispress.
            </seg>
            <seg n="863e3036">
              Man kan säga att ramavtalsmodellen var bra. Den kvalitetssäkrade
              kvaliteten så att säga, men det var ingen bra prispress. Man lade
              liksom fast väldigt många saker till fasta priser.
            </seg>
            <seg n="9428c8bc">
              Det här gör att man handlar upp mer specifika saker. Man finns
              på en lista, och man kvalificerar sig och kan göra en upphandling
              på ett sådant sätt att priserna kan bli betydligt lägre än vid
              en ramavtalsupphandling. Rådet har inte haft någonting med detta
              att göra.
            </seg>
            <seg n="b4d8e621">
              Det är också så att den första frågan när man tillfrågar banker
              är: Är ni konfliktade har ni ett jävsförhållande? Det är en självbevarelsedrift
              hos en sådan här bank att inte ställa upp i ett sådant sammanhang.
              De skulle enbart få väldigt stora bekymmer till följd av detta,
              så den risken bedömer jag som väldigt liten.
            </seg>
            <seg n="75f493dc">
              Peter Hultqvist är en hyvens karl. Han säger som det är: Vi vill
              inte ha rådet. Vi vill inte ha någon försäljning över huvud taget.
            </seg>
            <seg n="2b8dbf78">
              Det är naturligtvis där skon klämmer. Men det spännande är att
              detta är en ny hållning från Socialdemokraterna. Thomas Östros
              som också sitter här i kammaren är den som tecknade det ramavtal
              med Carnegie som vi har använt oss av. Det har sålts ett antal
              företag av socialdemokratiska regeringar. Man budgeterade för
              att sälja för 15 miljarder kronor varje år. Då var man i regeringsställning.
            </seg>
            <seg n="101a8fbb">
              I opposition byter man och sätter på sig en ny mask och säger:
              Vi vill inte veta av det här. Vi kan inte tänka oss detta. Det
              är de här företagen vi ska ha.
            </seg>
            <seg n="9a514a38">
              Detta är spännande. Men vi ska ha en debatt om det här i morgon,
              så jag går inte in på och tar mer tid för det. Det ska bli väldigt
              intressant att höra varför staten ska äga de här företagen.
            </seg>
            <seg n="c1067a10">
              Varför var det rätt att sälja SBL Vaccin men fel att sälja Vin
              &amp; Sprit? Är det viktigare att staten tillverkar vodka än att staten
              tillverkar vaccin? Ja, det kan vara en ideologisk fråga som Peter
              Hultqvist kan tänka på till sitt nästa inlägg kanske i morgon.
            </seg>
            <seg n="0413f0d7">
              Eva-Lena Jansson har jag gett svar.
            </seg>
            <seg n="9c31855a">
              Jag skulle, herr talman, vilja säga att rådet kommer att upprätta
              sin eventuella trovärdighet när man har gjort någonting. Man får
              väl bedöma när man har fått ett förslag från Regeringskansliet.
            </seg>
            <seg n="5bca7480">
              Alla de duktiga tjänstemännen på Regeringskansliet och alla rådgivare
              kommer med förslag till en transaktion. Då överlämnas det till
              rådet för bedömning, för en second opinion , när det gäller om
              det som kommit ut av den process som Regeringskansliet har producerat
              är affärsmässigt.
            </seg>
          </u>
          <note type="speaker" n="d72e4299">
            Anf. 61 ALF ERIKSSON (s):
          </note>
          <u who="alf_eriksson_8c9942" xml:id="i-e99c506922aa86aa-1" n="8db948a4">
            <seg n="43f8d915">
              Herr talman! Nu föredrar statsrådet att diskutera Carnegie och
              vem som vill sälja vad. Jag ska bara helt kort kommentera följande.
            </seg>
            <seg n="622f3b77">
              Visst är Thomas Östros förutseende. Men jag tror inte att han
              var så förutseende att han trodde att det skulle bli borgerlig
              valseger och att man skulle sälja sex statliga företag och att
              han därför anlitade Carnegie. Jag tror inte det; det faller på
              sin egen orimlighet.
            </seg>
            <seg n="ee03df25">
              När det gäller den samhällsekonomiska bedömning som fanns med
              i frågeställningen om vem som ska göra den hamnar vi också där
              i en gammal fråga, nämligen i frågan om vem som ska analysera
              detta.
            </seg>
            <seg n="f6f226e4">
              Men, statsrådet Odell, att hävda att det skulle vara en fördel
              att avyttra sex vinstdrivande företag vore väl detsamma som att
              säga till pensionsfonderna: Ni är tokiga som investerar i aktier.
              Sälj aktierna och satsa pengarna i statsobligationer, för det
              ger en större avkastning! Det är den verklighet som statsrådet
              försöker marknadsföra.
            </seg>
            <seg n="e8ec39a0">
              Nej, jag vill återkomma till mitt tidigare inlägg och säga: Gör
              en timeout! Gör en ordentlig analys och presentera för riksdagen
              vad den samhällsekonomiska analysen innebär när det gäller för
              och emot en försäljning av de sex företagen! Visa öppenhet i hela
              affären så att förtroendet för processen kan återställas!
            </seg>
          </u>
          <note type="speaker" n="68f917ca">
            Anf. 62 THOMAS ÖSTROS (s):
          </note>
          <u who="thomas_ostros_b7069a" xml:id="i-fe557181e36aaa1c-0" n="2a54910e">
            <seg n="f7e7f520">
              Herr talman! Mats Odell fortsätter i gamla hjulspår. Jag skulle
              djupt vilja rekommendera dig, Mats Odell, att ändra på riktningen.
              Det här fungerar ju inte särskilt väl.
            </seg>
            <seg n="38fb9563">
              Din argumentation blir alltmer sådan att du börjar säga att det
              här med utförsäljningar egentligen är någonting som sossarna vill
              ha. Låt oss, till att börja med, ännu en gång klara ut detta!
            </seg>
            <seg n="34364fcc">
              Ja, det är riktigt att intäkter fanns inskuggade i statens budget.
              Vi deltog bland annat i återköpsprogram beträffande Telia Sonera
              och Nordea som innebar att de köpte tillbaka aktier. Staten kunde
              sälja, och vi behöll vår ägarandel. Det gav mångmiljardbelopp
              en klok politik. Det var pragmatiskt, klokt. Vi behöll, som sagt,
              vår ägarandel.
            </seg>
            <seg n="e477d210">
              När det gäller Carnegie har Mats Odell tyckt sig ha kommit på
              en väldigt fiffig argumentation. Han säger: Ja, men var det inte
              så att Socialdemokraterna anlitade Carnegie under flera år?
            </seg>
            <seg n="71844e96">
              Ja, det är väl klart. Hanterar man statliga företag som är värda
              800 miljarder kronor måste man köpa tjänster av banker för att
              hantera det på ett bra sätt.
            </seg>
            <seg n="84013fc1">
              Men det är när skandalen på Carnegie briserar som regeringsdugligheten
              sätts på prov. I stället för att agera snabbt och resolut, se
              till att upprätthålla statens trovärdighet och se till att regeringen
              visar något slags styrsel i sin skötsel av dessa oerhört fina
              och viktiga bolag anställer Mats Odell när skandalen briserar
              två personer, centralt placerade i Carnegie detta under den period
              då skandalen har utvecklats.
            </seg>
            <seg n="21fe1e4a">
              Där ser vi skillnaden mellan att vara en ansvarsfull regering
              som hanterar ett stort statligt ägande med klokhet och en pragmatisk
              hållning och att, som Mats Odell med de blossande kinder som vi
              talade om i inledningen av det här året, vara så ideologiskt övertygad
              om att det ska säljas kosta vad det kosta vill och även om man
              ska behöva anställa dem som varit direkt delaktiga i att underminera
              Carnegies utveckling i den riktning som det sedan kom att bli.
            </seg>
          </u>
          <note type="speaker" n="7ba5e16b">
            Anf. 63 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-23" n="cb543941">
            <seg n="caea428a">
              Herr talman! Thomas Östros säger att det bara var återköp man
              skulle göra. Låt mig få citera från en proposition undertecknad
              av bland annat Thomas Östros: På en väl fungerande marknad saknas
              skäl för staten att agera som producent. Staten kan i de fallen
              ha en viktig roll i lagstiftningen och tillsynen över lagen.
            </seg>
            <seg n="54db8eb4">
              Jag tycker, herr talman, att det är lätt att instämma med Thomas
              Östros i detta. Han missade att tala om varför det var viktigt
              att sälja SBL Vaccin men behålla brännvinsproduktion. Är det mer
              en statlig kärnuppgift än att tillverka vaccin? Men det får vi
              spara till morgondagen. Jag vet inte vem som kommer att representera
              oppositionen i morgondagens debatt, men jag antar att Thomas Östros
              finns med, så att vi kan fortsätta vårt meningsutbyte.
            </seg>
            <seg n="dd5ec9ad">
              Herr talman! Den här debatten handlade om rådet för att minska
              statligt ägande. Tanken med det rådet, med alla de rådgivare som
              verkar runt om dessa sex fina bolag för att hitta bästa möjliga
              pris och bästa möjliga konsekvensanalys, är att Regeringskansliet
              innan vi genomför en transaktion går till rådet för att bedöma
              om detta också är det mest affärsmässiga. Tanken med rådet är
              att ge second opinion .
            </seg>
            <seg n="050faf15">
              Jag är medveten om de problem som har funnits runt en av de investmentbanker
              som har varit svenska regeringars husbank under tio års tid. Sedan
              1996 har Carnegie varit en bank som har arbetat åt svenska regeringar.
              Man har gjort skrivelser till riksdagen om de statliga bolagen.
              Man har värderat de statliga bolagen. Man har genomfört ett stort
              antal av de affärer som vi här talar om. Det har varit en oacceptabel
              utveckling där, men jag tycker inte att det kan välta hela detta
              mycket viktiga projekt att minska statens ägande av produktionskapital
              för att i stället kunna satsa på välfärdsinvesteringar. Vi behöver
              bygga mer äldreboenden, vägar och järnvägar, inte tillverka vodka
              och hyra ut kontorslokaler.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="f9ad0100">
            9 § Svar på interpellation 2007/08:29 om statliga utredningar
            och kommittéer
          </note>
          <note type="speaker" n="1da123db">
            Anf. 64 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-24" n="cb543941">
            <seg n="37136a4f">
              Herr talman! Peter Hultqvist har frågat statsministern vilka
              åtgärder han avser att vidta för att ge den politiska oppositionen
              och olika intressegrupper insyn och inflytande i statliga utredningar.
            </seg>
            <seg n="312daa61">
              Interpellationen har överlämnats till mig.
            </seg>
            <seg n="9d1f1be7">
              Låt mig först understryka att kommittéväsendet är en utomordentligt
              viktig del av den svenska förvaltningsmodellen. Det är nödvändigt
              för regeringen att ha ett i alla avseenden väl fungerande kommittéväsende
              som kan ta fram fakta, analysera dem och lägga fram förslag. På
              detta sätt förbereds regeringens åtgärder på olika områden.
            </seg>
            <seg n="dfaf8ad7">
              Det är regeringens ansvar att organisera det statliga utredningsväsendet
              så att kraven på effektivitet, kvalitet och insyn tillgodoses
              och regeringen kan presentera väl underbyggda förslag och allsidiga
              beslutsunderlag för riksdagens beslut.
            </seg>
            <seg n="d4dcebcd">
              Regeringens val av utredningsform och sammansättningen av kommittéerna
              ska ses mot den bakgrunden. Utredningsarbetet måste självfallet
              bedrivas i den form som är mest effektiv och ändamålsenlig i varje
              enskilt fall.
            </seg>
            <seg n="85b71f41">
              Peter Hultqvist konstaterar mycket riktigt att andelen särskilda
              utredare är stor och andelen parlamentariska kommittéer är liten
              om man ser till de utredningar som regeringen tillsatt sedan den
              tillträdde. Anledningen till att det ser ut som det gör är att
              huvuddelen av de frågor som för närvarande utreds inte är av den
              karaktären att de lämpar sig för en behandling i parlamentariska
              kommittéer.
            </seg>
            <seg n="951ce644">
              När det gäller parlamentariska kommittéer är det min uppfattning
              att de i första hand ska användas för stora och breda samhällsfrågor
              där det är viktigt att ha en stabilitet i politiken över mandatperioderna.
              Jag tänker då bland annat på grundlagsfrågor och säkerhetspolitiska
              frågor och på Ansvarskommittén, som hade i uppdrag att se över
              strukturen och uppgiftsfördelningen inom samhällsorganisationen.
              Klimatfrågorna är ett annat sådant område där ju regeringen också
              tillsatt en parlamentarisk beredning. Regeringen har också aviserat
              att en parlamentarisk utredning ska tillsättas med uppdrag att
              utvärdera systemet för kommunalekonomisk utjämning.
            </seg>
            <seg n="3a2b4706">
              Samtidigt delar jag självfallet Peter Hultqvists uppfattning
              om vikten av insyn och öppenhet i kommittéernas arbete. Men jag
              menar att detta kan tillgodoses på många andra sätt än genom direkt
              parlamentarisk representation. Min uppfattning är att öppenheten
              i kommittéernas arbete ökar hela tiden, inte minst genom breda
              referensgrupper, egna webbplatser, öppna seminarier och andra
              utåtriktade aktiviteter.
            </seg>
            <seg n="4edde618">
              Sammanfattningsvis ser jag inga skäl att vidta några särskilda
              åtgärder med anledning av interpellationen.
            </seg>
          </u>
          <note type="speaker" n="3f38adf3">
            Anf. 65 PETER HULTQVIST (s):
          </note>
          <u who="peter_hultqvist_c9866b" xml:id="i-7620dad5d6e221b9-1" n="baedc8e8">
            <seg n="fbbaac36">
              Herr talman! Tack för svaret. Samtidigt måste jag säga att jag
              blir lite förvånad. Det handlar alltså hittills om 66 enmansutredningar.
              Ministern tycker att de handlar om begränsade ämnen som är för
              begränsade för att bli föremål för flerpartirepresentation. Det
              handlar således inte som sådant där det behövs stabilitet över
              mandatperioderna, för att använda ministerns egna ord.
            </seg>
            <seg n="c4db8b19">
              Då kan man fundera på vad det är för enmansutredningar som sitter
              nu. Obligatorisk arbetslöshetsförsäkring är det en fråga som behöver
              stabilitet och långsiktighet? Möjligen kan jag tycka det. Vidare
              är det radio och tv i allmänhetens tjänst, värdighetsgaranti,
              äldreomsorg med respekt för människovärdet, fritt val inom äldre-
              och handikappomsorgen, patientens rätt till vården. Sedan har
              vi hela skolsidan: reformerad gymnasieskola, fristående vuxenutbildning,
              införande av yrkeshögskola, betygssystem, skollag, utbildningsinspektionens
              framtida inriktning och utformning. Stora delar av hela skolsektorn
              är föremål för enmansutredningar. Det är ett typiskt område där
              man behöver långsiktighet och stabilitet.
            </seg>
            <seg n="a6decaeb">
              Jag tycker att det är förvånande.
            </seg>
            <seg n="d46a1db9">
              Alla de utredningar som jag räknade upp tycker jag har bärighet
              på långsiktighet och stabilitet. Det borde ligga i allas intresse
              att finna lösningar på dessa områden som just håller långsiktigt.
              Genom att man tillsätter enmansutredningar knyts utredningarna
              mycket nära Regeringskansliet och blir dess redskap och huvudsakliga
              intresse. Tanken att utredningarna ibland är rena beställningsverk
              vars syfte är att bekräfta eller driva igenom en viss ståndpunkt
              ligger mycket nära till hands.
            </seg>
            <seg n="3ef3eed4">
              Visst är det bra med insynsaktiviteter, som referensgrupper,
              webbplatser och seminarier. Men aktiviteter av det här slaget
              rör inte själva kärnan i utredningsarbetet. Det ger inte rätt
              att kräva vissa underlag för att ta ställning till helhet eller
              att påverka utredningens strategi. Egentligen är det inte jämförbart
              och skapar inte heller den ordentliga insyn och representation
              som oppositionen rimligtvis kan kräva. Tillsättandet av enmansutredningar
              får inte bli ett slentrianmässigt sätt att undvika insyn från
              oppositionen.
            </seg>
            <seg n="675ff1b3">
              Genom sitt sätt att agera anser jag att regeringen sänker statusen
              på utredningsväsendet. Legitimiteten i det sjunker, och respekten
              för utredningsresultaten och beslutsunderlagen blir också på det
              sättet eroderad.
            </seg>
            <seg n="3e4f4255">
              Jag vill att ministern förklarar för mig varför det är så viktigt
              att frågor som obligatorisk arbetslöshetsförsäkring och reformerad
              gymnasieskola är föremål för enmansutredningar. Är det för att
              oppositionen inte ska ha insyn ordentligt i dessa frågor som har
              ett stort politiskt sprängstoff? Är det för att man möjligen gör
              bedömningen att regeringens handlingsutrymme ökar om det inte
              är flera partier representerade? Eller har regeringen nog med
              sig själv med de fyra ingående partierna? Man har tillräckligt
              mycket jobb med att där komma överens och vill inte försöka komma
              överens med oppositionen inom ramen för den här typen av utredningar.
            </seg>
            <seg n="80adc675">
              Jag tycker att ministern har stor anledning att förtydliga och
              fördjupa sitt svar. När man ser att så stora delar av hela skolans
              utveckling i dag ligger på enmansutredningar, sådant som verkligen
              behöver långsiktighet och stabilitet, kan man fråga sig: Hur tänker
              ni? Vad har ni för strategi? Vad sysslar ni med?
            </seg>
          </u>
          <note type="speaker" n="0fc347fc">
            Anf. 66 Statsrådet MATS ODELL (kd):
          </note>
          <u who="unknown" xml:id="i-fcd3500cadb42913-4" n="cb543941">
            <seg n="3848df03">
              Herr talman! Låt oss göra en liten tillbakablick. Andelen parlamentariska
              kommittéer har minskat hela tiden successivt från 1991. Då hade
              Peter Hultqvists parti inte ansvar för det, men jag ingick i en
              regering då.
            </seg>
            <seg n="5f48ce76">
              Riksrevisionen har tittat på det här och gjort en sammanställning
              i samband med sina granskningar av kommittéväsendet. Den visar
              att andelen parlamentariska kommittéer stadigt har minskat.
            </seg>
            <seg n="c972f56b">
              År 1991 utgjorde ungefär en tredjedel parlamentariska kommittéer.
              1996 var det också en tredjedel och 2002 drygt en tiondel av det
              totala antalet kommittéer. Det har under åren från 1996 och framåt
              skett en dramatisk minskning av antalet parlamentariska kommittéer.
            </seg>
            <seg n="b5fa6347">
              Andelen parlamentariska kommittéer har minskat ytterligare under
              de senaste åren. Om man tittar i Justitiedepartementets databas
              för kommittéväsendet får man följande resultat. De här uppgifterna
              avser utredningar som har tillsatts respektive år, och därmed
              är de inte direkt jämförbara med Riksrevisionens siffror, men
              de visar samma tendens, nämligen att antalet parlamentariska utredningar
              minskar.
            </seg>
          </u>
          <note n="7d36d80c">
            År 2004 var det 91 särskilda utredare. Antalet ordförandekommittéer
            var 25, varav sju var parlamentariska. 2005 var det en parlamentarisk
            utredning, 14 ordförandekommittéer och 59 särskilda utredare.
            Valåret 2006 tillsattes inga parlamentariska, och det tillsattes
            8 ordförandekommittéer och 65 särskilda utredare. För 2007 har
            det hittills blivit 73 särskilda utredare och sju ordförandekommittéer
            varav två parlamentariska.
          </note>
          <u who="unknown" xml:id="i-085c7bfda094fba4-4" n="cb543941">
            <seg n="226497b4">
              Oberoende av om det är en nytillträdande regering eller en regering
              som har suttit ganska länge är tendensen att man använder mer
              ensamutredare. Praxis är att det mer är de stora, övergripande
              frågorna som blir föremål för parlamentariska kommittéer. Det
              här är en tendens som har pågått oberoende av vilken regering
              som har suttit vid makten. Peter Hultqvist och jag får väl fundera
              över vad bakgrunden till detta kan vara.
            </seg>
          </u>
          <note type="speaker" n="08023115">
            Anf. 67 PETER HULTQVIST (s):
          </note>
          <u who="peter_hultqvist_c9866b" xml:id="i-7620dad5d6e221b9-2" n="baedc8e8">
            <seg n="8ded4806">
              Herr talman! Jag vill börja med att korrigera statsrådet. Det
              var 1981 som det var en tredjedel, och det sjönk till drygt en
              tiondel år 2002. Statsrådet nämnde årtalet 1991, men det är en
              längre period som det handlar om.
            </seg>
            <seg n="1ea51eaf">
              När man tillträder en mandatperiod tillsätter man många utredningar
              och drar i gång många arbeten. Det är väl naturligt att de flesta
              utredningar av det större, tyngre slaget kommer i slutet på mandatperioden.
              Om man går igenom exempelvis förteckningen över kommittéer och
              utredningar från förra året, vilket jag har gjort, kan man konstatera
              att det där finns betydligt fler parlamentariska utredningar och
              utredningar med flerpartirepresentation än vad som har tillsatts
              nu.
            </seg>
            <seg n="8c76816b">
              Det blir inget bra försvar för ministern när han säger som han
              gör. Han säger att stora, tunga framtidsfrågor ska vara föremål
              för den här typen av utredning. Varför gör man då enmansutredningar
              på hela skolsidan? Den är ju verkligen tung, framtidsinriktad
              och kräver långsiktighet och stabilitet. Lärarfacken, lärarförbundet
              och alla möjliga vill ha långsiktighet och stabilitet, men här
              bygger man in konfrontation genom att göra det till enmansutredningar.
            </seg>
            <seg n="9f6b979f">
              När det gäller frågan om obligatorisk arbetslöshetskassa, som
              är en fråga som har diskuterats oerhört intensivt under hösten
              och där man ser den politiska spännvidden, tillsätter man en enmansutredare.
              Det är klart att det är provokativt! Det är provokativt, utpekande
              och utmanande. Varför gör man på det sättet? Det är ju ett system
              som man borde söka en stabilitet och en långsiktighet i.
            </seg>
            <seg n="c27b6f7d">
              Mycket av regeringens strategi verkar vara att man använder den
              majoritet som finns i riksdagen. Använder man då också utredningsväsendet
              i det syftet för att ta fram ett underlag som bekräftar den ståndpunkt
              man har, så att man kan driva igenom den trots att det gäller
              frågor av den typ som ministern själv beskriver som frågor med
              stor tyngd och bärighet på framtiden?
            </seg>
            <seg n="db669be4">
              Jag har inget mot enmansutredningar när det gäller frågor av
              mindre slag. Det är mycket tekniska detaljer som måste redas ut.
              Men när det gäller frågor av tyngd krävs det något annat.
            </seg>
            <seg n="1a6a973f">
              Hur blir det med den utredning som nu har aviserats om översynen
              av läroplanen för förskolan? Är det ett uppdrag som bör vara en
              enmansutredning, eller kanske det finns anledning att ha flerpartirepresentation
              i det sammanhanget?
            </seg>
            <seg n="97c93875">
              I statsrådsberedningens skrift Kommittéhandboken från år 2000
              står: Arbete i kommittéform är ett sätt att tillvarata det kunnande
              som finns på andra håll i samhället. Det innebär också att man
              kan ge den parlamentariska oppositionen och olika intressegrupper
              tillfälle att på ett tidigt stadium komma in i reformarbetet.
              Jag tycker att det ligger visdom i detta.
            </seg>
            <seg n="0b003983">
              Vi ska kanske försöka ta till oss lite grann av den här debatten
              och fundera på hur vi ska göra för framtiden och vilken strategi
              vi ska välja. Det blir lite för självupptaget när ministern säger
              att det inte finns någon anledning att vidta åtgärder. Tänker
              ministern ta till sig något för att se hur vi ska göra inför framtiden,
              så att det inte bara blir enmansutredningar som ska pågå utan
              att vi ska få ett bredare parlamentariskt underlag? Kom inte och
              säg att det räcker med webbplatser, information och referensgrupper!
              Det gör det inte.
            </seg>
          </u>
          <note type="speaker" n="8638d350">
            Anf. 68 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-25" n="cb543941">
            <seg n="763644ef">
              Herr talman! Det är intressant att lyssna på Peter Hultqvist,
              som vanligt. Han har dock en liten släng av övertro på att det
              går att lösa frågor där det finns diametralt motsatta uppfattningar
              mellan till exempel regeringen och oppositionen i en parlamentarisk
              utredning. Han har själv nämnt ett antal frågor. Jag tror att
              det räcker med att vi funderar ett varv till för att vi ska komma
              fram till att lösningen på detta inte är att vi sätter oss i en
              parlamentarisk utredning.
            </seg>
            <seg n="216e15ba">
              När regeringen i strid med oppositionen har vunnit ett val och
              vill genomföra något helt annat än oppositionen är inte en parlamentarisk
              utredning en praktisk lösning för att ta fram detaljer till en
              proposition som ska komma.
            </seg>
            <seg n="8548fc0e">
              Jag delar Peter Hultqvists uppfattning om vikten av insyn och
              öppenhet i kommittéers arbete. Som jag sade i mitt svar menar
              jag att detta kan tillgodoses på många andra sätt än genom direkt
              parlamentarisk representation. Jag tror att detta ökar hela tiden.
              Enmansutredarna anordnar hearingar, och det finns ofta möjlighet
              att vara med i olika sammanhang i riksdagen och ge synpunkter
              på pågående utredningar.
            </seg>
            <seg n="74220e5f">
              Det är inte alltid möjligt att lägga politiska stridsfrågor i
              parlamentariska utredningar och tro att det är ett sätt att bilägga
              sådana tvister.
            </seg>
          </u>
          <note type="speaker" n="2dbd8027">
            Anf. 69 PETER HULTQVIST (s):
          </note>
          <u who="peter_hultqvist_c9866b" xml:id="i-7620dad5d6e221b9-3" n="baedc8e8">
            <seg n="fbeebab8">
              Herr talman! Saker och ting ska också hålla över tid. Det är
              kanske inte alltid till fördel om man får saker och ting upprivna
              så fort det blir regimskifte. Men det är den risk man löper om
              man hela tiden använder snäva majoriteter i parlamentet.
            </seg>
            <seg n="7aec874f">
              Jag återkommer till skolan. Det har gjorts enmansutredningar
              om reformerad gymnasieskola, fristående vuxenutbildning, införande
              av yrkesskola, förändrat betygssystem, skollag och så vidare.
              Här finns det väl anledning att pröva om det finns möjlighet att
              komma överens över de berömda blockgränserna? Det är en fråga
              om att ge sig tid, att diskutera med varandra och inte vara så
              dogmatisk och låst och själv ha bestämt kartan för hur allt ska
              se ut.
            </seg>
            <seg n="1cb8497b">
              Ministern säger: Vi har vunnit valet, vi har makten och vi gör
              som vi vill. Om det är det synsättet som gäller förstår jag att
              det blir enmansutredningar, för då försöker man inte ens att komma
              till en punkt där man tror att det kan vara möjligt att bli överens.
              Då får man inga lösningar som håller över mandatperioderna.
            </seg>
            <seg n="85c5308d">
              Hur ska ni ha det med exempelvis förskolan? Där ska man se över
              läroplanen. Såvitt jag har förstått har man inte bestämt sig inom
              alliansen om vad man ska ha för syn på detta och hur det riktigt
              ser ut när det gäller läroplansfrågorna.
            </seg>
            <seg n="7993592c">
              Det finns lite olika varianter. Är det något som det är rimligt
              att tänka sig att fler partier får vara med och jobba med, eller
              är det en fråga där man också på något vis i något dolt rum har
              bestämt sig för att eftersom man har makten och vunnit valet gör
              man som man vill och kör med majoritetsbeslut?
            </seg>
            <seg n="79597b90">
              Jag tycker att skolsidan är en sådan fråga där man i dag missköter
              sig med utredningsinstrumentet och där man ställer saker och ting
              för hårt på sin spets alltför snabbt. Jag är säker på att lärarförbunden
              bland annat skulle hälsa det med stor tillfredsställelse om man
              jobbade på ett annat sätt med bredare underlag i de här sammanhangen.
            </seg>
          </u>
          <note type="speaker" n="36549f08">
            Anf. 70 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-26" n="cb543941">
            <seg n="9a845533">
              Herr talman! Jag är fortfarande imponerad av Peter Hultqvists
              tro på att politiska stridsfrågor löses i parlamentariska utredningar.
              Han räknar själv upp ett antal frågor. Han säger att vi har misskött
              utredningar om skolan. Jag vet inte. Så kan det vara, men det
              är värre att missköta skolan, Peter Hultqvist. Där görs ju nu
              stora reformer som förbättrar förutsättningarna för eleverna att
              ha med sig kunskap genom livet. Om man tittar på hur det har skötts
              under tidigare mandatperioder, tittar på resultaten och gör internationella
              jämförelser är det inte helt lyckat, för att uttrycka sig mycket
              försiktigt.
            </seg>
            <seg n="e8a82742">
              Det är möjligt att vidga insynen och öppenheten i de här kommittéernas
              arbete. Det behöver inte ske genom att man sitter som parlamentarisk
              representant i kommittéerna. Det finns en mängd andra möjligheter
              att öka öppenhet och insyn i de processerna.
            </seg>
            <seg n="21538f27">
              Sedan kommer vi till en punkt när utredningarna levereras efter
              en remissomgång i form av en proposition. Då har vi alltid möjligheten
              i det här huset att i utskotten och olika sammanhang se om vi
              kan hitta gemensamma utgångspunkter för att göra en politisk uppgörelse
              runt i och för sig svåra frågor. Den möjligheten finns alltid
              kvar, Peter Hultqvist.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="74322d94">
            10 § Svar på interpellation 2007/08:31 om experimentverkstad
            i utnämningspolitiken
          </note>
          <note type="speaker" n="48a7b061">
            Anf. 71 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-27" n="cb543941">
            <seg n="24622961">
              Herr talman! Berit Andnor har frågat mig om jag varit med och
              fattat beslut om den pågående försöksverksamheten när det gäller
              utnämningar och i så fall när, om jag medverkat till att ta fram
              de kriterier som ligger till grund för försöksverksamheten, om
              jag kan bedöma när försöksverksamheten kommer att avslutas, om
              jag avser att införa en permanent ordning för utnämningar av statliga
              chefer och när den i så fall finns på plats.
            </seg>
            <seg n="f7454e94">
              Jag hade den 16 september en interpellationsdebatt med Berit
              Andnor om hemlighetsmakeri i utnämningspolitiken, där vi debatterade
              ungefär samma frågeställning som i dag. Jag inleder på samma sätt
              i dag som jag gjorde då. Den här regeringen kommer att fortsätta
              att reformera utnämningspolitiken i riktning mot en mer öppen,
              förutsägbar och transparent process.
            </seg>
            <seg n="03affda0">
              I budgetpropositionen för 2008 redovisas regeringens ställningstagande
              att annonsering efter myndighetschefer kommer att bli mer regel
              än undantag hädanefter. Detta sker efter en vår och sommar där
              vi prövat att annonsera efter chefer till verksamhetsmässigt vitt
              skilda myndigheter. Jag kan konstatera att utfallet av detta försök
              såvitt avser såväl antal som kvalitet hos dem som lämnat in en
              intresseanmälan har varit gott. Det är många mycket väl kvalificerade
              personer som genom intresseanmälan har visat att de varit beredda
              att ikläda sig det ansvar det innebär att vara myndighetschef.
              För den intresserade finns möjlighet att själv ta del av de listor
              som finns tillgängliga på respektive berört departement.
            </seg>
            <seg n="e40d66ba">
              Fyra olika departement, Utbildnings-, Integrations- och jämställdhets-,
              Finans- respektive Utrikesdepartementet har under försöket inhämtat
              viktiga erfarenheter av detta nya, öppna sätt att rekrytera myndighetschefer.
            </seg>
            <seg n="c535bfe6">
              Jag kan berätta för Berit Andnor att regeringen, mot bakgrund
              av utfallet i försöksperioden, mycket snabbt kunde fatta beslut
              om att gå vidare till en permanent ordning, något som också tydligt
              framgår av budgetpropositionen.
            </seg>
            <seg n="bd482f11">
              Det faktum att vi hittills haft anledning att vara nöjda med
              utfallet innebär dock inte att annonsering alltid ska ske. För
              mig är det inget konstigt med att det i vissa fall kan vara så
              att regeringen även genom andra processer hittar lämpliga chefer
              till en viss myndighet, vilket också framgår av budgetpropositionen.
            </seg>
          </u>
          <note type="speaker" n="1b957d02">
            Anf. 72 BERIT ANDNOR (s):
          </note>
          <u who="berit_andnor_e7c6b5" xml:id="i-39b117ee38e98a07-0" n="d5a22454">
            <seg n="47d25a99">
              Herr talman! De frågor som jag ställde i interpellationen kvarstår.
              Har det egentligen funnits någon försöksverksamhet när det gäller
              utnämningar av högre statliga tjänster? Vem beslutade? När beslutades
              det? Hur utformades försöksverksamheten? Vilka var de frågeställningar
              som försöksverksamheten skulle ge svar på? Och hur utvärderades
              den här försöksverksamheten?
            </seg>
            <seg n="ae8983f1">
              Som jag har sagt tidigare har man ju en försöksverksamhet för
              att se om något kan bli bättre av att man gör det på ett nytt
              sätt. Jag har nu vid två tillfällen ställt de här frågorna till
              Mats Odell, och jag får inga svar. Jag tycker att det är rimligt
              att Mats Odell lämnar svar på frågorna, särskilt mot bakgrund
              av att den statliga utnämningspolitiken var en av de högt profilerade
              frågorna för de fyra borgerliga partierna inför valet. Klara tydliga
              vallöften ställdes ut till väljarna.
            </seg>
            <seg n="fd6087f3">
              Mats Odell säger att fyra departement har deltagit i den av Mats
              Odell påstådda försöksverksamheten. De har inhämtat viktiga erfarenheter.
              Regeringen kunde på grundval av det mycket snabbt fatta beslut
              om en permanent ordning. Vad är denna permanenta ordning?
            </seg>
            <seg n="d28209f6">
              I budgetpropositionen står det: Annonsering av myndighetschefer
              kommer att bli mer regel än undantag.
            </seg>
            <seg n="59c436aa">
              Genast inställer sig massor av nya frågor. I helgen kunde vi
              läsa i Göteborgs-Posten, som hade följt upp det här, att av 22
              tillsatta tjänster under året hade 4 tillsatts efter annonsering.
              Hur kan denna mycket ringa erfarenhet av den så kallade försöksverksamheten
              vara grund för regeringens bedömning? Vad har egentligen regeringen
              för krav för att något ska kunna kallas försöksverksamhet?
            </seg>
            <seg n="97875ce3">
              Med tanke på det mycket klena resultatet av den är det kanske
              inte så konstigt. Hela frågan som blåstes upp i valrörelsen av
              de fyra borgerliga partierna verkar rinna ut i sanden. Annonsering
              ska bli mer regel än undantag. Är det det som är resultatet av
              det som ni sade innan valet? Hur är det med de andra vallöftena
              i den här frågan?
            </seg>
            <seg n="7736b1c7">
              Det handlar inte bara om annonsering och kravprofiler, något
              som förresten redan gjorts tidigare och som också naturligtvis
              har varit en del i rekryteringsarbetet. Det skulle inrättas rekryteringsråd.
              Utskottsförhören i riksdagen av tilltänkta kandidater har även
              de avförts. Eller? Det kan bli lite konstitutionellt besvärligt
              med utskottsförhör, har vi kunnat läsa att Mats Odell säger.
            </seg>
            <seg n="ba30aeb3">
              Samma sak är det när det gäller sekretesslagen och öppenheten.
              Det mest häpnadsväckande av allt detta är att helt plötsligt börjar
              man fundera på att förändra sekretesslagen för att minska öppenheten
              i tillsättningarna.
            </seg>
            <seg n="66369e44">
              Ställd inför frågan som Mats Odell naturligtvis har fått, varför
              man säger en sak inför valet och någonting annat efteråt, säger
              Mats Odell att valrörelsen har sin egen dynamik. Vi socialdemokrater
              har hela tiden förstått att den teoretiska modell som Mats Odell
              och hans borgerliga kamrater snickrade ihop före valet inte skulle
              tåla verklighetens ljus. Sanningen är antagligen att även Mats
              Odell insåg det men att hungern efter makten fick honom att kasta
              allt förnuft och all försiktighet överbord i stället för att erkänna
              att ni hade fel.
            </seg>
            <seg n="2b4b7e1f">
              Ni tänkte inte särskilt klara tankar ens när det gäller den här
              frågan. Framför allt tänkte ni väl inte genom konsekvenserna av
              de förslag som ni plockade fram, eftersom de allra flesta av de
              förslag som ni lämnade som vallöfte till medborgarna nu verkar
              ha lagts åt sidan för att de är konstitutionellt besvärliga. Man
              kan ändå fråga sig: Varför, Mats Odell, sade ni en sak inför valet
              och en annan nu?
            </seg>
          </u>
          <note type="speaker" n="c4af55b6">
            Anf. 73 PETER HULTQVIST (s):
          </note>
          <u who="peter_hultqvist_c9866b" xml:id="i-6b43566cca959294-1" n="baedc8e8" next="i-490f7a50e1b5a6f7-1">
            <seg n="b0da4d17">
              Herr talman! I valrörelsen det minns Odell, vi har diskuterat
              frågan förut var det här ett mycket stort nummer. Det var sådant
              som man verkligen körde med runt om i landet, att man skulle bryta
              Socialdemokraternas makthegemoni. Man talade om inrättande av
              kravprofiler till högre tjänster. Alla tjänster i ledande befattning
              skulle utannonseras alla tjänster. Relevanta intressenter skulle
              inbjudas till kandidatnominering. Det står det också i den skrift
              som ni gav ut.
            </seg>
            <seg n="9a63c0c3">
              Det var bruttolistor som skulle upprättas enligt kravprofil,
              och kortlistor skulle tas fram på tresex personer som skulle genomgå
              tester. Förmodligen hade man inspirerats av USA eller något annat
              land och tyckte att fackutskotten i riksdagen skulle erbjudas
              att ställa frågor till de personer som man tänkte utnämna. Hela
              rekryteringsprocessen skulle dokumenteras för att möjliggöra granskning
              i efterhand.
            </seg>
            <seg n="87fc1e93">
              Nu har mycket av det här spruckit. Regeringen talar nu lite försiktigt
              om att det inte alltid går att annonsera. Det är kanske lite annorlunda
              än att alla lediga tjänster till ledande befattningar ska utannonseras.
              Det är olika budskap före valet och efter valet.
            </seg>
            <seg n="06fde70a">
              Det handlar väl om att man har insett att den här vägen inte
              var framkomlig alla gånger och att man inte hade riktigt fast
              mark under fötterna. Regeringen vill väl också ha handlingsfrihet
              att bestämma när det ska annonseras och när det inte ska annonseras.
              Jag tror inte att det kommer att bli tal om utskottsförhör. Lika
              lite tycks de här inbjudningarna till allmän kandidatnominering
              vara aktuella.
            </seg>
            <seg n="59ebd4fe">
              Sanningen och konfrontationen med verkligheten kröp högeralliansen
              inpå skinnet när man väl hade vunnit regeringsmakten. Valrörelsens
              propagandistiska drev höll inte, och lika lite höll argumentationen
              om att statsförvaltningen var genompolitiserad med socialdemokratiska
              chefer som inte var kompetenta. Inte en enda chef har avvecklats
              med det som argument. Kampanjen var inte hederlig. Det har vi
              också debatterat förut, men jag tycker att det är viktigt att
              upprepa det.
            </seg>
            <seg n="49e843e6">
              När man sedan kom till regeringsmakten rekryterade man borgerliga
              profilpersoner som Jonas Hafström, Olof Ehrenkrona, Per Unckel
              som var en av de första stora rekryteringarna Anna Grönlund Krantz,
              Johan Gernandt och så vidare till olika statliga uppdrag, antingen
              i styrelser eller som ledande tjänstemän. Jag säger inte något
              negativt om de här personernas kompetens, men starten var, med
              tanke på hur det lät i valrörelsen, väl utmanande.
            </seg>
            <seg n="a75e4d2f">
              Nu har det här kokat ned till att Odell står här med frågor om
              hur snabba behov ska bedömas, var någonstans det ska bestämmas
              om det ska annonseras eller inte, vad som inte ska annonseras
              och hur det blir med utannonseringen av tjänsterna inom Utrikesdepartementet.
              Från att ha varit ett stort slagnummer i valrörelsen har detta
              kokat ned till att bara vara krångligt.
            </seg>
            <seg n="1df9be4b">
              Ni har alltså blivit fångade av er egen propaganda och sysslar
              nu med att gömma undan de av valrörelsens tal som inte höll i
              konfrontationen med verkligheten. Det som blev kvar försöker ni
              få att framstå som något mycket större än vad det egentligen är.
              Är inte sanningen den, Odell, att kejsaren, vem det nu är i det
              här fallet, börjar bli lite naken?
            </seg>
          </u>
          <note n="9114709c">
            Ajournering
          </note>
          <note n="94f5bc9a">
            Kammaren beslutade kl. 16.03 på förslag av talmannen att ajournera
            förhandlingarna till kl. 18.00.
          </note>
          <u who="peter_hultqvist_c9866b" xml:id="i-490f7a50e1b5a6f7-1" n="baedc8e8" prev="i-6b43566cca959294-1">
            <seg n="d8874b7f">
              Återupptagna förhandlingar
            </seg>
          </u>
          <note n="dca15ed1">
            Förhandlingarna återupptogs kl. 18.00.
          </note>
          <note n="ae0bf65a">
            10 § (forts.) Svar på interpellation 2007/08:31 om experimentverkstad
            i utnämningspolitiken
          </note>
          <note type="speaker" n="d86a256f">
            Anf. 74 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-28" n="cb543941">
            <seg n="424be90b">
              Herr talman! Vi hade före ajourneringen en intressant debatt
              om utnämningspolitiken, och Berit Andnor frågade mig bland annat
              på vilket sätt den här försöksverksamheten hade beslutats.
            </seg>
            <seg n="644ae402">
              Man kan över huvud taget säga att detta är en intern fråga inom
              Regeringskansliet, men jag ska ändå gärna berätta om processen.
              Det är så att det finns en statssekreterargrupp med representanter
              för de fyra regeringspartierna som har arbetat med de här frågorna,
              och det är där som besluten har tagits om att bereda detta försök.
            </seg>
            <seg n="176a459c">
              Det kan kanske vara av intresse att berätta lite grann om hur
              det har gått med de genomförda annonseringarna. Vi har ju redan
              på grundval av genomförda intresseannonseringar anställt generaldirektörer
              för Konsumentverket, Högskoleverket, Statens pensionsverk och
              Sida. Vi har dessutom ett antal ytterligare tillsättningar av
              myndighetschefer under beredning mot bakgrund av genomförd annonsering.
              Det handlar om chefer för Naturhistoriska riksmuseet, Institutet
              för språk och folkminnen, Statens försvarshistoriska museer och
              Boverket. Där har annonstiden gått ut, och för närvarande bereds
              de här ärendena.
            </seg>
            <seg n="8858a306">
              Sedan har vi ytterligare tre myndigheter där ansökningstiden
              ännu inte har gått ut. Det sker dels nu på fredag, dels på måndag.
              Det handlar om nya chefer för Banverket, Granskningsnämnden för
              radio och tv och Socialstyrelsen. De tjänsterna kommer också att
              beredas på samma sätt som de tidigare.
            </seg>
            <seg n="cc945cb4">
              Hittills är det 213 personer som har anmält sitt intresse för
              de här nämnda anställningarna. Man kan säga att det i genomsnitt
              ger 20 intressenter per annons.
            </seg>
          </u>
          <note type="speaker" n="53d08e91">
            Anf. 75 BERIT ANDNOR (s):
          </note>
          <u who="berit_andnor_e7c6b5" xml:id="i-39b117ee38e98a07-1" n="d5a22454">
            <seg n="19292cea">
              Herr talman! Jag tycker fortfarande, Mats Odell, att det återstår
              en del frågor kring den här så kallade försöksverksamheten om
              det verkligen är en försöksverksamhet och hur man bedömer att
              en försöksverksamhet ska utformas.
            </seg>
            <seg n="813a1ea1">
              Låt mig ändå fortsätta debatten genom att konstatera att det
              inte bara är så att man överger de vallöften som man gav från
              regeringens sida, utan det blir nu hela tiden frågor kring hur
              den här statliga utnämningspolitiken egentligen ser ut. För ju
              mer vi debatterar detta desto fler frågor blir det.
            </seg>
            <seg n="374c1de5">
              Man måste ändå säga att det som är nytt i denna diskussion är,
              som jag tycker, slappheten i inställningen både till processen
              som ligger bakom de här utnämningarna och till den svenska offentlighetsprincipen.
            </seg>
            <seg n="d2e3eab7">
              Jag kan ge några exempel på detta. Alla chefsjobb ska utannonseras,
              sade Mats Odell efter det att vi hade debatterat denna fråga den
              6 september. Jag fick som sagt var inga svar på mina frågor då.
              Det kom efteråt när jag satt och tittade på tv. Då skulle alla
              chefsjobb utannonseras, även landshövdingarnas.
            </seg>
            <seg n="cbce4a4c">
              Två veckor senare kom det en budgetproposition med ett helt annat
              besked där det stod att annonsering ska vara mer regel än undantag.
              Sedan kom det ännu ett nytt besked från Mats Odell i helgen i
              Göteborgs-Posten där han säger att det är upp till varje statsråd
              om det ska annonseras eller inte. Detta känns mycket märkligt
              och är en fullständig reträtt, tycker jag, från regeringens sida
              och från ansvarigt statsråd.
            </seg>
            <seg n="ea7c5ce6">
              Sedan stod det också i budgetpropositionen att det kan uppstå
              situationer där det trots annonseringen inte finns någon som har
              tillräckliga kvalifikationer bland de sökande. Ett exempel på
              det som är aktuellt just nu är Socialstyrelsen och Banverket,
              där regeringen kör parallella processer. Det sker annonsering,
              men man har också gett i uppdrag till ett rekryteringsföretag
              ett headhuntingföretag att rekrytera parallellt med annonseringen.
              Det är ju ett mycket kraftfullt underkännande av annonseringen
              som metod när man på förhand har dömt ut alla som söker via annons
              som okvalificerade!
            </seg>
            <seg n="9d704a0d">
              Den nya utnämningspolitiken skulle ju präglas av största möjliga
              öppenhet och transparens, förutsägbarhet och spårbarhet. Man ska
              i efterhand kunna analysera och se hur detta gick till. Men när
              man nu använder sig av de privata rekryteringsföretagen som ju
              har sekretess som löfte till alla sökande som ska rekryteras blir
              inte detta som statsrådet har utlovat. Ingen kommer att ha någon
              helhetsbild av vilka kandidater som har sökt ett visst jobb, vilka
              som har sökt på annons och vilka som hanteras av rekryteringsföretagen!
            </seg>
            <seg n="0962ea8b">
              Ingen kommer i efterhand att kunna granska om man har följt grundlagens
              bestämmelser när det gäller rekryteringen. Detta är någonting
              helt nytt inom utnämningspolitikens område. Öppenhet och spårbarhet
              som regeringen säger ska finnas ersätts av privatisering och sekretess.
            </seg>
            <seg n="f8410663">
              Detta tycker jag är djupt oroande. Det handlar om en syn på vår
              offentlighetsprincip som Mats Odell nu uppenbarligen försvarar
              och som jag känner är oerhört slapp och instrumentell till sin
              beskaffenhet.
            </seg>
            <seg n="c04a7c62">
              När offentlighetsprincipen är ett problem för Mats Odell ska
              den kringgås, och jag känner mig, herr statsråd, väldigt oroad
              över detta. Vad är egentligen den statliga utnämningspolitiken?
              Hur ser den ut? Frågorna blir bara fler och fler.
            </seg>
          </u>
          <note type="speaker" n="1976ee59">
            Anf. 76 PETER HULTQVIST (s):
          </note>
          <u who="peter_hultqvist_c9866b" xml:id="i-7620dad5d6e221b9-4" n="baedc8e8">
            <seg n="d9a75817">
              Herr talman! Jag vill först notera att jag inte har något mer
              inlägg efter detta.
            </seg>
            <seg n="4d812c52">
              Alla lediga tjänster skulle ha utannonserats. Nu har vi kommit
              fram till att så inte är fallet, och vi har kommit fram till att
              en lång rad korrigeringar av tillsättningsförfarandena har skett
              om man jämför med hur det såg ut innan valet och det bombastiska
              budskap som gavs då med utskottsförhör, kortlistor på tresex personer,
              särskilda tester, kandidatnomineringar och allt vad man nu hade
              med i detta paket.
            </seg>
            <seg n="4c7b7f72">
              Nu hamnar vi mer i skiktet som rör diskussion om vad som ska
              annonseras, vad som är rimligt att annonseras, budskap om att
              det får väl varje departement ta ställning till och så vidare.
              Hela detta bombastiska valbudskap har skruvats ned till en någorlunda
              verklighetsnära hantering. Väldigt mycket av det som tidigare
              sades har man lämnat bakom sig eftersom det inte var realistiskt
              och eftersom det inte klarade av konfrontationen med verkligheten.
            </seg>
            <seg n="48c38c9a">
              Det har alltså skett en lång rad anpassningar, och det som egentligen
              är kvar av den här oerhört enorma förnyelsen som skulle ske är
              de här värderingarna om när man ska annonsera ut och när man inte
              ska annonsera ut. Det ska ställas i kontrast till punkten att
              alla lediga tjänster till ledande befattningar ska utannonseras,
              och det har man sagt är en orealistisk linje från regeringens
              sida.
            </seg>
            <seg n="fe3785ee">
              Det är alltså det som har skett. Sedan har man också sagt att
              det är okej att göra en hel del politiska tillsättningar, eftersom
              man har gjort det. Då tycker jag sammanfattningsvis för min del
              att detta började med någon sorts vante som kanske inte ens en
              gång blev en tumme när detta var klart. Sedan är frågan om kejsaren
              är naken eller inte.
            </seg>
          </u>
          <note type="speaker" n="aa6103be">
            Anf. 77 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-29" n="cb543941">
            <seg n="4e25a075">
              Herr talman! Det är naturligtvis en mycket angenäm situation
              att ha en opposition framför sig som har haft regeringsmakten
              i tolv år och som inte har genomfört några reformeringar av detta
              system att utnämna chefer inom staten. Vi gick till val på detta.
              Vi presenterade vad vi tänkte göra. Vi har under ett år nu lagt
              om utnämningspolitiken.
            </seg>
            <seg n="b26cd194">
              Vi har gjort ett antal helt nya processer.
            </seg>
            <seg n="64f96a2d">
              Det stämmer att det blir fler frågor eftersom Berit Andnor ju
              skjuter av en kaskad av frågor av olika slag om jag har varit
              med i olika processer och så vidare. Visst jag har försökt svara
              på detta.
            </seg>
            <seg n="2d33cdfd">
              Men det viktiga, herr talman, är naturligtvis att vi i dag har
              ett antal personer som för första gången i vårt lands moderna
              historia har fått chefsjobb som generaldirektörer efter att man
              har haft en helt ny och transparent process där det har upprättats
              kravprofiler som läggs i akten där det har annonserats efter chefer.
              Jag tycker att det är en väldigt glädjande utveckling.
            </seg>
            <seg n="b214d772">
              Berit Andnor frågar mycket riktigt om den här typen av verksamhet
              är en försöksverksamhet, om den har börjat och om den är avslutad.
              Jag menar att det är alldeles uppenbart att vi har haft en försöksverksamhet
              med annonsering. Jag har redovisat resultaten för detta. Jag vet
              inte vad Berit Andnor mer kan begära. Vi har lagt fast i budgetpropositionen
              att det kommer att vara mer regel än undantag när det gäller att
              annonsera.
            </seg>
            <seg n="057b7c68">
              Vi har ett antal processer i gång. Berit Andnor frågar varför
              vi både annonserar och använder rekryteringskonsulter. Det är
              inte alls som Berit Andnor säger, att det här skulle vara någon
              överraskning och någon sorts dubbelspel. Det framgår av annonserna,
              Berit Andnor. Det är tre fall det är fråga om, nämligen de som
              rör Sida, Banverket och Socialstyrelsen. Om Berit Andnor tittar
              i de annonserna så framgår det att vi också där förbehåller oss
              rätten att använda rekryteringskonsult. Det beror helt enkelt
              på att vår ambition är att hitta de absolut bäst lämpade kandidaterna
              samtidigt som vi också vill pröva ett nytt sätt att arbeta. I
              de fall man beslutar sig för att arbeta med en extern rekryteringsbyrå
              framgår det som sagt tydligt av själva annonsen.
            </seg>
            <seg n="29af8bd8">
              Handlingar som kandidaterna lämnar till en rekryteringsfirma
              blir självklart en allmän handling, Berit Andnor, och tillgänglig
              för allmänheten på samma sätt som om de hade lämnats in till Regeringskansliet.
              Där har Berit Andnor alltså fullständigt fel i sina tankar om
              att de skulle hemligstämplas.
            </seg>
            <seg n="fafd22c7">
              Jag vill också påpeka att det här inte på något sätt är någon
              ny arbetsmetod som vår regering har introducerat. Även den förra
              regeringen anlitade rekryteringsbyråer i viss utsträckning.
            </seg>
          </u>
          <note type="speaker" n="e35faccb">
            Anf. 78 BERIT ANDNOR (s):
          </note>
          <u who="berit_andnor_e7c6b5" xml:id="i-39b117ee38e98a07-2" n="d5a22454">
            <seg n="c062d16c">
              Herr talman! Nu är det ju så att de borgerliga partierna gick
              till val på att man skulle ha en helt ny utnämningspolitik. Det
              var ett av huvudnumren, ett ganska populistiskt förslag, skulle
              jag vilja säga, som hade föga med verkligheten att göra. Man skulle
              bryta den socialdemokratiska makthegemonin. Återigen uppmanar
              jag alla: Läs den rapport som togs fram från de borgerliga partierna,
              så får ni se vilket språk och vilken vokabulär man använde och
              hur man tänker sig det hela.
            </seg>
            <seg n="9a3d379d">
              Frågan är: Vad blev det av detta, Mats Odell? Det är ju därför
              vi står här.
            </seg>
            <seg n="5792d15d">
              Jag kan konstatera att det i budgetpropositionen står att annonsering
              ska vara mer regel än undantag. När det gäller flera av tjänsterna
              har ni just konstaterat att det kan vara svårt att nå tillräckligt
              kvalificerade personer genom annonsering. Ni använder er ju av
              rekryteringsbolag. De utlovar sekretess. Jag har tittat på annonserna,
              Mats Odell. De här företagen används just för att hitta personer
              som inte vill gå via annonserna.
            </seg>
            <seg n="40a1024b">
              Vad är det som är nytt? Vi har gjort någonting helt nytt i förhållande
              till den förra regeringen, säger Mats Odell. Vad är det som är
              nytt? Jag kan konstatera att det i stort sett inte blidde någonting
              av den där rapporten om en ny statlig utnämningspolitik.
            </seg>
            <seg n="0e5c51a0">
              Däremot får man intryck av att ni tummar på det som står i regeringsformen,
              nämligen att detta är viktiga rekryteringsprocesser. De ska utses
              som kan utses utifrån förtjänst och skicklighet. Det handlar om
              att ha en trovärdighet och en seriositet genom hela rekryteringsprocessen
              och att man har en statlig utnämningspolitik som ligger fast.
              Det vore på sin plats, tycker jag, att Mats Odell nu kunde presentera
              ett dokument där det klart och tydligt framgår hur den statliga
              utnämningspolitiken ska utformas. Det kan väl ändå inte vara upp
              till varje statsråd att avgöra hur detta ska gå till.
            </seg>
          </u>
          <note type="speaker" n="94bb521e">
            Anf. 79 Statsrådet MATS ODELL (kd):
          </note>
          <u who="unknown" xml:id="i-ac60684f7544ed1a-30" n="cb543941">
            <seg n="7348bd99">
              Herr talman! Vi gick till val bland annat på att lägga om utnämningspolitiken
              i Sverige från en slutenhet där man ofta befordrade partikamrater,
              en politik som uppenbart var vid vägs ände.
            </seg>
            <seg n="bbf6f160">
              Vi har börjat lägga om politiken. Vi har börjat ett försöksarbete
              med att annonsera ut tjänsterna. Varför har vi då ett försöksarbete?
              Jo, för att man inte vet om personer är beredda, om de har ett
              arbete, att skylta med att de söker ett annat arbete genom att
              det här blir offentligt.
            </seg>
            <seg n="fafa0208">
              En av de saker som vi också sade är att vi är beredda att studera
              om man behöver ändra sekretesslagstiftningen. Även detta, Berit
              Andnor, framgår av budgetpropositionen. Det är en av de saker
              som vi arbetar med.
            </seg>
            <seg n="64d26a10">
              Vi kommer skyndsamt att inleda en översyn av sekretesslagstiftningen.
              Regeringen har ännu inte fattat något beslut om direktiv för tillstånd
              och översyn, men det går heller inte i dag att säga att ett sådant
              här eventuellt förslag kan överlämnas till riksdagen. Mycket talar
              för att det knappast kommer att kunna bli under det här riksdagsåret
              utan snarare någon gång sent under nästa år. Då får man också
              ta ställning till detta.
            </seg>
            <seg n="3b030726">
              Varför då? Jo, det kan vara så att man kan få fram betydligt
              fler sökande om det finns, som det finns inom privat sektor, en
              möjlighet att söka och att allt publiceras och blir offentligt
              först i efterhand. Här diskuterar man olika modeller för hur detta
              skulle kunna gå till.
            </seg>
            <seg n="887ed254">
              En möjlighet som har diskuterats är att alla sökandens dokument
              kan vara sekretessbelagda under en viss tidsperiod, till exempel
              ett antal år, och sedan kommer allt att bli offentligt och kan
              då granskas. Det här är en del av de fortsatta reformer som vi
              vill göra när det gäller att få fler sökande och en mer öppen
              och transparent process när det gäller politiken för utnämning
              av statliga chefer i Sverige.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="956ec20f">
            11 § Svar på interpellation 2007/08:2 om Romstadgan för den internationella
            brottmålsdomstolen
          </note>
          <note type="speaker" n="43de55a7">
            Anf. 80 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-31" n="cb543941">
            <seg n="a008594b">
              Herr talman! Alice Åström har frågat mig om jag avser att vidta
              åtgärder dels för att lägga fram en lagrådsremiss med ny lagstiftning
              för att implementera Romstadgan, dels för att en lagrådsremiss
              ska läggas fram under hösten och om jag avser att ta hjälp av
              Svenska Amnestys expertis i ett sådant arbete.
            </seg>
            <seg n="3e7d2014">
              Jag beklagar att min ursprungliga ambition att kunna presentera
              ett lagförslag under innevarande år inte blir verklighet. Ambitionen
              att lägga fram ett förslag kvarstår dock. Arbetet fortsätter alltså,
              och en lagrådsremiss och proposition finns med i planeringen för
              vad jag vill åstadkomma under mandatperioden. Jag kan dock inte
              i dagsläget presentera exakta tidsplaner för när dessa produkter
              kan läggas fram.
            </seg>
            <seg n="abbaca4b">
              Svenska Amnesty har i brev erbjudit biträde i arbetet med ny
              lagstiftning. Synpunkter från organisationer som Amnesty är självklart
              värdefulla i det fortsatta arbetet. Svenska Amnesty och andra
              har också bidragit med sådana tidigare i processen. När tjänstemännen
              i Justitiedepartementet nu ska slutföra arbetet, är dessa synpunkter
              en viktig del av beredningsunderlaget.
            </seg>
          </u>
          <note type="speaker" n="2fd72b49">
            Anf. 81 ALICE ÅSTRÖM (v):
          </note>
          <u who="alice_astrom_01eda6" xml:id="i-edcf7ad87e3ece22-0" n="82ecef23">
            <seg n="a38cf567">
              Herr talman! Jag tackar justitieministern för svaret, även om
              svaret inte är det jag skulle önska mig.
            </seg>
            <seg n="cd2b4446">
              Det har nu gått nästan fem år sedan Sverige undertecknade stadgan.
              Sedan lade utredningen Internationella straffrättsutredningen
              fram ett förslag till lagstiftning som då togs emot övervägande
              positivt av remissinstanserna. Även med den förra regeringen hade
              jag frågan uppe vid ett par tillfällen, eftersom vi tyckte att
              det här tog för lång tid och eftersom det fortfarande inte har
              kommit något lagförslag. Därför såg jag det som väldigt positivt
              när justitieministern hade planer på att man skulle kunna lägga
              fram ett lagförslag under 2007.
            </seg>
            <seg n="4bdd7449">
              Anledningen till att det är så viktigt att implementera Romstadgan
              är arbetet med att få krigsförbrytare fällda.
            </seg>
            <seg n="e24689a5">
              Jag förstår att det bland alla lagstiftningsåtgärder som man
              har att vidta på Justitiedepartementet tyvärr kan hända att en
              sådan här fråga lite grann hamnar på efterkälken. Men inte minst
              med tanke på att vårt grannland Norge av Rwandatribunalen nekades
              att lagföra en misstänkt krigsförbrytare eftersom Norge saknar
              folkmordsbrottet vore det en skam om den svenska regeringen hamnade
              i samma situation. Jag vet att vi i grund och botten har precis
              samma intresse av att få en bra lagstiftning på plats och också
              kunna ställa krigsförbrytare inför rätta.
            </seg>
            <seg n="921182b6">
              När justitieministern nu säger att det tyvärr inte kan ske under
              2007, men att arbetet fortsätter och att det finns med i planeringen
              för vad justitieministern vill åstadkomma under mandatperioden,
              blir min fråga: Kommer det att ske under 2008, 2009 eller 2010?
              Om det dröjer ända till slutet av mandatperioden har det gått
              åtta år sedan en utredning lade fram förslag på hur vi i vår lagstiftning
              ska kunna leva upp till Romstadgan för att kunna döma krigsförbrytare,
              döma dem för folkrättsbrott, och leva upp till det som stadgan
              säger.
            </seg>
            <seg n="5b253073">
              För mig känns det som en katastrof om Sverige tar så lång tid
              på sig att komma fram med denna mycket viktiga fråga. I och med
              att vi ratificerat Romstadgan har vi som part dessutom skyldighet
              att verka för att fler stater ska implementera Romstadgan i sina
              nationella rättsordningar. För att vi ska kunna vara trovärdiga
              och aktiva i det arbetet måste Sverige därför rimligen ha agerat
              på ett sådant sätt att Romstadgan ordentligt implementerats i
              vår egen lagstiftning.
            </seg>
            <seg n="717aca2b">
              Min förhoppning är att justitieministern lite tydligare ska ge
              åtminstone en signal om ifall det är mot slutet av mandatperioden
              som vi kan vänta oss ett förslag eller om vi kanske kan hoppas
              att det kommer nästa år.
            </seg>
          </u>
          <note type="speaker" n="006e06dd">
            Anf. 82 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-32" n="cb543941">
            <seg n="3a469313">
              Herr talman! Romstadgan är en milstolpe i den internationella
              rättens utveckling, och Sverige deltog mycket aktivt under förhandlingarna
              av den.
            </seg>
            <seg n="0e07f9a3">
              Eftersom stadgan bygger på komplementaritetsprincipen är det
              angeläget att staterna har straffbelagt folkmord, brott mot mänskligheten
              och krigsförbrytelser. Sverige har straffbestämmelser för detta,
              och våra domstolar har också en mycket långtgående domsrätt. Sverige
              har, inte minst tillsammans med övriga EU-stater, en viktig roll
              att spela så att Romstadgan får genomslag i så många stater som
              möjligt. Dessutom pågår andra lagstiftningsprojekt som i viktiga
              delar i realiteten anpassar svensk lagstiftning till Romstadgan.
              Ett exempel på det är förslaget om slopande av preskriptionstider
              för vissa brott, bland annat folkmord och grova folkrättsbrott,
              vilket remissbehandlats.
            </seg>
            <seg n="2fcc68ec">
              Trots detta finns det skäl att se över lagstiftningen i syfte
              att göra svensk lagstiftning tydligare och bringa den i bättre
              överensstämmelse med den internationella rättens utveckling. Skälet
              till att det dröjt och jag tror att det är skälet till att den
              förra socialdemokratiska regeringen med stöd av Miljöpartiet och
              Vänsterpartiet inte kom längre är att frågan juridiskt är ganska
              komplicerad och kräver en del principiella överväganden som gjort
              att man inte lyckats prioritera den mera. Det har visat sig vara
              mer komplicerat än vad också jag trodde. Jag beklagar det, men
              det viktiga är trots allt att vi kan arbeta i den anda som Romstadgan
              föreskriver att vi ska göra. Det är oerhört viktigt.
            </seg>
            <seg n="12804c5b">
              Jag har inte lagt projektet åt sidan, men jag vågar faktiskt
              inte säga när vi kan ha ett färdigt förslag. Det blir dock inte
              till våren, om jag säger så. Frågan är lite för komplicerad för
              att vi ska klara av det.
            </seg>
            <seg n="8d0743e6">
              Jag vill också säga att när det gäller krigsförbrytare och andra
              är det svåra inte lagstiftningen i Sverige. Det problem vi i stället
              har för det finns personer även i Sverige som begått dessa brott
              gäller bevisföring och utredningsverksamhet. Jag är glad att rikspolischefen
              nyligen inrättat en specialenhet inom polisen för utredningar
              om folkmord, brott mot mänskligheten och krigsförbrytelser; på
              motsvarande sätt har Åklagarmyndigheten utsett fyra särskilda
              åklagare vid Internationella åklagarkammaren i Helsingfors.
            </seg>
            <seg n="13cd4117">
              Vi gör alltså en hel del för att kunna vara aktiva och agera.
              Det är inte en ursäkt för att vi inte genomfört den förändring
              av lagstiftningen som vi önskar, men det är i alla fall bättre
              än att ingenting blir gjort. Det viktiga är ju att skipa rätt
              och se till att de internationella regelverken bringas till handling.
              Där är vi faktiskt hyfsat duktiga, skulle jag vilja påstå.
            </seg>
          </u>
          <note type="speaker" n="89b6c695">
            Anf. 83 ALICE ÅSTRÖM (v):
          </note>
          <u who="alice_astrom_01eda6" xml:id="i-edcf7ad87e3ece22-1" n="82ecef23">
            <seg n="e05b800b">
              Herr talman! Jag håller med justitieministern om att det är viktigt
              att jobba med dessa frågor på ett brett plan. Som justitieministern
              sade vidtas det åtgärder också på flera andra områden. Det är
              ju delvis en förutsättning för att man ska kunna använda sig av
              lagstiftningen. Den löser dock inte problematiken i sig.
            </seg>
            <seg n="71275bc7">
              Jag blir emellertid oroad när justitieministern säger att den
              lagstiftning vi har skulle kunna vara tillräcklig. Om vi tittar
              på utslaget från det fall som var aktuellt i Norge, där Rwandatribunalen
              alltså nekade Norge att lagföra en misstänkt krigsförbrytare eftersom
              landet saknade det folkmordsbrottet i beskrivningen, finns nämligen
              risken att inte heller vår lagstiftning kommer att vara tillräcklig.
            </seg>
            <seg n="1979bf42">
              När man diskuterar med folk som jobbar med dessa frågor inom
              åklagarväsendet framkommer det att de upplever det som ett stort
              problem att kunna förutse hur svenska domstolar kommer att tillämpa
              bestämmelserna om folkrättsbrott. Vi hade en fällande dom i det
              så kallade Arklövmålet, men det räcker inte som intäkt för att
              vår lagstiftning är tillräcklig. Utredningen lade också fram flera
              förslag om att införa en särskild lag. Det är viktigt att även
              i fortsättningen se att det är grunden för att vi ska kunna uppfylla
              Romstadgan.
            </seg>
            <seg n="3e2d2f96">
              Tyvärr, herr talman, har vi en värld med den här typen av brott.
              Om de blivit vanligare kan ibland vara svårt att avgöra, men kunskapen
              om brotten, den information som når över världen, visar att denna
              typ av brott inte utgör undantagen, utan människor i olika delar
              av världen utsätts faktiskt för dessa oerhört allvarliga brott.
              Därför är det viktigt att vi i det internationella arbetet kan
              ha den höga profil som Sverige haft och som vi även hade i förhandlingarna
              om Romstadgan. Då är det också viktigt att vi inte lämnar glipor
              i vår egen lagstiftning.
            </seg>
            <seg n="718f1b59">
              Min förhoppning är, även om justitieministern säger att det här
              är komplicerat och att hon inte har lagt det åt sidan, att vi
              får en lagstiftning så fort som möjligt, för det har en viktig
              internationell effekt.
            </seg>
          </u>
          <note type="speaker" n="031a1597">
            Anf. 84 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-33" n="cb543941">
            <seg n="7c79a163">
              Herr talman! Jag delar uppfattningen att den lagstiftning som
              vi hittills inte fått på plats är viktig.
            </seg>
            <seg n="043b009c">
              Sverige har ännu inte infört brott som motsvarar Romstadgans
              brottskatalog. Det som straffbeläggs i Romstadgan faller dock
              i de flesta fall under befintliga straffbud, bland annat i brottsbalken.
              Folkmord är reglerat i lagen om straff för folkmord. Straffet
              för folkmord är fängelse i lägst fyra och högst tio år eller livstid.
              Något svenskt brott mot mänskligheten finns inte. De gärningarna
              är i stället i huvudsak kriminaliserade genom att de faller under
              ett antal straffbud i brottsbalken, till exempel mord, grov våldtäkt,
              misshandel. Krigsförbrytelser är kriminaliserade enligt bestämmelsen
              om folkrättsbrott.
            </seg>
            <seg n="ccd76dd9">
              Man kan säga att bristerna i dagens reglering framför allt består
              i att vissa gärningar inte omfattas samt att straffsatserna i
              många fall är väldigt låga. I den har svenska domstolar inte universell
              jurisdiktion, det vill säga behörighet att döma över brotten oavsett
              var och av vem de begåtts när det gäller vissa brott mot mänskligheten.
            </seg>
            <seg n="1a6859ad">
              Det har också symbolisk betydelse att vi saknar vissa uttryckliga
              brottsbeteckningar som just brott mot mänskligheten. Jag är den
              första att erkänna det. Vi har debatterat detta tidigare. Det
              var också skälet till att jag då framhöll att jag tycker att det
              är viktigt att få fram dem. Skälet till att de inte kommit är
              att det hela är komplicerat och att vi håller på med många olika
              lagstiftningsinsatser. Jag har då i någon mening tyckt att det
              viktigaste är att kunna konstatera att vi kan leva efter den andan,
              och efter det som Romstadgan säger att vi kan lagföra, samt att
              vi gör det på ett anständigt sätt.
            </seg>
            <seg n="6df0c70d">
              Alice Åström säger att hon är orolig med tanke på vad Norge drabbats
              av. Jag har inte fått några indikationer på att Sverige skulle
              ha samma problem, vilket vi får vara tacksamma för, och hoppas
              att vi inte heller ska få det. Jag litar på att vi har ett ganska
              bra regelverk att använda.
            </seg>
            <seg n="dc4100fb">
              Jag vill gärna påminna om att det är bra att Rikspolisstyrelsen
              och åklagarväsendet har gjort insatser för att vi bättre ska kunna
              använda de lagrum vi har för att lagföra människor som har begått
              den här typen av vidriga brott. Det är otroligt viktigt att så
              sker.
            </seg>
            <seg n="16629a4d">
              Vi ser nu också över påföljderna för grova brott, vilket också
              är en viktig sak, och preskriptionstiderna för en del av de brott
              som Romstadgan tar upp. Förslagen är remitterade, och vi kommer
              att lägga fram en proposition på det.
            </seg>
            <seg n="f0a3a32c">
              Sakta men säkert bringar vi saker i rätt ordning efter ett par
              års väntetid där uppenbarligen tidigare regeringar inte har kunnat
              prioritera detta. Jag vill inte ge någon exakt tid för när vi
              kommer fram med ett förslag. Jag delar Alice Åströms uppfattning
              att det är viktigt. Det handlar om Sveriges anseende. Men det
              är inte akut av det enkla skälet att vi kan genomföra och göra
              det vi måste göra.
            </seg>
            <seg n="5c09e26d">
              Som jag också påpekade är vi tacksamma över att det finns engagerade
              människor inom Amnesty och på andra håll som vill bidra i arbetet.
              Mina tjänstemän på departementet är mycket väl medvetna om det
              och har också tidigare använt den kompetens i den här typen av
              mycket komplicerade ärenden som bland annat mycket engagerade
              människor inom Amnesty besitter. Jag hoppas att vi ska kunna bringa
              detta till riksdagen inom någon vettig tid.
            </seg>
          </u>
          <note type="speaker" n="01aaa2c2">
            Anf. 85 ALICE ÅSTRÖM (v):
          </note>
          <u who="alice_astrom_01eda6" xml:id="i-edcf7ad87e3ece22-2" n="82ecef23">
            <seg n="404b1e1e">
              Herr talman! Jag är orolig sett till den viktiga internationella
              signalen. Det är inte så att jag betvivlar justitieministern när
              hon säger: Vi har det i andra delar av lagstiftningen, och med
              ett annat arbete uppfyller vi åtagandena.
            </seg>
            <seg n="8ed97ecc">
              När man tittar på de internationella åtagandena vet vi att i
              länder där man inte riktigt lever upp till det många gånger använder
              sig av den argumentationen. Vår lagstiftning är tillräcklig. Det
              kräver inte att vi behöver göra ytterligare någonting, och så
              vidare.
            </seg>
            <seg n="4f66151f">
              Vi vet att det inte alltid är så klockrent och sant. Det är också
              ett sätt att komma undan sina internationella åtaganden. Därför
              är det oerhört viktigt när man har skrivit under stadgan och åtagit
              sig att införa den också gör det på ett så tydligt och konkret
              sätt som möjligt.
            </seg>
            <seg n="6e34e5e8">
              Det räcker inte med att säga: Vi har lite lagstiftning här, vi
              har lite lagstiftning där, och vi täcker nog upp det. Jag är glad
              över att justitieministern säger att arbetet pågår. Jag var kritisk
              mot den förra regeringen, även om vi samarbetade i många frågor.
            </seg>
            <seg n="5675a013">
              Detta var en sådan fråga där jag också hade debatter med den
              förre justitieministern där jag tyckte att det hände för lite.
              Det är glädjande att arbete pågår och att man också använder sig
              av den kunskap och expertis som finns i de olika organisationerna
              och bland annat i Amnesty.
            </seg>
            <seg n="d9ae472a">
              Där har man också ett oerhört brinnande engagemang i frågorna.
              Det är viktigt att vi tar vara på det i dessa väldigt specifika
              frågor.
            </seg>
          </u>
          <note type="speaker" n="1c7941e1">
            Anf. 86 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-34" n="cb543941">
            <seg n="ccc2b942">
              Herr talman! Till mina internationella vänner som är engagerade
              i frågorna framhåller jag att vi arbetar aktivt med de frågor
              detta berör. Det gäller inte minst för att gripa och lagföra personer
              som har begått krigsförbrytelser och andra allvarliga brott som
              är internationella i någon mening.
            </seg>
            <seg n="4c6c5cc1">
              I dagsläget har vi 25 öppna förundersökningar i Sverige om krigsförbrytelser
              eller annat internationellt brott. I ett av fallen har en misstänkt
              person underrättats. I december 2006 fattade Helsingforss tingsrätt
              ett beslut där man dömde en person för grovt folkrättsbrott.
            </seg>
            <seg n="8c71a6b8">
              Den svenska lagstiftningen prövas och har prövats nyligen i praktiken
              och bestått provet. Det är viktigt att berätta det för den som
              känner oro eller funderar över det hela. Enligt uppgifter finns
              det nu skäl att kanske ytterligare titta på denna person.
            </seg>
            <seg n="8a1242b1">
              Vår lagstiftning har använts och visat sig kunna fungera, vilket
              är ytterligt bra. Vi har ett aktivt arbete med att försöka få
              det underlag som krävs för att lagföra andra personer.
            </seg>
            <seg n="e346524a">
              När man har det underlaget är det viktigt att man också får kunskap
              som man har nytta av i lagstiftningsarbetet. Jag ska inte smita
              ifrån frågan att vi borde få på plats en lagstiftning som är anpassad
              efter Romstadgan. Vi arbetar med det. Jag kan inte ge ett besked
              om när det kommer att ske.
            </seg>
            <seg n="1bccfff2">
              Jag är oerhört engagerad i dessa frågor och tycker att de är
              viktiga. Det är komplexiteten som försenar arbetet, men vi fortsätter
              det.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="01e97bd7">
            12 § Svar på interpellation 2007/08:6 om demonstrationsfrihetens
            konsekvenser för befolkningen i ett mindre samhälle
          </note>
          <note type="speaker" n="53b49331">
            Anf. 87 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-35" n="cb543941">
            <seg n="0dfc6344">
              Herr talman! Nils Oskar Nilsson har frågat mig vilka åtgärder
              jag avser att vidta för att se över konflikten mellan den demokratiska
              demonstrationsfriheten och dess tillämpning samt de konsekvenser
              det kan få för befolkningen i ett mindre samhälle. Frågan är ställd
              mot bakgrund av de årliga demonstrationerna i Salem i samband
              med årsdagen av ett mord år 2000.
            </seg>
            <seg n="25f1c384">
              En fri åsiktsbildning är fundamental i ett demokratiskt samhälle.
              Den innefattar politiska fri- och rättigheter som ger var och
              en rätt att ha de åsikter de vill, att sprida dem och att försöka
              övertyga andra om deras riktighet. Den enskilde har därmed rätt
              att bilda opinion. De så kallade positiva opinionsfriheterna är
              garanterade i regeringsformen genom att varje medborgare gentemot
              det allmänna tillförsäkras bland annat yttrande-, informations-,
              mötes-, demonstrations- och föreningsfrihet. Möjligheterna till
              inskränkningar är begränsade.
            </seg>
            <seg n="03fb67bc">
              I svensk rätt är demonstrationsfriheten dock inskränkt bland
              annat genom att det krävs tillstånd för att anordna en demonstration.
              Syftet med tillståndskravet är att polisen ska ha kontroll över
              demonstrationer och därigenom kunna förutse och förebygga ordningsstörningar.
              Om risken för ordnings- och säkerhetsproblem bedöms som alltför
              stor har polisen möjlighet att vägra demonstrationstillstånd.
            </seg>
            <seg n="872f7076">
              Jag har förståelse för att den årliga demonstrationen innebär
              olägenheter för Salemborna, dels beroende på hur Salem är byggt,
              dels på grund av de störningar och oroligheter demonstrationerna
              medför. Samtidigt som demonstrationsfriheten måste värnas kan
              inte demonstrationer få alltför långtgående konsekvenser för de
              människor som bor och vistas i de berörda områdena. Det är Polismyndigheten
              i Helsingforss län som ansvarar för att den allmänna ordningen
              och säkerheten upprätthålls inför och under demonstrationen. Jag
              har fullt förtroende för polisens förmåga att avgöra vilka insatser
              som behövs för att inte skapa onödiga olägenheter. Jag vet också
              att många andra, inklusive kommunen, gör insatser för att på annat
              sätt förebygga problem.
            </seg>
            <seg n="bd200d1f">
              Regeringen har inte i nuläget några planer på att utvidga polisens
              möjligheter att avslå en tillståndsansökan. I stället bör fokus
              ligga på polisens arbete med att förebygga ordningsstörningar
              och att upprätthålla ordning och säkerhet vid demonstrationer.
            </seg>
          </u>
          <note type="speaker" n="71000b9a">
            Anf. 88 NILS OSKAR NILSSON (m):
          </note>
          <u who="nils_oskar_nilsson_5a1210" xml:id="i-9e64df218e25b2c0-0" n="9219db68">
            <seg n="a8edcfb5">
              Herr talman! Jag ber att få tacka justitieministern för hennes
              svar på min interpellation angående demonstrationsfrihetens konsekvenser
              för befolkningen i ett mindre samhälle.
            </seg>
            <seg n="198f9093">
              Bakgrunden till frågeställningen är årliga demonstrationer i
              min grannkommun Salem. Jag kommer själv från Botkyrka i Södertörn
              söder om Helsingfors. Det har en gång varit en och samma kommun.
              En decembernatt år 2000 mördades en 17-årig pojke i Salem av en
              annan jämnårig pojke. Olyckligtvis var den mördade svensk medan
              förövaren hade utländsk bakgrund.
            </seg>
            <seg n="87d732a6">
              Det har lett till årliga demonstrationer i Salem en lördag i
              början av december dels av främlingsfientliga grupper, dels av
              motdemonstranter med deltagare från olika antirasistiska vänstergrupper.
              Båda grupperna har någon form av dialog med polisen före demonstrationsdagen.
              De får också vederbörligt tillstånd.
            </seg>
            <seg n="fbf84b34">
              Så långt stämmer förfarandet med gällande regler om yttrande-
              och demonstrationsfrihet. Dock leder dessa fri- och rättigheter
              till att stora delar av kommunen lamslås. Vägar spärras av, och
              invånares handlings- och rörelsefrihet begränsas i stor omfattning.
            </seg>
            <seg n="b3eb06f2">
              Alltför ofta har stora oroligheter uppstått. Salembornas trygghet
              och säkerhet riskeras, och deras fri- och rättigheter kränks.
              Det hör också till saken att 99 procent av deltagarna i demonstrationerna
              inte själva är Salembor. De kommer från andra kommuner i vår region,
              från övriga landet och till och med från utlandet.
            </seg>
            <seg n="09954542">
              Antalet i respektive grupp kan variera från år till år men det
              rör sig om 7001 000 i respektive grupp eller totalt 1 5002 000.
              Den här årliga invasionen utifrån i en i normala fall lugn och
              trygg förortskommun i Helsingforssområdet sätter dels en stämpel
              på kommunen, dels innebär den stora problem för invånarna, som
              inte vågar eller kan ta sig till och från sina hem vare sig till
              fots, med bil eller med allmänna kommunikationer. En forskare
              har uttryckt att detta är det pris man får betala för demokratin.
              Givetvis är yttrande- och demonstrationsfriheten grundläggande
              fri- och rättigheter i en fungerande demokrati som Sverige. Det
              ifrågasätter jag på inget sätt. Jag har velat ta upp frågan rent
              principiellt.
            </seg>
            <seg n="de551926">
              I den ena vågskålen kan vi lägga yttrande- och demonstrationsfriheten
              för externa extremistgrupper som årligen invaderar ett mindre
              lokalsamhälle. I den andra vågskålen måste vi lägga det mindre
              lokalsamhällets egna invånares rörelsefrihet och trygghet. Hur
              mycket ska dessa rättigheter kunna inskränkas och vilket pris
              ska invånarna tvingas betala?
            </seg>
            <seg n="f582ae6a">
              Jag delar helt justitieministerns syn på att en fri åsiktsbildning
              är fundamental i ett demokratiskt samhälle, detta oberoende av
              vad man själv tycker om de åsikter som förs fram. Det är också
              positivt att justitieministern har förståelse för de olägenheter
              för Salemborna som de årliga demonstrationerna innebär.
            </seg>
          </u>
          <note type="speaker" n="3a538681">
            Anf. 89 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-36" n="cb543941">
            <seg n="81327fb5">
              Herr talman! Bor man i Helsingforssområdet är det svårt att inte
              följa de svårigheter som Salemborna och andra har med de här demonstrationerna.
              Först är det den så kallade Salemfonden som anordnar demonstration,
              och som vill vara just i Salem, på den platsen. Det föranleder
              då andra grupper att söka tillstånd för motdemonstrationer. Vad
              polisen har försökt göra är naturligtvis att se till att de där
              grupperna inte möts, för de vill ju gärna ha sammanstötningar.
              På något sätt hamnar Salemborna mittemellan. Något år har man
              lyckats bättre, något år lite sämre. Det här är något som man
              resonerar om över tid. Man försöker göra hotbildsbedömningar,
              försöker ha dialog och mycket annat. I grunden är det fundamentalt
              med demonstrationsfriheten och demonstrationsrätten.
            </seg>
            <seg n="e403a525">
              Det som är oroande är det som Nils Oskar Nilsson målar upp, nämligen
              att medborgare i Salem känner att de får sin kommun stämplad som
              en bråkig, stökig, farlig kommun. Väldigt många ungdomar det bor
              många invandrarungdomar i Salem är rädda. Det är till och med
              så att frivilligorganisationer och andra får ordna aktiviteter
              så att folk kan resa hemifrån när den här demonstrationen är för
              att de är rädda. Det krävs ett omfattande engagemang från olika
              håll för att man inte ska må dåligt i samband med de här demonstrationerna.
              Det är väldigt olyckligt att Salemborna på det här sättet har
              kommit i kläm när det gäller demonstrationsrätten.
            </seg>
            <seg n="aaa5b3ef">
              Som jag har försökt visa i mitt svar vill vi i grunden inte genomföra
              några inskränkningar i demonstrationsrätten och kommer inte, planerar
              inte, att göra det. Vi litar till att polisens och andras arbete
              ska kunna leda till att man hittar praktiska lösningar som kan
              fungera över tid. Det är mycket krävande. Det här är en av de
              största kommenderingar som polisen har i Helsingforssområdet varje
              år. Förra gången kostade det oss 500 poliser på lördagen och ungefär
              270 poliser dagen innan. Till det kommer planeringsarbete och
              mycket annat.
            </seg>
            <seg n="7b80feac">
              Det går åt väldigt mycket resurser för dessa insatser, och det
              visar ju också vilket värde vi i Sverige sätter på demonstrationsrätten.
              Mycket svårare att mäta är de uppoffringar som många människor
              som inte är direkt berörda av de här åsiktsyttringarna ändå är.
              Det är klart att jag har förståelse för att många Salembor känner
              att det här är fullständigt vettlöst. De här människorna kommer
              inte ens från Salem, men de bestjäl vår frihet och ställer till
              med oreda och olägenhet för oss.
            </seg>
            <seg n="f454db47">
              Det finns ingen riktigt bra lösning på detta. Jag tror att vi
              måste jobba med polisens insatser och att det också är viktigt
              att synliggöra Salembornas problem med det här. Jag nämnde geografin
              till exempel, som gör att man i vissa lägen är väldigt avstängd
              från omvärlden i samband med demonstrationerna om man bor i Salem.
              Det är inte bra. Det är naturligtvis också så att man försöker
              erbjuda dem som vill demonstrera bättre placeringar, men i det
              här fallet är det väldigt mycket kopplat till det här mordet.
              Det finns en väldigt stark vilja. Om man går för hårt fram när
              det gäller att diskutera med grupperingar är risken att de struntar
              i att lyssna på tillståndsgivningen. Då har vi undergrävt möjligheterna
              att arbeta på ett bra sätt med ordning och säkerhet. Jag litar
              alltså på att det konsekventa arbetet från polisens sida i längden
              ändå ska vara det som gör att vi reder ut problemen.
            </seg>
          </u>
          <note type="speaker" n="8e29c40f">
            Anf. 90 NILS OSKAR NILSSON (m):
          </note>
          <u who="nils_oskar_nilsson_5a1210" xml:id="i-9e64df218e25b2c0-1" n="9219db68">
            <seg n="9d6ebaba">
              Herr talman! Jag respekterar givetvis justitieministerns ställningstagande
              till förmån för yttrandefriheten. Den är oerhört viktig för demokratin
              även när den utnyttjas av extremiströrelser. Men jag ser det också
              som viktigt att värna den vanliga människans, den fredliga kommuninvånarens,
              fri- och rättigheter. De årliga Salemdemonstrationerna kränker
              onekligen dessa fri- och rättigheter om än bara en gång om året.
            </seg>
            <seg n="e1256f47">
              Det borde finnas lagligt utrymme och en laglig möjlighet för
              polismyndigheten att också ta hänsyn till Salembornas intressen.
              Det är inte, eller borde inte vara, nödvändigt att ge tillstånd
              till demonstrationståg i den omfattning som hittills skett. Det
              är inte, eller borde inte vara, en absolut rättighet att demonstrera
              precis när, var och hur som helst. Det är, eller borde vara, möjligt
              att hänvisa demonstranterna till en mindre central plats för stillastående
              demonstrationer eller att åtminstone förlägga demonstrationstågen
              till vägar som inte lamslår kommuninvånarnas rörelsefrihet i den
              orimliga omfattning som skett de gångna åren.
            </seg>
            <seg n="d5ab17f4">
              Det ligger i extrema ytterlighetsgruppers intresse att skapa
              och underblåsa motsättningar i samhället. Jag tycker inte att
              vi förbehållslöst ska acceptera detta. Människor har rätt att
              kräva att de ska kunna leva och röra sig tryggt och fritt i sitt
              samhälle varje dag på året.
            </seg>
            <seg n="94afe6b5">
              Polisstyrelsen i Helsingforss län kommer inom kort att behandla
              denna fråga. Det är min förhoppning att dagens diskussion kan
              ge en viss vägledning också för polismyndigheten när det gäller
              årets demonstrationstillstånd.
            </seg>
          </u>
          <note type="speaker" n="4bea689f">
            Anf. 91 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-0" n="5591e134">
            <seg n="e1cdcb18">
              Herr talman! Det är ju svårt att inte känna sympati för alla
              de Salembor som varje år utsätts för de här demonstrationerna.
              Det är också lätt att instämma i vad justitieministern säger om
              sakernas ordning, om de fri- och rättigheter vi har och framför
              allt kanske rätten att demonstrera, att uttrycka vår åsikt.
            </seg>
            <seg n="cd643cbb">
              Min fråga är kanske mer politisk. Var finns vi andra i det civila
              samhället när man demonstrerar i Salem? Varför har vi upplåtit
              hela denna scen för ganska odemokratiska krafter från två olika
              håll? Varför finns vi inte där? Varför står vi inte där med utgångspunkt
              från våra respektive uppfattningar för att demonstrera för mänskliga
              rättigheter, mot rasismen? Vart har vi tagit vägen? Den frågan
              tycker jag att det är vettigt att vi ställer oss själva i detta
              sammanhang. Vi kan inte angripa demonstrationsfriheten för att
              vi har tillåtit något som i verkligheten är en styggelse i vårt
              samhälle. Det bästa får så att säga bli det godas fiende. Det
              tycker jag är fel i det här sammanhanget. Därför tycker jag att
              vi ska gå ut på gator och torg just den dagen för att bevisa vår
              solidaritet inte minst med Salemborna.
            </seg>
          </u>
          <note type="speaker" n="767ba9e0">
            Anf. 92 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-37" n="cb543941">
            <seg n="eef50efc">
              Herr talman! Det är viktigt i den här diskussionen att ha klart
              för sig att genom att värna rätten att öppet demonstrera också
              extrema åsikter värnar vi allas vår rätt att ha fri åsiktsbildning.
              Varje form av inskränkning innebär också problem för dem som kan
              känna sig störda av en viss demonstration. Det där är en svår
              sanning som vi måste leva med i det demokratiska samhället.
            </seg>
            <seg n="7f49adff">
              Börje Vestlund har naturligtvis rätt när han säger: Var är vi
              andra, och i vilket sammanhang agerar vi? Det är också viktigt.
            </seg>
            <seg n="183b276b">
              När vi ska arbeta med dessa frågor är det viktigt att vi har
              en tillståndsgivning. Det är en inskränkning. Man får begära tillstånd
              hos polisen. Det kan anordnas demonstrationer annars också, men
              fördelen med tillståndsgivningen är att polisen har bättre information
              och också kan ställa villkor för att man ska få ha demonstration
              på ett visst ställe. Det är möjligen den vägen som vi kan minska
              olägenheterna för dem som inte är direkt berörda eller engagerade
              i en fråga som man demonstrerar för eller emot, och det görs också.
            </seg>
            <seg n="6f15913e">
              Det som jag försökte säga tidigare var att om man inte försöker
              arbeta med denna dialogmodell och så att säga försöker bli överens
              om att man ordnar demonstrationer på ett visst sätt, riskerar
              vi en situation där allt fler väljer att strunta i det över huvud
              taget, och då får vi verkligen problem med säkerhet, ordning och
              så vidare, och det är inte bra. I grunden gäller naturligtvis
              ändå yttrandefriheten och demonstrationsrätten. Det är alltså
              ett svårhanterligt problem.
            </seg>
            <seg n="b6254030">
              Jag tycker att man har en ordentlig diskussion, och jag vet att
              polisstyrelsen i Helsingforss län diskuterar fram och tillbaka
              hur man ska göra avvägningar och vilka rekommendationer som finns.
            </seg>
            <seg n="d6eec218">
              Det är inte bara i Salem som det anordnas demonstrationer. Men
              just i detta fall tror jag faktiskt att vi har en särskilt olycklig
              situation därför att demonstrationerna är så knutna till en plats.
              Oftast, dessbättre, är det så att även tämligen extrema grupper
              som genomför demonstrationer vill ha en någorlunda central plats
              att demonstrera på. Då är det lättare för polisen att villkora,
              hänvisa till eller rekommendera en plats eller ett ställe där
              man kan gå och där det ger så små olägenheter som möjligt för
              andra invånare.
            </seg>
            <seg n="0ecb1dbf">
              Det är viktigt, i den anda som Börje Vestlund antydde om var
              vi andra är, att vi på olika sätt ser till att stötta dem som
              drabbas av det hela. När man får denna typ av extrema grupperingar,
              då det också framförs rasistiska åsikter och annat, tror jag att
              det är otroligt viktigt att det finns andra kloka medborgare som
              agerar så att inte minst barn och ungdomar känner att de som agerar
              just nu verkligen inte är i majoritet utan att många andra ställer
              upp.
            </seg>
            <seg n="28b74aad">
              Jag tycker att Salems kommun och många föreningar och andra kring
              Salem gör ett fantastiskt arbete för att just skapa den tryggheten
              och omtanken genom att erbjuda alternativ och genom att ställa
              upp på
            </seg>
            <seg n="ea5c8e0b">
              medborgarnas sida, om man ska säga så.
            </seg>
            <seg n="2f3dba47">
              Vi kommer säkert att få arbeta med detta framöver också, och
              jag tror att polisen har en mycket svår bedömning att göra. Vi
              får också betala ett ganska högt pris ekonomiskt ibland för att
              värna demonstrationsrätten och andra grundlagsfästa rättigheter.
              Men jag tror att vi är tvingade att göra det därför att alternativet
              vore så väldigt mycket sämre.
            </seg>
          </u>
          <note type="speaker" n="a92a508f">
            Anf. 93 NILS OSKAR NILSSON (m):
          </note>
          <u who="nils_oskar_nilsson_5a1210" xml:id="i-9e64df218e25b2c0-2" n="9219db68">
            <seg n="26ca9648">
              Herr talman! Jag vet, liksom justitieministern, att kommunledningen
              i Salem gör ett mycket viktigt arbete just för att stärka demokratin
              och värna ungdomarnas bild av vad demokrati i realiteten är.
            </seg>
            <seg n="60a354c0">
              Det är mycket bra att vi har lyft fram denna fråga i riksdagen
              i dag. Det är viktigt för invånarna i Salem att deras situation
              diskuteras och uppmärksammas och att vi ser dem och deras problem.
              Vi är tydligen väldigt överens om den bild som vi har av Salem,
              både den negativa och den positiva.
            </seg>
            <seg n="28c5fdb5">
              Nu är det kommunledningens sak att driva kommuninvånarnas intressen
              i polisstyrelsen och i samråd med polismyndigheten naturligtvis
              hitta bra lösningar när det blir dags för årets demonstrationer
              om några veckor i början av december.
            </seg>
          </u>
          <note type="speaker" n="164da53b">
            Anf. 94 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-1" n="5591e134">
            <seg n="bb8f9e85">
              Herr talman! Egentligen ska man inte referera döda människor,
              men Winston Churchill lär vid något tillfälle ha sagt ungefär
              följande: Demokratin är ett väldigt dumt system, men vi vet inget
              system som är bättre, och därför är nog demokratin väldigt bra
              i alla fall.
            </seg>
            <seg n="3b92030c">
              Jag tycker på något sätt att det är enkelt att stå här och diskutera
              hur vi ska göra rent praktiskt, hur vi ska hantera detta. Men
              fortfarande måste vi ändå ställa frågan: Var någonstans finns
              vi? Varför låter vi bara rasister och ungdomar på den yttersta
              vänsterkanten stå där? Jag ska uttrycka mig lite sossigt i detta
              sammanhang. Varför finns inte de socialdemokratiska röda fanorna
              med där mot dessa svarta fanor? Varför säger man inte: Nej, det
              finns andra krafter också. Varför finns inte de svenska fanorna
              där hos demokratiska krafter? Varför säger man inte: Nej, vi accepterar
              inte att man har det på detta sätt. Vi står upp för mänskliga
              rättigheter och mot rasismen. Varför finns inte detta med?
            </seg>
            <seg n="6c84ef7a">
              Ända tills vi har hittat svaret på detta kommer vi att överlämna
              detta samhälle till två odemokratiska krafter som står mot varandra.
              Jag hoppas att vi inte ska göra det, utan vi Nils Oskar Nilsson,
              jag och andra Helsingforssbor måste ge oss i väg ut för att stå
              där varje år i december.
            </seg>
          </u>
          <note type="speaker" n="0f4f5693">
            Anf. 95 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-38" n="cb543941">
            <seg n="ac18cf2c">
              Herr talman! Jag tror att vi har vänt utochin lite grann på detta.
              Vi arbetar naturligtvis ganska mycket med dessa principiella frågor
              inom Justitiedepartementet därför att de ibland är svåra att omsätta
              i praktiken. De är inte så enkla som Börje Vestlund säger. Men
              det ligger också mycket i att det finns en del mer principiella
              frågor som man har anledning att ofta lyfta fram och inte minst
              i riksdagen.
            </seg>
            <seg n="e6448381">
              Det är därför väldigt bra att vi får lyfta fram denna fråga eftersom
              den sätter olika intressen och den konflikt som ligger i hur man
              på bästa sätt värnar grundläggande rättsprinciper på sin spets.
              Det är också bra att vi får en sådan principiell diskussion i
              polisstyrelse och andra organ eftersom jag tror att vi inte kommer
              att få färre utan kanske fler sådana här svårigheter med tiden.
            </seg>
            <seg n="d8646472">
              Det är viktigt att vi hela tiden ser till att skaffa oss normer
              och ett regelverk för hur vi använder våra grundlagsfästa rättigheter.
              Det är någonting som vi måste vinna ungdomar för. Det är väldigt
              lätt att det skapas en känsla av att man gör detta lite grann
              som man vill och att det inte krävs ordning och reda och allt
              vad det nu kan vara. Men jag tror att det är viktigt att vi har
              den ordning som vi är vana vid att man söker tillstånd, diskuterar
              med polisen, har ordnade former och att det finns ansvariga som
              man diskuterar med. Då kan vi också se till att vi i framtiden
              har en levande debatt och en bred debatt ute bland människorna.
            </seg>
            <seg n="168b19b0">
              Jag tackar så mycket för att denna fråga har lyfts fram. Jag
              har naturligtvis träffat företrädare för Salem och andra för att
              diskutera dessa frågor, och det finns ett stort engagemang, inte
              minst för att värna demonstrationsrätten utan att det blir problem
              även i Salem.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="992410ff">
            13 § Svar på interpellation 2007/08:32 om Äktenskaps- och partnerskapsutredningen
            och utredningsväsendet i allmänhet
          </note>
          <note type="speaker" n="1b9a6bc8">
            Anf. 96 Justitieminister BEATRICE ASK (m):
          </note>
          <u who="unknown" xml:id="i-fcd3500cadb42913-5" n="cb543941">
            <seg n="35491b31">
              Herr talman! Lennart Sacrédeus har frågat mig vilka åtgärder
              jag avser att vidta för att direktiven till utredningar ska följas
              och för att säkerställa kvaliteten i och tilltron till det svenska
              utredningsväsendet. Vidare ställs frågan vilka åtgärder jag avser
              att vidta när det gäller Äktenskaps- och partnerskapsutredningen,
              som interpellanten menar inte har följt sina direktiv eller allmänna
              utgångspunkter om grundlig analys.
            </seg>
            <seg n="3359065a">
              Eftersom det är Äktenskaps- och partnerskapsutredningen Lennart
              Sacrédeus tar till utgångspunkt för frågorna hänvisar jag vad
              gäller de lite mer allmänna frågorna om valet mellan enmansutredningar
              och parlamentariska utredningar till Mats Odells svar på Peter
              Hultqvists interpellation (2007/08:29) om statliga utredningar
              och kommittéer, som tas upp i en annan debatt.
            </seg>
            <seg n="8f3f3d6c">
              Äktenskaps- och partnerskapsutredningen tillsattes av den förra
              socialdemokratiska regeringen. Lennart Sacrédeus och jag är överens
              om att det bästa hade varit en parlamentarisk utredning i enlighet
              med riksdagens begäran 2004. När alliansregeringen tillträdde
              hade emellertid den tillsatta utredningen kommit långt i sitt
              arbete, och alternativet att låta den börja om från början i en
              annan form var inte lämpligt. Ett sådant beslut hade knappast
              gett uttryck för det parlamentariska inflytandet, utan tvärtom
              nog setts enbart som ett förhalande av frågan. Till saken hör
              också att frågan under många år varit föremål för debatt och politiska
              ställningstaganden.
            </seg>
            <seg n="d2c840ed">
              Min uppfattning är att utredningen, som den har bedrivits, har
              gett utrymme för en bred diskussion i samhället. Utredaren har
              haft två referensgrupper, en för riksdagspartierna och en för
              trossamfunden. Utredaren har fortlöpande informerat och samrått
              med referensgrupperna. Flertalet utredningssammanträden har varit
              gemensamma för sakkunniga, experter och referensgrupperna. Dessutom
              har samtliga medverkande i referensgrupperna haft möjlighet att
              avlämna särskilda yttranden. Någon brist i den demokratiska förankringen
              kan man inte säga att det är.
            </seg>
            <seg n="1b57fff2">
              För den fortsatta beredningen är det viktigt att det finns tid
              för att analysera och diskutera frågan. Därför är remisstiden
              ordentligt tilltagen.
            </seg>
            <seg n="386b3811">
              Mitt intryck är att det är en gedigen utredning och att den inte
              skulle ha sänts ut på remiss om den hade haft allvarliga brister.
              Jag är inte beredd att nu gå in i en diskussion om förslagen utan
              avser att återkomma i frågan när remisstiden har gått ut.
            </seg>
          </u>
          <note n="c48b4ebd">
            Anf. 97 LENNART SACRÉDEUS (kd):
          </note>
          <u who="unknown" xml:id="i-085c7bfda094fba4-5" n="cb543941">
            <seg n="433433d8">
              Herr talman! Jag vill varmt tacka statsrådet för svaret. Jag
              har stor respekt för att statsrådet upplever att det i skedet
              just nu, under remisstiden, inte finns anledning att diskutera
              själva sakfrågan.
            </seg>
            <seg n="dffa32fc">
              Efter bästa förmåga ska jag försöka hålla mig till de ramar som
              statsrådet här ger. Det har kommit vittnesmål om att utredningen
              hade kunnat ha en större bredd. I interpellationen till statsrådet
              ställer jag frågan om inte allt fler ensamutredningar hotar också
              den kvalitet som vi vill upprätthålla vad gäller statliga utredningar.
            </seg>
            <seg n="858a06ba">
              När utredaren på s. 219 i utredningen frankt deklarerar att han
              inte kommer att göra en analys i vedertagen mening utan endast
              en bedömning av de olika skäl som finns kan man tycka att kvaliteten
              och kraven på utredningen inte upprätthålls.
            </seg>
            <seg n="0ec06e53">
              Utredaren säger också att han inte har gjort en egen efterforskning
              av fakta kring samtliga skäl som talar för och emot en lagändring
              utan enbart redovisar de skäl och argument som kommit till honom
              vid olika hearingar. Det talas om detta på s. 221.
            </seg>
            <seg n="215fcb02">
              På s. 228 gör utredaren en avgränsning enbart till det rättsliga
              äktenskapet. Avgränsningen innebär vidare att den grundliga analys
              av frågan som direktivet talar om inte kan fullföljas detta eftersom
              endast den lagtekniska lösningen, inte den verklighet som den
              rättsliga formen är till för att reglera och skydda, tillräckligt
              väl beskrivs.
            </seg>
            <seg n="48992c6c">
              Vidare konstaterar utredaren att det inte är en mänsklig rättighet
              för enkönade par att ingå äktenskap, s. 130. Därför pekar utredaren
              på att det inte heller finns skäl att säga att den nuvarande äktenskapslagstiftningen
              är diskriminerande detta som en bakgrund.
            </seg>
            <seg n="da15eb13">
              Jag vill gå vidare utifrån det svar som statsrådet har givit.
              Hade vi haft en parlamentarisk utredning skulle inte en enda person
              ha ägt denna mycket stora och viktiga fråga. En bred parlamentarisk
              utredning hade också haft starkare resurser från departementet;
              det är min bedömning. Ett större sekretariat hade också kunnat
              anlitas med kompetens från olika håll. Jag menar också att insynen
              som inte har varit dålig hade kunnat bli ännu större om det inte
              hade varit bara en ensamutredare som höll i utredningen.
            </seg>
            <seg n="96bc05d0">
              Jag vill också till statsrådet lyfta fram att Frankrike haft
              en utredning om äktenskapslagstiftningen som byggt på andra premisser
              och som kommit fram till andra slutsatser. Då kan man naturligtvis
              undra över det faktaunderlag som utredaren har byggt sin utredning
              på.
            </seg>
            <seg n="9e42765e">
              Först vill jag ta upp frågans vikt. I FN-deklarationen uttalas
              att familjen bygger på äktenskapet mellan man och kvinna.
            </seg>
            <seg n="607c415f">
              Jag vill ställa följande fråga till statsrådet: Fanns det inte
              i anslutning till regeringsskiftet en möjlighet att ändå bredda
              utredningen i en så grundläggande civilisatorisk fråga som den
              om äktenskapets innehåll, status och symbolik alltså att vidga
              utredningen från att gälla en ensamutredare till att vara parlamentariskt
              sammansatt?
            </seg>
          </u>
          <note type="speaker" n="4607c2cc">
            Anf. 98 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-2" n="5591e134">
            <seg n="db02e4c0">
              Herr talman! Ibland, speciellt i föreningslivet, kan man stöta
              på dem som är frustrerade över någonting som är fel i sak. Sedan
              kommer man med det fantastiska förslaget om en stadgeändring.
              Därefter ägnar man en lång stund under årsmötet, eller vad det
              nu är, åt att diskutera denna stadgeändring.
            </seg>
            <seg n="c0b9f05f">
              Jag vet att Lennart Sacrédeus är väldigt upprörd över resultatet
              av den här utredningen och att han inte gillar förslaget. Det
              har jag respekt för. Däremot har jag lite svårt att ha respekt
              om man angriper sättet på vilket utredningen har arbetat.
            </seg>
            <seg n="86c683f7">
              Jag skulle kanske säga att ofoget möjligen bruket att använda
              enmansutredningar har utvecklats under en lång följd av år och
              blivit mer och mer vanligt. Kanske är det en fråga för oss i riksdagen
              att fundera på om det är på det sättet vi ska ha det i framtiden.
            </seg>
            <seg n="c91152b2">
              Nu har det där utvecklats under en lång tid. Jag kan inte se
              att den nya regeringen heller har tillsatt särskilt många om ens
              någon parlamentarisk utredning i någon enda fråga.
            </seg>
            <seg n="c9716d85">
              Till stöd för sina påståenden hänvisar Lennart Sacrédeus till
              tre olika ställen i den ganska omfattande utredningen. Jag har
              svårt att dra några slutsatser av det. I och för sig har jag inte
              under dagen hunnit kontrollera vad som låg bakom detta och annat
              i sak.
            </seg>
            <seg n="10b6454c">
              Men på något sätt är det väl bättre att ta en debatt om en fråga
              där vi faktiskt har olika uppfattningar i sak än att diskutera
              formen. På något sätt känns detta väldigt futtigt; det måste jag
              säga, Lennart Sacrédeus! Jag tar gärna en debatt om sakfrågan.
              Men varför ska vi diskutera formfrågorna?
            </seg>
            <seg n="ff65dfbf">
              För övrigt vill jag slutligen säga att jag till fullo instämmer
              i vad justitieministern på alla punkter säger, möjligen med undantag
              av punkten om den långa remisstiden. Men det kan vi väl gräla
              om någon annan gång, tycker jag.
            </seg>
          </u>
          <note type="speaker" n="e17eb9a1">
            Anf. 99 EVA JOHNSSON (kd):
          </note>
          <u who="eva_johnsson_c6ce6f" xml:id="i-c2b3cc6e5ab18c9c-0" n="75e34301">
            <seg n="768a124e">
              Herr talman! Man kan naturligtvis fundera på och skylla på att
              man reagerar på den demokratiska processen att det är ett slags
              omväg för att komma åt själva sakfrågan. I och för sig är det
              väl att lite i onödan misstänkliggöra sina kolleger i riksdagen.
            </seg>
            <seg n="c6ab4179">
              Visst kan vi väl få fundera lite grann på själva processen, på
              den demokratiska processen. Det tycker jag att vi i allra högsta
              grad har både rätt och möjlighet att göra inte minst mot bakgrund
              av vad utredaren själv säger i sin utredning, bortsett från hur
              lång och omfattande denna är.
            </seg>
            <seg n="33378189">
              Bland annat säger utredaren på s. 221 att han inte har gjort
              en egen efterforskning av fakta kring samtliga skäl som talar
              för och emot en lagändring utan enbart redovisar de skäl och argument
              som kommit till honom vid olika hearingar.
            </seg>
            <seg n="73582bb1">
              Det är klart att det kanske inte helt är i enlighet med de direktiv
              som det från början var tänkt när det gäller utredningen.
            </seg>
            <seg n="218679fe">
              När utredningen tillsattes sände den dåvarande regeringen tydliga
              signaler om att utredningen skulle vara förutsättningslös. Men
              under utredningens gång kom andra lika tydliga signaler om vad
              utredaren skulle komma fram till. Det skedde delvis via medier.
              Men mer allvarligt är att regeringen under utredningens gång lyfte
              ut en fråga kring vigselplikten, som borde ha fått vila tills
              utredningen var klar. Det var en väldigt tydlig signal och en
              påtryckning från den dåvarande regeringen som jag inte tycker
              att den nuvarande regeringen behöver finna någon anledning att
              beakta. I alla fall ska man fundera över vad man kan göra för
              att återställa de direktiv som fanns från början.
            </seg>
            <seg n="83a10936">
              Jag är naturligtvis angelägen om att få höra hur ministern funderar
              kring de förändringar när det gäller utredarens slutsatser som
              uppkom under tiden och hur man eventuellt ska kunna täppa till
              luckor i utredarens slutsatser.
            </seg>
          </u>
          <note type="speaker" n="c4af5fc6">
            Anf. 100 Justitieminister BEATRICE ASK (m):
          </note>
          <u who="unknown" xml:id="i-fcd3500cadb42913-6" n="cb543941">
            <seg n="9a7b71bb">
              Herr talman! Först och främst vill jag säga att jag har väldigt
              stor respekt för svenskt utredningsväsende med hänvisning till
              den tidigare interpellationsdebatten med Mats Odell. När det nu
              ändå förs in i debatten att man kunde ha haft en parlamentarisk
              utredning under andra former vill jag säga att såväl riksdagen,
              massmedier som allmänheten ständigt kräver väldigt snabba besked.
              Det är en konflikt som vi hela tiden upplever.
            </seg>
            <seg n="509451ac">
              Låt mig ändå nämna någonting om hur den här utredningen har arbetat.
              Det har varit en ensamutredare, som man säger. Han har haft två
              sakkunniga, kansliråden Anne Kuttenkeuler och Kerstin Östmark.
              Det har funnits experter, professor Maarit Jäntera-Jareborg, chefsjuristen
              Maria Wassén och advokatfiskalen Eva Årbrandt Johansson. Vi har
              haft referensgrupperna, som jag nämnde tidigare, med representanter
              för samtliga partier. Jag ska inte trötta er med namnen på dem.
              Ni känner kamraterna. Vi har haft en referensgrupp från trossamfunden.
              Sveriges frikyrkoråd, Sveriges kristna råd, Evangeliska frikyrkan,
              Svenska kyrkan, Judiska centralrådet, Svenska missionskyrkan,
              Islamiska samarbetsrådet, Katolska kyrkan i Sverige och Ortodoxa
              och österländska kyrkors ekumeniska råd har varit företrädda i
              de här referensgrupperna. Det känns inte för mig riktigt som att
              han har varit så där väldigt ensam.
            </seg>
            <seg n="4eecff82">
              Utredningens arbete har gått till så som beskrivs i utredningen.
              Man har hållit fyra hearingar, en med Sveriges kristna råd, en
              med muslimska samfund, en med myndigheter och organisationer som
              haft till uppgift att motverka diskriminering på grund av sexuell
              läggning bland annat, en med trossamfund, Socialstyrelsen med
              flera. Det har varit särskilda möten med RFSU, RFSL och Homoombudsmannen,
              samråd med Kammarkollegiet, länsstyrelsens chefsjuristförening,
              Skatteverket, Sveriges Kommuner och Landsting och man har gjort
              studiebesök i Norge, Finland, Spanien, Nederländerna och Belgien.
              Dessutom har man tagit in underlag från Danmark, Tyskland, Frankrike,
              Storbritannien, USA, Kanada och Nya Zeeland.
            </seg>
            <seg n="ffdc07a6">
              Referensgrupperna har kunnat delta vid många av sammanträdena
              och vid hearingar och andra möten. Särskilda skriftliga yttranden
              har lämnats av Yvonne Andersson, Martin Andreasson, Tasso Stafilidis
              och Mikael Björk Blomqvist. Man har genomfört en enkät om allmänhetens
              syn via SCB, och man har tagit emot ett upprop med drygt 50 000
              namnunderskrifter för att bevara äktenskapet mellan man och kvinna.
            </seg>
            <seg n="639a7d5b">
              Jag tror att det skulle vara väldigt svårt att göra en grundligare
              analys av de många olika frågor som finns i denna komplexa diskussion.
              Jag har väldigt noga för egen del markerat att jag tycker att
              det är viktigt att man har den här grundliga arbetsformen. Jag
              har viss respekt för att man verkligen arbetat grundligt, om än
              i ensamutredningens form.
            </seg>
            <seg n="736124f3">
              Det ställdes här på slutet en fråga varför man gjorde uppdraget
              som vigsel- och registreringsförrättare till ett gemensamt uppdrag
              mitt under utredningens gång. Man ryckte loss en fråga. När man
              gjorde det följde det en begäran från riksdagen i ett tillkännagivande
              från maj 2000. Motivet var att man behövde säkra tillgången till
              registreringsförrättare över hela landet. Den åtgärden har inte
              föregripit de ställningstaganden som ska göras nu och som handlar
              om andra frågor. Jag har svårt att tro att utredningen skulle
              ha påverkats av den åtgärden, som var lite grann av praktisk art.
            </seg>
            <seg n="3f036a29">
              Men när det gäller själva beredningen och utredningens form och,
              såvitt jag har kunnat bedöma, de resultat som åstadkommits kan
              man inte klaga på kvaliteten eller den demokratiska förankringen.
              Den långa remisstiden och de många årens debatter i dessa frågor
              gör att vi känner oss ganska välinformerade om den bredd och den
              komplexitet som vårt ställningstagande har som fond, och det är
              väl viktigt så.
            </seg>
          </u>
          <note n="2e99908a">
            Anf. 101 LENNART SACRÉDEUS (kd):
          </note>
          <u who="unknown" xml:id="i-085c7bfda094fba4-6" n="cb543941">
            <seg n="1c37c288">
              Herr talman! Talmannen är den ende som i denna debatt har klarat
              av det komplicerade uttalet av mitt efternamn, det är inte så
              lätt.
            </seg>
            <seg n="19072bb1">
              Jag vill tacka statsrådet för uppföljningen av svaret. Uppenbarligen
              är vi inte helt överens om kvalitetsbedömningen. Självklart betygar
              jag att statsrådet kan finna goda skäl i sitt sätt att argumentera
              och komma fram till sin slutsats. Jag har försökt peka på några
              punkter där jag inte finner det vara på högkvalitativ nivå när
              utredaren talar om att han gör en egen bedömning. Där landar vi
              i olika slutsatser.
            </seg>
            <seg n="86db2f7e">
              Jag vill också betyga för statsrådet att det är värdefullt att
              det har varit en lång remisstid. Det har varit andra inlägg i
              denna debatt där just denna tid har ifrågasatts, delvis för att
              den var väl lång. Men jag vill verkligen uttrycka min uppskattning
              för att det ändå har blivit en rejäl remisstid. Frågan är av den
              digniteten. Det är inte en småfråga. Det handlar inte bara om
              de känslor som äktenskapet skapar hos oss utan faktiskt om den
              betydelse det har att man och kvinna lever tillsammans och att
              barnen har en anknytning till sina föräldrar.
            </seg>
            <seg n="19c88c30">
              Jag vill ta upp några saker som gäller reaktioner från människor
              som menar att utredaren gör ett påstående att det finns ett stort
              antal barn i homosexuella familjer. Detta kan inte underbyggas.
              Det har i medier nämnts en siffra om 40 000. Men när riksdagens
              utredningstjänst har tittat på detta har man konstaterat att ett
              stort antal barn i homosexuella familjer i verkligheten skulle
              handla om 170, fem sex skolklasser. Det skulle motsvara 0,1 promille
              av alla barn.
            </seg>
            <seg n="57011e46">
              Då är frågan: Är det så att 170 barn som lever i homosexuella
              familjer skulle motivera att tre och en halv miljoner män och
              kvinnor och en och en halv miljoner barn som lever med en mor
              och en far ska se äktenskapet skiljas åt från föräldraskapet?
              Vilken inställning man än har i sakfrågan vill jag säga att jag
              på intet sätt vill nedvärdera dem som har en annan åsikt än jag
              själv och Kristdemokraterna i den här frågan. Jag har den största
              förståelse och respekt för hur man kan resonera sig fram till
              den slutsats man drar. Det hindrar inte att vi i denna fråga som
              i så många andra frågor kan komma till två skilda slutsatser.
            </seg>
            <seg n="3be9c577">
              Men varje människa, herr talman och fru statsråd, har ändå ett
              manligt och ett kvinnligt ursprung. Är det då inte viktigt att
              det i det sammanhanget ändå finns en juridisk form som avspeglar
              det som är varje individs ursprung, att vi har ett manligt och
              ett kvinnligt ursprung?
            </seg>
            <seg n="00695d61">
              Jag har pekat på påståendet i utredningen att det skulle finnas
              ett stort antal barn i homosexuella familjer och menar att utredningen
              inte är högkvalitativ på den punkten.
            </seg>
            <seg n="b7257722">
              Det andra påståendet är att barn i homosexuella familjer, dessa
              170 barn, inte skulle ha samma trygghet som andra barn. Är det
              inte så att utredaren motsäger sig själv på den här punkten? Man
              har tidigare konstaterat att det rättsliga skydd som finns inom
              ramen för partnerskapet är detsamma som äktenskapet ger.
            </seg>
            <seg n="0defaea4">
              Det tredje jag vill ta upp allra sist är påståendet att föräldrarnas
              kön inte längre betraktas som så viktigt. Men till statsrådet
              vill jag säga med visst engagemang att vi jobbar i det här samhället
              för att det är viktigt att både det manliga och kvinnliga kommer
              fram. Det är väldigt viktigt att det på alla arbetsplatser och
              i alla sammanhang, inklusive politiken, finns både manliga och
              kvinnliga förebilder. Är det inte just det som är kärnan i äktenskapet?
              Det finns en man och en kvinna, och det är något unikt.
            </seg>
          </u>
          <note type="speaker" n="22df284b">
            Anf. 102 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-3" n="5591e134">
            <seg n="f6e87e52">
              Herr talman! Jag tycker att det är rätt fantastiskt när man i
              en debatt säger att utredaren inte utredde förutsättningslöst
              och därför kom fram till fel uppfattning. Det är ju det som är
              interpellantens uppfattning. När man inte fick det resultat som
              man hade önskat kritiserar man utredningen för att den inte var
              förutsättningslös. Det är smått fantastiskt om man ska kunna styra
              svenskt utredningsväsende, som jag trodde vilade.
            </seg>
            <seg n="e070bf14">
              Precis som justitieministern har jag stor respekt för utredarna.
              Jag har också träffat på utredningar som jag inte alls har gillat
              och som jag tycker har kommit fram till tokiga slutsatser, men
              jag säger inte därför att de inte har fullgjort sitt uppdrag.
            </seg>
            <seg n="95b752c7">
              Jag måste också kommentera några småsaker i sammanhanget. Lennart
              Sacrédeus talar om att det är 170 barn som har en förälder som
              är homosexuell. I så fall känner jag alla de 170 barnen. Någonstans
              i den storleksordningen är min bekantskapskrets. Jag skulle tro
              att jag har träffat ungefär så många barn som har någon av föräldrarna
              som är homosexuell.
            </seg>
            <seg n="0873068a">
              Ja, partnerskapet ger i viss mån nästan samma skydd som äktenskapet.
              Men det här handlar inte om det. Det handlar om varför vi i så
              fall ska ha olika former. Nu kommer vi in på sakfrågan, och den
              debatten kan vi gärna ta. Men jag tycker att det här bara är ett
              ytterligare sätt för några i kammaren som tycker att beslutet
              är fel att angripa det genom att debattera formen i stället för
              sakfrågan. Jag träffar gärna vilka som helst i en debatt om könsneutralt
              äktenskap för att diskutera i sak, men att sitta här och tramsa
              och säga att det är fel på formen är att göra det hela lite väl
              stort. Det handlar inte om formen utan om att man är emot könsneutralt
              äktenskap. Då är det bättre att man säger det och att vi tar debatten
              om det och inte om formen.
            </seg>
          </u>
          <note type="speaker" n="80b897ba">
            Anf. 103 EVA JOHNSSON (kd):
          </note>
          <u who="eva_johnsson_c6ce6f" xml:id="i-c2b3cc6e5ab18c9c-1" n="75e34301">
            <seg n="0dbe8bf4">
              Herr talman! För tydlighetens skull så att vi inte ska sväva
              i tvivelsmål kan jag säga att jag är emot könsneutrala äktenskap.
              Nu har vi klarat av den delen av debatten. Nu vet vi var vi har
              varandra. Men jag dristar mig ändå att nudda vid det som kallas
              den demokratiska formen. Det ingår faktiskt i den demokratiska
              processen att vi får göra det.
            </seg>
            <seg n="c9924281">
              Jag har en kort reflexion om vad ett äktenskap är. Jag har den
              övertygelsen, som jag delar med mina kolleger i Kristdemokraterna,
              att äktenskap ingås mellan en man och en kvinna. Det är själva
              definitionen av ett äktenskap. Emotionella argument, som att kärlek
              mellan människor bör vara grundvalen för ett äktenskap, är sympatiska
              och naturligtvis till viss del också korrekta.
            </seg>
            <seg n="7e9aed85">
              Heterosexualitet och homosexualitet är inte värderingsmässigt
              högre eller lägre än varandra. Till sin innebörd är de likvärdiga
              begrepp, men de skiljer sig ändå åt. Jag menar att partnerskap
              och äktenskap är en tydlig beskrivning av likvärdiga juridiska
              förhållanden, men de är ändå olika.
            </seg>
            <seg n="e207ba76">
              Jag vill avsluta med att än en gång beröra utredningen. Utredaren
              talar själv helt frankt om att han efter att ha avgränsat sig
              enbart till äktenskapets rättsliga former och inte dess djupare,
              sociala symbolik att han inte kommer att göra en analys i vedertagen
              mening utan endast en bedömning av skälen. En subjektiv bedömning
              kan var och en göra själv. Det behövs en objektiv bedömning. Det
              var utredarens uppdrag. Jag vill gärna höra vad ministern har
              att säga med anledning av just detta.
            </seg>
          </u>
          <note type="speaker" n="3541cc98">
            Anf. 104 Justitieminister BEATRICE ASK (m):
          </note>
          <u who="unknown" xml:id="i-fcd3500cadb42913-7" n="cb543941">
            <seg n="eeee2402">
              Herr talman! Först vill jag naturligtvis be om ursäkt om jag
              uttalar namn fel. Det var inte meningen. Men det är mycket att
              hålla i huvudet så här sent på kvällen.
            </seg>
            <seg n="a9051814">
              Interpellationen handlar om kvaliteten i utredningar rent allmänt,
              mot bakgrund av den utredning som vi diskuterar nu, och om hur
              man säkrar att direktiv följs. Jag har uppfattningen att den här
              utredningen gör ett gediget intryck. Att utredaren avgränsar sitt
              uppdrag och beskriver hur han gör är ganska vanligt. Det är faktiskt
              ett kvalitetsmärke. Det är viktigt att man följer direktiven,
              men ibland är man tvungen att göra avgränsningar, och då är det
              viktigt att man tydliggör detta. Det gör man i seriösa arbeten.
              Då vet läsaren att man har hållit sig till vissa delar av frågeställningen
              av olika skäl. Ofta argumenterar man också för det. Jag tycker
              att detta är något som är bra.
            </seg>
            <seg n="dfd8e60e">
              Man vet på förhand när man läser avgränsningen att det är vissa
              bitar som inte är med. Då kan man fundera över hur man ska hämta
              in den kunskapen och hur den kan tillföras diskussionen. Jag ser
              inte det som ett problem. Jag tycker att vi har fått och får genom
              den debatt som pågår en bred belysning och analys av den frågeställning
              som det handlar om. Däremot har jag inte vilket jag också sade
              inledningsvis för avsikt att föregripa den pågående remissrundan
              och den debatt som faktiskt pågår. Jag tror att det vore direkt
              olämpligt av mig att göra det, även om interpellanten delvis frestar
              mig även i den frågan.
            </seg>
          </u>
          <note n="ec94dfa0">
            Anf. 105 LENNART SACRÉDEUS (kd):
          </note>
          <u who="unknown" xml:id="i-085c7bfda094fba4-7" n="cb543941">
            <seg n="885fb65f">
              Herr talman! Jag ber att få tacka statsrådet för hennes andra
              inlägg och noterar att jag hade frestat henne att gå över den
              gräns hon själv hade satt i sitt interpellationssvar. Det är viktigt
              med all respekt för alla inlägg som har varit i den här debatten
              att man kan få ge uttryck för om man tycker att en utredning är
              mer eller mindre god. Jag tycker inte att jag har fått någon belysning
              av uppfattningen att antalet homosexuella familjer, det vill säga
              familjer där bägge parterna inte bara den ena parten är homosexuella,
              skulle vara så väldigt många och att detta därför skulle beröra
              så många barn i vårt svenska samhälle.
            </seg>
            <seg n="f71fc191">
              Det finns ingen anledning att ta upp många av de argument som
              har nämnts här tidigare. Jag är tacksam för att statsrådet ändå
              vill markera att hon känner stor omsorg om utredningsväsendets
              framtid.
            </seg>
            <seg n="6e42c3bc">
              Visst kan man påstå, som man har gjort här i debatten, att slutprodukten
              kritiseras bara för att slutsatserna är fel. Men man kan också
              tycka att en slutprodukt är dålig även om slutsatserna stämmer
              överens med vad man själv tycker. Det är teoretiskt möjligt även
              i sinnevärlden.
            </seg>
            <seg n="28578c33">
              Jag tycker ändå inte att jag har fått svar fullt ut från statsrådet
              om varför det inte fanns en möjlighet att i anslutning till det
              skifte som väljarna gav uttryck för i valet för ett år sedan ändå
              allvarligt pröva frågan om inte en så stor och angelägen förändring
              som synen på äktenskapet skulle tjäna på att ha utretts av fler
              än en enda utredare och i stället ha utretts av en parlamentarisk
              kommitté. Den frågan återstår.
            </seg>
          </u>
          <note type="speaker" n="b047f6ef">
            Anf. 106 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-39" n="cb543941">
            <seg n="74295a92">
              Herr talman! Jag behöver inte hålla något långt slutanförande.
            </seg>
            <seg n="0b629e54">
              Det är klart att det fanns en möjlighet att börja om från början.
              Frågan var ju fri. Det kunde man göra. Men vi var i alliansregeringen
              överens om att det inte var lämpligt. Det fanns en utredning som
              var tillsatt och som hade kommit ganska långt. Vi var överens
              om att arbeta med den utifrån de förutsättningar som rådde. Det
              är ett arbete som nu är slutfört. Möjligheten fanns, men det var
              knappast lämpligt eller nödvändigt att börja om för att få det
              underlag som behövs inför ett beslut i riksdagen.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="a8c67e03">
            14 § Svar på interpellation 2007/08:39 om kriminaliseringen av
            sexköp
          </note>
          <note type="speaker" n="1a067829">
            Anf. 107 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-40" n="cb543941">
            <seg n="6626c524">
              Herr talman! Maryam Yazdanfar har frågat mig om jag avser att
              förändra nuvarande lagstiftning så att prostitution accepteras
              i den riktning som de svenska moderaterna förespråkar i Europarådet.
            </seg>
            <seg n="4d8fb696">
              Låt mig börja med att säga att prostitution naturligtvis inte
              är någon önskvärd företeelse i ett modernt och jämställt samhälle.
              Tvärtom finns det många goda skäl för att motverka sexköp med
              de skador som det leder till för såväl individer som samhälle.
            </seg>
            <seg n="07c7e864">
              Den svenska lagstiftningen med förbud mot köp av sexuell tjänst
              har varit i kraft sedan den 1 januari 1999. Det finns många olika
              uppfattningar om lagen, dess tillämpning och effekter. Enligt
              uppgifter från polis och socialtjänst har antalet kvinnor i gatuprostitution
              och antalet köpare i gatumiljö minskat sedan förbudet infördes.
              Det är dock svårare att veta hur den mer dolda inomhusprostitutionen
              har påverkats.
            </seg>
            <seg n="e689f4d3">
              Ibland påstås den svenska lagstiftningen ha lett till att mer
              av prostitutionen förmedlas via Internet. Situationen är emellertid,
              enligt Socialstyrelsen, likadan i andra länder och har snarare
              med den nya informationstekniken i sig att göra. Enligt rikskriminalpolisen,
              som är nationell rapportör om handel med människor, har det kommit
              tydliga indikationer på att förbudet mot köp av sexuell tjänst
              har haft positiva effekter när det gäller att förebygga människohandel
              för sexuella ändamål eftersom Sverige har rykte om sig att vara
              ett land som det är svårt att bedriva prostitution i, vilket kan
              verka avskräckande på dem som bedriver handel med människor.
            </seg>
            <seg n="33bce226">
              Det finns emellertid inte någon samlad bild eller analys av hur
              förbudet har tillämpats och vilka effekter förbudet kan ha fått.
              Inom Justitiedepartementet pågår ett arbete med att ta fram direktiv
              till en särskild utredare med uppdrag att utvärdera förbudets
              tillämpning och effekter. Utredaren bör ges möjlighet att föreslå
              förändringar i lagstiftningen om det bedöms nödvändigt mot bakgrund
              av resultatet av utvärderingen.
            </seg>
            <seg n="303ef751">
              Något avskaffande av förbudet mot köp av sexuell tjänst är dock
              inte aktuellt.
            </seg>
          </u>
          <note type="speaker" n="bff2c758">
            Anf. 108 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-27aa280fb4ceafbd-0" n="7f79d248">
            <seg n="8c5beec0">
              Herr talman! Jag vill börja med att tacka Beatrice Ask för svaret.
              Det är ett svar där du är väldigt tydlig när du säger att prostitution
              naturligtvis inte är en önskvärd företeelse i ett modernt och
              jämställt samhälle. Det tycker jag är jättebra. Frågan är bara
              varför justitieministerns egna partivänner, de moderata företrädarna
              i Europarådet, verkar vara av motsatt åsikt.
            </seg>
            <seg n="c8494e14">
              Europarådet behandlar våra mest grundläggande värderingar. Det
              är frågor om mänskliga rättigheter, demokrati och rättsstatens
              principer. Europarådets röst är stark i de frågorna, och i de
              frågorna ingår också jämställdhet.
            </seg>
            <seg n="d645923b">
              Jag anser att prostitution är en av de yttersta formerna av ojämställdhet
              i vårt samhälle. Vissa män tar sig rätten att för en stund köpa
              sig makten över en annan människas kropp. Andra män tar sig rätten
              att tjäna pengar på en annan människas yttersta utsatthet. Det
              är en av de yttersta formerna av mäns generella överordning och
              kvinnors generella underordning.
            </seg>
            <seg n="4b0b61ef">
              Därför var vi i den svenska Europarådsdelegationen väldigt upprörda
              över den resolution som under höstsessionen lades fram. Resolutionens
              huvudsakliga fel, tycker jag, är att man gör skillnad på frivillig
              och ofrivillig prostitution. Vi i den svenska Europarådsdelegationen
              trodde att vi hade en enig svensk ståndpunkt i att resolutionen
              borde avslås. Men den moderata ordföranden i delegationen Göran
              Lindblad röstade för, och han har också kommenterat sitt ställningstagande
              med att det är ett steg framåt.
            </seg>
            <seg n="c0d268f1">
              Hur kan det vara ett steg framåt när så många experter som arbetar
              med frågan intygar att myten om den lyckliga prostituerade kvinnan
              bara är en myt? Hur kan det vara ett steg framåt när vi ser alla
              de unga kvinnor som faller offer för hallickar? Hur kan det vara
              ett steg framåt när vi vet att prostitution är så intimt förknippat
              med grov och organiserad gränsöverskridande brottslighet?
            </seg>
            <seg n="76c3775f">
              Vi vet i dag, precis som justitieministern säger, inte vilka
              effekter som vår sexköpslag har haft. Jag välkomnar därför den
              utvärdering som Beatrice Ask aviserar. Men det som är klart är,
              precis som justitieministern säger, att de prostituerade på gatan
              har blivit färre och att de är klart färre än i våra nordiska
              grannländer.
            </seg>
            <seg n="155af756">
              Polis och socialtjänst vittnar om att farhågan om att de prostituerade
              kvinnorna skulle bli mer utsatta för våld lyckligtvis inte har
              blivit verklighet. Polis och socialtjänst vittnar också om att
              prostitutionen blivit mer organiserad och internationaliserad,
              något som har skett i hela Europa och inte är unikt för Sverige.
            </seg>
            <seg n="db9490db">
              Det betyder att internationella samarbetsorgan behövs. Internationella
              samarbetsorgan behövs för att säga precis det som jag och Beatrice
              Ask säger i interpellationen och i svaret, att prostitution inte
              är önskvärt. Så trodde jag och mina partikamrater att den moderata
              linjen var. Men det var innan Europarådet gick till votering och
              den moderata riksdagsledamoten Göran Lindblad röstade för resolutionen.
            </seg>
            <seg n="2ebda44d">
              Herr talman! Sverige har ett oerhört gott renommé i jämställdhetsfrågor.
              Vårt arbete för de allra mest utsatta kvinnorna är internationellt
              väldigt uppskattat. Jag tror att Göran Lindblads agerande i Europarådet
              har naggat det i kanten. Jag vill därför fråga justitieministern
              vad hon tänker göra för att återupprätta Sveriges goda rykte i
              de här frågorna.
            </seg>
          </u>
          <note type="speaker" n="14f5a04b">
            Anf. 109 CARINA HÄGG (s):
          </note>
          <u who="carina_hagg_fe9c1b" xml:id="i-8fb6fdca0a34a5bf-0" n="0b122c8c">
            <seg n="7bad57f6">
              Herr talman! Jag tycker att det är väldigt angeläget att vi i
              dag kan ha den här debatten här, för den har också följts av lite
              funderingar innan vi kom till den diskussion som har föranlett
              att vi står just här i dag. Vi vet att ratificerandet av konventionen
              mot trafficking dröjer. Vi vet att regeringen hade en tveksam
              röstning när det gällde ett ställningstagande i Genève. Man drog
              tillbaka sitt namn som medförslagsställare, men man valde ändå
              att inte ta fajten i Genève i den MR-frågan.
            </seg>
            <seg n="68587a1f">
              Man har aviserat en översyn av sexköpslagen men inte i vilken
              riktning. Vi vet att en del namn som har varit aktuella som utredare
              har oroat oss på grund av vilken inriktning det kan ge. Så det
              har hänt en hel del samtidigt som regeringen har avvaktat med
              att ta ställning och vara tydlig. Det kanske är som någon inom
              alliansen sade under förra mandatperioden: Vi ska vara tysta med
              den svenska sexköpslagen när vi kommer utanför landets gränser.
            </seg>
            <seg n="7d5b7e6f">
              Men jag tycker tvärtom. Vi ska tala högt om den och vara stolta
              över den. Vi måste ha en regering som visar att den är beredd
              att driva den och inte blir just tyst när man kommer utanför landets
              gränser.
            </seg>
            <seg n="68d18f8e">
              Beatrice Ask har som justitieminister och företrädare för regeringen
              möjlighet att vara tydlig, men jag känner inte den tydligheten
              även om hon använder ord som att det inte är någon önskvärd företeelse.
              Jag talar om slaveri, sexköp, makt över en kvinna och människohandel
              för sexuella ändamål som en del av den här problematiken. Jag
              tycker inte att man kan stanna vid att bara använda orden icke
              önskvärd företeelse.
            </seg>
            <seg n="280f968a">
              Det som utlöste den här debatten var att Göran Lindblad, kollega
              till mig som är delegationsledare för Europarådet, röstade för
              en rapport när vi andra hade agerat för att stoppa den. Den var
              så usel så det gick inte att göra förbättringar genom amendment
              . Det fanns ett sätt i slutändan, och det var att rösta emot för
              att tydliggöra och hävda svenska uppfattningar.
            </seg>
            <seg n="8b9d67aa">
              Nu har Sveriges röst i Europarådet och i vidare kretsar försvagats
              när det gäller att hävda kvinnors rättigheter. Det är ett ställningstagande
              som moderater har ett ansvar för. Det kan rättas till mycket kraftfullt,
              men då krävs en större kraft bakom orden än vad vi kan utläsa
              av det här interpellationssvaret. Man måste också vara väldigt
              tydlig med att man inte på sikt genom utredningar har för avsikt
              att försvaga den svenska sexköpslagen utan har en tanke att man
              ska kunna förstärka den.
            </seg>
            <seg n="cc9ad60e">
              Jag ser inte det här. Jag ser att man uppvärderar polisens arbete,
              men däremot lyfter man in Internet som oftast används av dem som
              är motståndare till sexköpslagen. Men vem tror egentligen i dag
              att just denna organiserade kriminalitet som det finns så mycket
              ekonomiska intressen i inte skulle finnas på Internet när Internet
              utvecklas i den omfattning som det gör? Tvärtom finns det någon
              utredning som visar att till exempel den tyska prostitutionen
              finns mer på Internet än vad den svenska gör. Den svenska sexköpslagen
              har också en återhållande effekt på utvecklingen på Internet.
            </seg>
            <seg n="7faa0396">
              Regeringen talar inte heller om att göra en omvärldsanalys. Vad
              innebär det att vi har ett ökat tryck på Sverige? De starka ekonomiska
              intressen som finns i sexindustrin och inom prostitutionen vill
              naturligtvis också synas på den svenska marknaden. Nu ser både
              den delen och de som av andra skäl vill öppna den svenska marknaden
              för att tjäna grova pengar på prostitution att detta har öppnat
              sig. Man märker det på en gång genom debattinlägg, telefonkontakter,
              organisationers agerande och inte minst utanför våra gränser.
            </seg>
            <seg n="ee30cd0f">
              Det är mycket viktigt att vi inte får en tidsutdräkt mellan den
              här interpellationsdebatten och en utredning som tittar på sexköpslagen.
              Jag tror att polisen också skulle bli mycket oroade om de i sin
              verksamhet mötte ett ökat tryck i form av lagöverträdelser.
            </seg>
            <seg n="71d122ec">
              Det här är en svår kriminalitet att bekämpa redan i dag, men
              vi har utvecklat de juridiska metoderna och spaningsarbetet. Det
              får inte försvåras genom att regeringen är otydlig. Jag menar
              att Göran Lindblads ställningstagande i Europarådet har försatt
              oss i en mycket bekymmersam situation som vi snarast måste hantera
              konsekvent och tydligt.
            </seg>
          </u>
          <note type="speaker" n="764e3468">
            Anf. 110 GÖRAN LINDBLAD (m):
          </note>
          <u who="goran_lindblad_7c98b1" xml:id="i-39e21723238be7c3-0" n="5d182c42">
            <seg n="60467be5">
              Herr talman! Låt mig först instämma i vad justitieministern skriver
              i sitt svar.
            </seg>
            <seg n="cb136882">
              Sedan kan man undra om Maryam Yazdanfar och Carina Hägg har läst
              samma rapport och deltagit i samma beslut.
            </seg>
            <seg n="ad5052e4">
              Den här rapporten handlar huvudsakligen om tre saker, nämligen
              att sätta stopp för trafficking i Europa, se till att vi med polisiära
              och andra medel kraftigt bekämpar all barnsexhandel och se till
              att tillämpa mänskliga rättigheter även för prostituerade.
            </seg>
            <seg n="94b70526">
              Europarådet består av 47 medlemsländer. Situationen ser olika
              ut i olika medlemsländer när det gäller lagstiftning om prostitution.
              Det redogörs mycket tydlig i rapporten för hur läget är i olika
              länder, och Sverige nämns särskilt. Det finns inga förslag i rapporten
              om att vi skulle ändra vår lagstiftning.
            </seg>
            <seg n="004f1318">
              Däremot föreslår rapporten att man ska avskaffa kriminaliseringen
              av prostituerade i de länder där det i dag är kriminaliserat.
              Jag kan inte tänka mig att det råder någon som helst delad uppfattning
              i denna kammare om att vi inte vill kriminalisera de prostituerade.
              Sverige har en lag, och jag har inte föreslagit att den ska ändras,
              och det framgår inte heller av debatten och beslutet i Europas
              parlamentariska församling. Jag tycker att det är väldigt konstigt
              att det blir en så kraftig reaktion. Men man kan ju driva politik
              på olika sätt.
            </seg>
            <seg n="98570a48">
              Även om rapporten hade varit pro i den lilla delen hade det ändå
              varit bättre att rösta för alla dessa kraftiga förändringar som
              gäller trafficking. Man uppmanar alla medlemsländer att fort ratificera
              traffickingkonventionen, att implementera den och se till att
              uppföljningen av att den efterföljs i medlemsländer verkligen
              fungerar. Likadant att man tar dessa krafttag mot barnprostitution
              och att man ordnar för de stackars människor som hamnar i prostitutionsträsket
              så att de får sjukvård, möjligheter till andra sociala rättigheter
              och även har möjlighet till politiskt inflytande, som det står
              i rapporten.
            </seg>
            <seg n="efd11d85">
              Sedan vet jag att rapportören, som är en kommunist från Holland,
              tycker att man ska ha tillåten, lagstiftad och ordnad prostitution.
              Det står inte rapporten. Nu är Maryam Yazdanfar ny i Europarådsdelegationen
              och vet kanske inte att brödtexten som rapportören skriver är
              hans text, och den har vi inte röstat om. Vi har röstat om resolutionen,
              och vi har röstat om rekommendationen. Det är precis som vi gör
              på våra vanliga partimöten här hemma. Vi röstar om klämmarna och
              inte om texten.
            </seg>
            <seg n="69cbb295">
              Därför tycker jag att det är förvånande att man har upprörts
              över detta där huvudsyftet är att se till att de människor som
              hamnar i prostitutionsträsket i de övriga 46 medlemsstaterna ska
              ha en möjlighet att få hjälp. Det handlar om att bekämpa just
              det som både Maryam Yazdanfar och Carina Hägg tog upp här, nämligen
              människor som tjänar pengar på andra utsatta människor. Det framgår
              mycket tydligt att det är oacceptabelt och att det inte ska tillåtas
              i något av Europarådets medlemsländer. Därför ser jag fram emot
              en mer saklig debatt i den här frågan i fortsättningen.
            </seg>
          </u>
          <note type="speaker" n="302d82d6">
            Anf. 111 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-ab1d6a89f74a68ec-0" n="a27fa5df">
            <seg n="75b65a43">
              Herr talman! Det här är en viktig debatt och en viktig diskussion.
              Runt om i våra svenska skolor finns det alltför många små flickor
              och unga flickor som inte lyfter blicken bland alla sina kamrater.
              Anledningen till detta är de får möta ord som vi kan associera
              till prostitution på flera olika sätt. Det finns, både i det svenska
              samhället och runt om i världen, alltför många människor som på
              olika sätt ser ned på, talar illa om och använder ord som inte
              är så snälla om de prostituerade.
            </seg>
            <seg n="dd88a362">
              Vi fick ett tydliggörande från den föregående talaren. Mänskliga
              rättigheter för de prostituerade är oerhört viktigt, men det handlar
              framför allt om synen på den prostituerade och synen på sexköp.
            </seg>
            <seg n="49adc730">
              Sedan har vi myten om den lyckliga kvinnan hon finns inte. På
              80-talet gjordes en utredning här i Sverige om hur man såg på
              de prostituerade. Man kan sammanfatta det med att det inte handlade
              om några känslor över huvud taget. Det handlade enbart om att
              köpa en tjänst och att inte vidröra varandra. Jag tror att var
              och en här i kammaren förstår vilken attityd man då hade till
              den prostituerade. Sverige skiljer sig inte från något annat land
              i synen på de prostituerade.
            </seg>
            <seg n="5b6301f5">
              Detta handlar också om kriminaliseringen av sexköp. Därför är
              det glädjande och bra att ministern tydliggör att det inte är
              önskvärt att få någon förändring när det handlar sexköp.
            </seg>
            <seg n="c8f3cf0b">
              Men det kunde också vara intressant, inte minst med anledning
              av hur det ser ut i Europa, att höra om ministern är beredd att
              gå vidare och driva frågan om att sexköp ska vara kriminaliserat
              i hela Europa.
            </seg>
          </u>
          <note type="speaker" n="f9aed08d">
            Anf. 112 ANNE LUDVIGSSON (s):
          </note>
          <u who="anne_ludvigsson_f70db7" xml:id="i-f31a4b9a8b197151-0" n="e285b439">
            <seg n="b616249d">
              Herr talman! Handel med människor den största andelen är kvinnor
              för sexuella ändamål ökar. Det är ett oerhört stort problem i
              världen. Vi vet också att det finns ett nära samband mellan prostitution
              och sexslavhandel, som är det ord jag vill använda.
            </seg>
            <seg n="a88e1cb6">
              Den svenska sexköpslagen är unik. Den kan förstärkas och förbättras,
              och den behöver exporteras.
            </seg>
            <seg n="0be89278">
              Jag tycker att det är ytterst allvarligt när ordföranden i Europarådets
              svenska delegation inte röstar som de andra svenska deltagarna
              i delegationen och står upp för den svenska lagstiftningen.
            </seg>
            <seg n="f02d1a72">
              Sverige är ett föredöme när det gäller mänskliga rättigheter.
              Genom kriminaliseringen av sexköp och genom den kvinnofridsproposition
              som vi har säger vi i Sverige att sexköp innebär att man utsätts
              för mäns våld. Det är alltså ett angrepp på de mänskliga rättigheterna.
            </seg>
            <seg n="b5559a36">
              Jag reser mycket runt om i världen och pratar om jämställdhet
              och demokrati. Jag möter också oerhört många kvinnor som jobbar
              för mänskliga rättigheter, kvinnors rättigheter, för att förhindra
              sexslavhandel och för att stötta de kvinnor som har råkat ut för
              detta. De är alla otroligt eniga om att det behövs något liknande
              den svenska sexköpslagen för att komma till rätta med detta problem.
            </seg>
            <seg n="352ba4a4">
              Vi har också sett att det nu finns länder som har följt efter.
              Norge kommer att anta en lagstiftning nu vid årsskiftet, och det
              är flera länder som diskuterar detta.
            </seg>
            <seg n="d4bb412f">
              Jag tycker att agerandet i den svenska gruppen bör leda till
              lite reflexion och eftertanke framför allt i den moderata riksdagsgruppen.
              Samtidigt vill jag passa på att fråga hur justitieministern kommer
              att agera för att öka kunskapen i EU naturligtvis, men också runt
              om i andra länder vid ministermöten och annat om den svenska sexköpslagen
              och dess viktiga betydelse.
            </seg>
          </u>
          <note type="speaker" n="14eae1e8">
            Anf. 113 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-c7be169c3ba36ab9-0" n="4224c45b" next="i-bdfe5ce9afafac8f-0">
            <seg n="891cf34e">
              Herr talman! Jag förutsätter att vi är tämligen överens i denna
              kammare inte bara de närvarande utan även de icke närvarande om
              behovet av att ha en restriktiv svensk lagstiftning för att komma
              åt ett problem som inte minst de socialdemokratiska riksdagsledamöterna
              nu konstaterar att justitieministern tydliggör inte ska förekomma.
            </seg>
            <seg n="36616f31">
              Jag som inte finns med i denna delegation känner mig delvis lite
              frågande. Som riksdagsledamot för Moderaterna och som ledamot
              i justitieutskottet tycker jag att det är väldigt viktigt att
              vi följer de här frågorna. Jag tycker att det är viktigt att vi
              gör den utvärdering av lagstiftningen som justitieministern aviserar
              för att eventuellt kunna förbättra lagstiftningen i de avseenden
              som kan tänkas behövas, men också för att vi jobbar på ett sätt
              som vi normalt sett gjort vid alla regeringar, det vill säga med
              en ordentlig utvärdering tittar på lagstiftningen och eventuellt
              förbättrar den.
            </seg>
            <seg n="ffcc596a">
              När jag följer diskussionen i detta vad gäller resolutionen förstår
              jag vilket svårt arbete ni har med alla dessa länder och den olika
              syn som finns på prostitution i de olika länderna. Jag delar också
              uppfattningen om hur viktigt det är att vi försöker sprida en
              svensk syn.
            </seg>
            <seg n="c8d91d09">
              Samtidigt är det så att i detta kan jag naturligtvis ta ställning
              för det som det fattades beslut för därför att jag tycker att
              man ska fördöma trafficking det tror jag också att alla är överens
              om. Jag tycker också att man ska fördöma barnprostitution, vilket
              gjordes i den här resolutionen, och det förutsätter jag också
              att alla är överens om.
            </seg>
            <seg n="3ec28229">
              Jag tycker också att det var riktigt att man i de länder där
              man har kriminaliserat den prostituerade också försöker undanröja
              den lagstiftningen så att vi får en lagstiftning som är mer lik
              den svenska. Det tycker jag också är viktigt.
            </seg>
            <seg n="563819a3">
              Däremot delar jag inte den uppfattning i resolutionen som säger
              att man ska dela upp det i en olaglig och en legal verksamhet.
              Det tycker jag är viktigt att säga.
            </seg>
            <seg n="c83230e8">
              Jag har sett att det har förekommit något inlägg inte minst från
              min moderata riksdagsledamotskollega som konstaterade att resolutionen
              antogs utan minsta förslag om förändring och uttryckte en förvåning
              över att de som uppfattade förslaget som anstötligt inte försökte
              ändra i texten.
            </seg>
            <seg n="03f80cc5">
              Det är mycket möjligt att den reflexionen är viktig och att de
              svenska delegaterna hade kunnat arbeta mer på detta, men jag ser
              det också som ett utslag av självkritik, för uppenbarligen har
              ni som svenska delegater hamnat i en omöjlig situation där ni
              antingen har röstat för någonting och fått ta delar ni inte vill
              ha eller röstat mot delar och fått ta del av något annat ni inte
              vill ha.
            </seg>
            <seg n="4e31ed65">
              Jag förutsätter att vi arbetar ihop som riksdagsledamöter och
              också markerar den svenska synen väldigt tydligt även när vi jobbar
              internationellt.
            </seg>
          </u>
          <note n="02330373">
            Anf. 114 ANDREAS NORLÉN (m):
          </note>
          <u who="krister_hammarbergh_315a95" xml:id="i-bdfe5ce9afafac8f-0" n="4224c45b" prev="i-c7be169c3ba36ab9-0">
            <seg n="ab8ef9af">
              Herr talman! Arbetet mot prostitution är utan tvekan en viktig
              del i arbetet för ett jämställt och humant samhälle. Prostitution
              innebär alltid ett utnyttjande, och jag delar därför uppfattningen
              att man inte under några som helst omständigheter kan se prostitutionen
              som ett yrke bland andra yrken.
            </seg>
            <seg n="70b3de4b">
              Forskning, socialarbetares vittnesmål liksom åtskilliga vittnesmål
              från prostituerade själva visar att det bakom prostitutionen snart
              sett alltid finns en problematik som rör missbruk, trauman, fattigdom
              eller andra liknande förhållanden.
            </seg>
            <seg n="7dc48988">
              Detta innebär att jag står bakom den svenska lagstiftningen om
              prostitution, vilket som justitieministern just har sagt också
              är regeringens och riksdagsmajoritetens hållning. Däremot kommer
              vi att få en utvärdering av lagstiftningen och det är naturligtvis
              bra för att se hur den har fungerat och om den kan förbättras
              eller förändras på något sätt.
            </seg>
            <seg n="55e47057">
              Lagstiftningen kan inte ensam avskaffa prostitutionen, men däremot
              har lagstiftningen en mycket betydelsefull normerande effekt.
              Den sänder signalen att det aldrig är okej att köpa tillträde
              till en kvinnas kropp och inte till en mans kropp heller, givetvis.
            </seg>
            <seg n="468d3624">
              Ur mitt perspektiv är det framför allt den moraliska signalen
              som är central när det gäller den här lagstiftningen. Samtidigt
              har jag också talat med ett antal poliser som uppfattar att den
              har betydelse även i det praktiska arbetet. Den har betydelse
              för deras möjligheter att störa verksamheten på gatan, och vi
              har också sett att gatuprostitutionen har gått ned kraftigt.
            </seg>
            <seg n="131f0ccc">
              Herr talman! Jag tror att det är viktigt, och det är inte minst
              därför som jag har begärt ordet i denna debatt, att vi är många
              män som tydligt markerar att vi tar avstånd från prostitution
              i alla dess former. Jag grundar den inställningen inte minst på
              att man med tanke på hur utbredd prostitutionen är även i vårt
              land och hur många kvinnor och barn som blir föremål för trafficking
              måste inse att det finns många så att säga vanliga män med vanliga
              jobb och vanliga familjer som köper sexuella tjänster. Utbudet
              skulle inte vara så stort om efterfrågan inte vore betydande,
              för att uttrycka sig lite nationalekonomiskt men dock ganska träffande.
              Därför är det synnerligen angeläget med en omfattande opinionsbildning
              där som sagt inte minst vi män måste ta ett betydande ansvar.
            </seg>
            <seg n="c8171155">
              Det är klart att det i det arbetet inte är någon hjälp att länder
              som Tyskland har infört ett slags lagreglerad prostitution. Mekanismerna
              är ju tydliga: Det som är lagligt och reglerat blir mer accepterat.
              Man sänker trösklarna för människor att utnyttja sådana tjänster,
              och därmed får man också vågar jag påstå ökad prostitution. Därför
              vore det naturligtvis helt fel väg att gå.
            </seg>
            <seg n="8c57a779">
              Därför är det bra att vi har en tydlig svensk lagstiftning. Kan
              vi göra den bättre, så låt oss göra det, men låt oss framför allt
              arbeta gemensamt med det viktiga opinionsbildande arbetet mot
              prostitution och för ett samhälle som är jämställt och rättvist.
            </seg>
          </u>
          <note type="speaker" n="6a1e6406">
            Anf. 115 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-41" n="cb543941">
            <seg n="c87467a1">
              Herr talman! Låt mig inledningsvis säga att det känns lite grann
              som att interpellationsinstitutet i dag fyller något slags funktion
              av att parlamentariker får prata ut med varandra om något uppdrag
              som de har någon annanstans och där statsrådet egentligen inte
              är så inblandat. Möjligen borde riksdagen fundera över ett sådant
              institut så att ni får prata ut med varandra om detta, för det
              är ju en otroligt viktig fråga som diskuteras.
            </seg>
            <seg n="75bcfd17">
              Det finns emellertid några saker som har sagts här som jag tycker
              är viktiga att kommentera. Det ena är naturligtvis: Hur ska man
              motverka sexköp och prostitution här hemma? Det förekommer ju
              faktiskt i Sverige och är ett stort problem. Där tycker jag att
              det är viktigt att vi får en utvärdering av sexköpslagen och de
              insatser som vi gör, och det kommer.
            </seg>
            <seg n="17ba43a1">
              Vi har också satsat på polisresurser. Vi tycker att det är viktigt
              med fler poliser i yttre tjänst, för det är där man kan stävja
              en del av den problematik som finns. Vi arbetar aktivt för att
              öka samarbetet mellan polisen och andra myndigheter, vilket när
              det gäller att arbeta med dem som är drabbade av prostitution
              eller finns i den svängen är helt nödvändigt, och därför är de
              sociala insatserna otroligt viktiga samtidigt.
            </seg>
            <seg n="2e2724aa">
              Vi arbetar för att få ett utbyte mellan myndigheterna när det
              gäller best practice och hur man ska jobba. Vi tittar på gromningen
              som är ett bekymmer. Det är ju en del av det som är prostitution
              på nätet och åtminstone försök till prostitutionsaktiviteter.
            </seg>
            <seg n="4f67290e">
              Det finns alltså en massa arbete här som är viktigt och som vi
              jobbar med och som jag tror att det finns ett stöd för i riksdagen
              också det får vi väl se när vi lägger fram förslag och så.
            </seg>
            <seg n="888683f6">
              Hur ska man värna Sveriges goda rykte? frågar någon. Jag vill
              nog säga att frågan i stället handlar om hur vi ska påverka attityderna
              mer internationellt. När man kommer ut i internationella sammanhang
              är det verkligen inte den goda världen alla gånger. Man behöver
              ju inte bara sitta i möteslokaler, utan jag brukar ägna mig åt
              att faktiskt vara ute på stan. Det finns miljöer runt om i Europas
              städer och man behöver inte gå in i slummiljöer för att se det
              där attityden mot kvinnor och visavi prostitution är helt annorlunda
              än vad den är här.
            </seg>
            <seg n="890633d3">
              Jag kan säga att min erfarenhet av att ha jobbat ganska mycket
              internationellt är den att den bästa taktiken faktiskt inte är
              att vara så jäkla storsvensk och tala om att vi minsann har hela
              lösningen. Jag tror mycket mer på att arbeta med kvinnofrågor
              utifrån att man faktiskt pratar om de erfarenheter man har och
              de problem man ser, och att man också tar frågan ur mer än ett
              perspektiv.
            </seg>
            <seg n="eebab807">
              En viktig sak är det arbete som vi bedriver för att få mer att
              hända när det gäller människohandel.
            </seg>
            <seg n="2dc22dd8">
              Vid det senaste informella RIF-mötet jag berättade om det i justitieutskottet
              i dag hade jag ett ganska viktigt inlägg, tycker jag själv. Debatten
              har handlat om försvunna barn, och jag lyfte fram frågan om de
              försvunna barn som ingen letar efter. Det är nämligen de som finns
              i prostitutionssvängen som i väldigt stor utsträckning utnyttjas.
              De är utlånade, bortlämnade, köpta eller på något annat sätt borta
              från sina familjer, sina vänner och en trygg famn. Och när vi
              hittar dem i olika sammanhang har vi ingenstans att leverera dem
              utan lämnar dem ofta tillbaka till de miljöer där brotten begås.
              Vi behöver alltså diskutera mycket mer hur vi riggar en ordning
              för att skapa ett nätverk för att ta hand om problemen.
            </seg>
            <seg n="47bad2cd">
              Vi driver aktivt de här frågorna, och jag kommer naturligtvis
              att fortsätta göra det.
            </seg>
            <seg n="12f8d4e7">
              Det ligger en skillnad i att respektera alla människors mänskliga
              rättigheter och att förespråka att prostitution ska vara lagligt.
              Det är en väldigt stor skillnad för mig. Jag är en smula förvånad
              över att Europarådets parlamentariker antar en sådan resolution,
              inte minst mot bakgrund av att det finns så skilda uppfattningar
              i medlemsländerna i frågan. Jag ska gärna gå in lite mer på varför
              jag tycker att den här resolutionen är problematisk, men jag får
              göra det i nästa inlägg.
            </seg>
          </u>
          <note type="speaker" n="15c76999">
            Anf. 116 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-27aa280fb4ceafbd-1" n="7f79d248">
            <seg n="b7e29db3">
              Fru talman! Tack, Beatrice Ask! Tack för att du säger att den
              här resolutionen är problematisk, för det var just därför som
              vi inte såg hur vi skulle kunna gå in och ändra i den. Den innehåller
              så mycket grundläggande fel att det är svårt att gå in med några
              tillägg och försöka ändra i den.
            </seg>
            <seg n="d728c1f5">
              Göran Lindblad kör med ett gammalt knep. Jag har hört det förr:
              Jag är ny, jag är ung, jag har inte läst rapporten och så vidare.
              Jag har hört det förr du är inte den första som säger det.
            </seg>
            <seg n="bcbb1ff3">
              Men jag har faktiskt läst rapporten, och man behöver inte vara
              en speciellt rutinerad politiker för att se att den här rapporten
              ger upp. Den säger: Ja, det kommer att finnas män som köper andra
              människors, företrädelsevis kvinnors, kroppar för att få makt
              över deras kroppar. Och eftersom vi inte vill eller orkar bekämpa
              det så reglerar vi det i stället. Då framställs vi dessutom i
              lite god dager, som om vi egentligen vill hjälpa kvinnorna.
            </seg>
            <seg n="a337672b">
              Men var ligger männens ansvar i det här? Den man som bestämmer
              sig för att han ska exploatera en kvinnas kropp, var kommer han
              in i det här? Var ligger det samvetet? Ska politiken inte fokusera
              på det fel som han gör? Ska vi ge upp, resignera och säga: Ja,
              eftersom det sker, så låt det ske?
            </seg>
            <seg n="745210cd">
              Vilka andra brottstyper ska vi låta ske eftersom de sker?
            </seg>
            <seg n="5ae0d650">
              Jag blir väldigt förvånad över att Göran Lindblad fortfarande
              försvarar sitt agerande. Jag är glad för att Beatrice Ask nu äntligen
              tar bladet från mun och säger att resolutionen är problematisk.
              Jag hoppas att Beatrice Ask också förstår varför vi röstade emot
              den. Jag hoppas också att det blir en diskussion i den moderata
              gruppen om hur ni ska hantera de här frågorna internationellt
              i framtiden.
            </seg>
          </u>
          <note type="speaker" n="059e9368">
            Anf. 117 CARINA HÄGG (s):
          </note>
          <u who="carina_hagg_fe9c1b" xml:id="i-8fb6fdca0a34a5bf-1" n="0b122c8c">
            <seg n="a1059c19">
              Fru talman! Man skulle kunna diskutera hur man har tagit fram
              rapporten och brister i analysen under en ganska lång stund här.
              Jag tycker inte att det här är rätt tillfälle. Nu handlar det
              ju om att försöka tydliggöra den svenska linjen och den svenska
              regeringens synpunkter i den här så viktiga frågan. Men vi kan
              ta den diskussionen vid ett senare tillfälle, kanske utanför kammaren.
            </seg>
            <seg n="0ff27e27">
              Jag är väldigt glad att det är flera män som tar del i den här
              debatten. Det handlar ju också om män och vilken syn man har på
              män. Det händer att mina kolleger från Tyskland och andra europeiska
              länder säger att det inte går att ha den lag vi har i Sverige,
              och man säger det här på öppna sammanträden och inte i slutna
              rum. Man menar att så kan man inte ha det, för då måste de svenska
              männen åka till Baltikum och förlusta sig. Man har alltså en syn
              på män som går ut på att de inte kan behärska sina lustar och
              att det här handlar om en sexuell relation. Det handlar om makt
              över kvinnor.
            </seg>
            <seg n="09eed92d">
              Den här synen på män i kombination med föreställningen om den
              lyckliga horan är någonting som vi måste bekämpa och motarbeta
              när vi hör det och när det kommer upp. Vi kan inte låta det komma
              in i konkreta beslut och ställningstaganden som vi skulle kunna
              ställa oss bakom. Det är ju alldeles omöjligt.
            </seg>
            <seg n="fd0cd5f2">
              Justitieministern talar om på vilket sätt vi ska föra ut de här
              frågorna, på vilket sätt vi ska debattera och hur vi ska hävda
              ett svenskt synsätt och vår svenska sexköpslag. Det kan vi alltid
              fundera på, men det viktiga är ju att vi inte backar när vi möts
              av de här inställningarna, de här argumenten och de här förslagen,
              som regeringen gjorde i Genève och som Göran Lindblad gjorde i
              Europarådet, vilket har fått de här konsekvenserna.
            </seg>
            <seg n="1eef7eb3">
              I rapporten markerar man att det är olagligt att utnyttja minderåriga,
              men samtidigt vet vi ju det är viktigt att det sägs, för det är
              så förfärligt att man utnyttjar barn att man ofta börjar utnyttja
              ett barn. Snittåldern för att komma in i prostitution och bli
              utnyttjad är 14 år. Sedan blir de här kvinnorna äldre, de blir
              vuxna och de blir myndiga. Man måste se sambandet och synliggöra
              det här.
            </seg>
          </u>
          <note type="speaker" n="4d7c154c">
            Anf. 118 GÖRAN LINDBLAD (m):
          </note>
          <u who="goran_lindblad_7c98b1" xml:id="i-39e21723238be7c3-1" n="5d182c42">
            <seg n="f18a9a19">
              Fru talman! Det är intressant och glädjande att riksdagens kammare
              ägnar en rätt lång tid åt att diskutera ett ärende som har debatterats
              i Europarådet. Jag vet inte när det hände senast, om det har inträffat
              över huvud taget.
            </seg>
            <seg n="7ee649be">
              Jag håller med justitieministern om att det är lite konstigt
              att vi mer debatterar med varandra än använder interpellationsinstrumentet
              som det är tänkt, men jag känner mig föranlåten, eftersom jag
              är apostroferad både i texten i interpellationen och många gånger
              i talarstolen, att fortsätta på den linjen.
            </seg>
            <seg n="8a0db206">
              Det är också intressant och glädjande att man från socialdemokratiskt
              håll tyckte att det är bra att vi är många män. Jag vet inte om
              det är en tillfällighet att det är kvinnor som debatterar på den
              socialdemokratiska sidan och män som debatterar på den borgerliga
              sidan. Jag tror inte att det är så att det inte finns något intresse
              för detta bland männen i Socialdemokraterna. Jag tror att det
              är en ren tillfällighet. Men det är ändå en tillfällighet att
              notera.
            </seg>
            <seg n="b269176a">
              Jag röstar inte som de andra. Nej, därför att jag har läst rapporten.
              Det är möjligt att vi tolkar rapporten olika, men jag tycker likafullt
              att den här rapporten är viktig när det gäller att sätta stopp
              för trafficking och när det gäller att tydligt markera mot all
              barnsexhandel och barnprostitution och att bekämpa detta kraftfullt.
              Dessutom ger den mänskliga rättigheter till prostituerade.
            </seg>
            <seg n="d2c7572c">
              Debatten har hittills handlat uteslutande om kvinnor. Nu är det
              flest kvinnor som är prostituerade, men det finns ju faktiskt
              också utsatta män som är prostituerade. Det här gäller prostituerade
              över huvud taget. Rapporten är könsneutral därvidlag, och det
              tycker jag är alldeles utmärkt, därför att det är en av Europarådets
              viktiga uppgifter, som påpekades här förut, att verka för jämställdhet.
            </seg>
            <seg n="43c1b284">
              Jag tycker att det är tråkigt om man låter det bästa bli det
              godas fiende för att det kan vara någon del som man tycker antyder
              någonting. Visa mig ett enda ställe i rapporten där man föreslår
              att vi i Sverige ska ändra på vår lagstiftning! Det finns ingenting
              i rapporten som säger att vi ska göra det. Det finns inget i rekommendationerna
              som man lämnat till ministerkommittén som talar om det. Tvärtom
              handlar rekommendationerna om trafficking, barnsexhandel och de
              prostituerades rättigheter.
            </seg>
          </u>
          <note type="speaker" n="b8640ec5">
            Anf. 119 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-ab1d6a89f74a68ec-1" n="a27fa5df">
            <seg n="144ba4bd">
              Fru talman! Det är ju tråkigt om ministern känner sig lite överflödig
              i den här viktiga frågan och den här viktiga debatten. Jag tycker
              för demokratins skull och för de redskaps skull som vi har här
              i riksdagen att det väl är jättebra om man kommer från flera partier
              och debatterar och diskuterar en så här pass viktig fråga. Med
              anledning av att Göran Lindblad är omnämnd är det positivt att
              han är närvarande och ger sin syn på den här frågan.
            </seg>
            <seg n="7b6220a9">
              Det är också positivt att det är flera som är med och vittnar
              om, från flera partier, hur viktig den lagstiftning vi har i Sverige
              om kriminalisering av sexköp är och att vi även fortsättningsvis
              ska leva upp till den. Det är också den delen som är positiv i
              det svar som ministern har gett, och också att en utredning eller
              en särskild utredare ska tillsättas för att titta på detta inför
              framtiden och de problem som finns runt omkring kriminaliseringen.
            </seg>
            <seg n="9a19a595">
              Det är klart att det till vissa delar handlar om att efterleva
              den lagstiftning vi har. Det är bra att vi har fler poliser som
              kan arbeta med den här brottsligheten, men det är också viktigt
              att det fungerar i domstolarna när ärendena kommer dit.
            </seg>
            <seg n="52c16063">
              Med tanke på hur vi driver frågor i ett europeiskt perspektiv
              vill jag påminna om när vi i Sverige införde bilbälteslagen. Vi
              gjorde det eftersom vi tyckte att det var viktigt att minska dödsolyckorna
              och skadorna. När vi då var ute i världen pratade vi naturligtvis
              positivt om den lagstiftning som vi hade infört. Jag hoppas att
              regeringen på samma sätt pratar positivt om kriminaliseringen
              av sexköp i ett internationellt perspektiv.
            </seg>
          </u>
          <note type="speaker" n="b1986a6b">
            Anf. 120 ANNE LUDVIGSSON (s):
          </note>
          <u who="anne_ludvigsson_f70db7" xml:id="i-f31a4b9a8b197151-1" n="e285b439">
            <seg n="c7967736">
              Fru talman! När det gäller människohandel handlar det till över
              95 procent om kvinnor. Ibland gömmer man sig bakom ordet människohandel,
              men det handlar om sexslavhandel med kvinnor.
            </seg>
            <seg n="987d9dca">
              Vi behöver öka kunskapen om vad det egentligen handlar om. Vi
              måste kunna se sammanhangen, och då är det viktigt att också se
              sammanhanget mellan prostitution och sexslavhandel. Det är väl
              dokumenterat. Ytterst handlar det om mänskliga rättigheter och
              om kvinnors rätt att bestämma över sin egen kropp. Jag menar att
              de som finns i prostitution inte haft möjlighet att välja.
            </seg>
            <seg n="755b2ff7">
              Det gläder mig att vi har en enig syn i dessa frågor, och därför
              är det oerhört viktigt att vi haft denna debatt i kväll. Nu gäller
              det att arbeta vidare. Jag ser fram emot den utvärdering som kommer,
              för om den blir som jag hoppas och enligt alla prognoser borde
              den bli det kan vi använda oss av den i alla internationella sammanhang.
            </seg>
            <seg n="6e3de6c9">
              Vi har även ett partipolitiskt arbete att utföra i EU och övriga
              länder; det måste också erkännas. Runt om i Europa finns en rad
              myter som vi behöver ta död på. Vidare gäller det att på olika
              sätt försöka finna våra allierade Norge, Estland med flera länder
              är på gång.
            </seg>
            <seg n="9884318d">
              Tillsammans ska vi se till att kvinnor runt om i världen får
              makt att bestämma över sin egen kropp.
            </seg>
          </u>
          <note type="speaker" n="c1c6c6d9">
            Anf. 121 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-a40d03dbc97ea8f4-0" n="4224c45b">
            <seg n="d20626d1">
              Fru talman! Det är naturligtvis viktigt att en lagstiftning är
              könsneutral. Precis som nyss sades i talarstolen är det i verkligheten
              ganska uppenbart att det i första hand är kvinnor som hamnar i
              prostitution. En självklarhet som egentligen kanske inte behöver
              upprepas är att trafficking och prostitution hänger intimt samman.
              Nu börjar vi emellertid tyvärr se även andra brottstendenser när
              det gäller trafficking. Bland annat ser vi att unga pojkar tas
              till Sverige, inte minst för att stjäla ihop pengar, och de behandlas
              mycket illa. All den typen av brottslighet måste vi med kraft
              agera mot.
            </seg>
            <seg n="0cb3e924">
              Därför känns det tryggt att ha en justitieminister som är resultatorienterad.
              Dels flaggar hon för utvärderingen, dels har hon tillsatt och
              jobbar med en människohandelsutredning som är viktig vad gäller
              just trafficking. Det är bra att vi har en justitieminister som
              jobbar seriöst med dessa frågor, att hon inte i första hand går
              ut och använder sig av pressmeddelanden och statements som politisk
              metod utan framför allt producerar ett material som vi kan vila
              på och som fungerar i svensk lagstiftning.
            </seg>
          </u>
          <note type="speaker" n="296e699f">
            Anf. 122 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-4" n="5591e134">
            <seg n="03439e73">
              Fru talman! Jag kan börja med att säga till Göran Lindblad att
              jag begärde ordet innan han gjorde sin kommentar om socialdemokratiska
              män. Det var alltså inte därför jag begärde ordet.
            </seg>
            <seg n="221a5050">
              Jag tycker emellertid kanske till skillnad från justitieministern
              att det här är en viktig debatt, och det är bra att den hålls.
              Att sedan inte formerna alltid passar i det här sammanhanget må
              vara, men det är jätteviktigt att ha kammaren som debattarena
              i Sverige. Det är mycket bra att debatten hålls just här.
            </seg>
            <seg n="2dbc539d">
              Vi ska vara stolta över vissa saker i vårt land; jag har haft
              uppe det ämnet i någon tidigare debatt. En sådan sak är vår prostitutionslagstiftning,
              som vi ska slå vakt om. Det är något vi i ganska stor enighet
              beslutat om i denna kammare, och det förpliktar.
            </seg>
            <seg n="edcfd81d">
              Det är just av den anledningen man med viss upprördhet ser att
              budskapet inte förs vidare. För att ta ett exempel från min tidigare
              miljö, trafikutskottet, kan jag säga att jag blir lika upprörd
              nu som när jag då hörde somliga säga att det inte var så viktigt
              med exempelvis alkohol och bilkörning, att man kanske kunde lätta
              lite på handen. Möjligen ville man ta efter något annat land som
              hade en lättare lagstiftning på området och tyckte att det kanske
              inte var så bra i Sverige.
            </seg>
            <seg n="c9f0e5ba">
              Vi ska vara väldigt tydliga med våra gemensamma uppfattningar.
              Vi har en gemensam uppfattning i denna kammare om att vi aldrig
              ska tillåta prostitution. Därför är det viktigt att vi även internationellt
              står upp för det som vi varit överens om och det som i det här
              fallet är allra viktigast, nämligen att det handlar om utnyttjandet
              av kvinnor. Det är kvinnan som i detta sammanhang är underordnad.
            </seg>
            <seg n="a2b00ce7">
              Jag har ganska länge sysslat med sexualpolitik, och när det gäller
              manlig prostitution kan jag säga att de prostituerade, enligt
              de sociologiska studier som gjorts, inte befinner sig på samma
              låga nivå som kvinnorna. Kvinnorna är mer utnyttjade. De används
              på ett mycket mer hänsynslöst sätt. Därför är det viktigt att
              även internationellt stå upp för just prostitutionslagstiftningen.
            </seg>
          </u>
          <note type="speaker" n="eeeb5f2e">
            Anf. 123 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-42" n="cb543941">
            <seg n="61667cdb">
              Fru talman! Jag lovade i mitt tidigare inlägg att tala om vad
              det var för problem med resolutionen. Jag vill gärna ha det sagt.
            </seg>
            <seg n="48393c41">
              Den resolution det handlar om rekommenderar att alla medlemsstater
              undertecknar, ratificerar, Europarådskonventionen om människohandel.
              Det är naturligtvis bra. Vidare konstaterar parlamentet att barnprostitution
              aldrig kan vara frivillig eftersom barn inte kan lämna sitt medgivande
              till att prostituera sig. Där finns alltså en del bra saker.
            </seg>
            <seg n="12beb1ed">
              Den del av resolutionen som handlar om frivillig vuxenprostitution
              avviker däremot från det som normalt brukar uttalas, åtminstone
              i svenska sammanhang, och berör människohandel och prostitution.
              Påbuden att avstå från att kriminalisera och straffa de prostituerade,
              liksom att hjälpa dem att lämna sin sysselsättning, är inte det
              problematiska för Sverige, inte heller att vidta åtgärder när
              det gäller deras utsatthet och problem, som finns med i resolutionen;
              det måste vi naturligtvis göra.
            </seg>
            <seg n="2683612d">
              Däremot är det mer kontroversiellt att parlamentet rekommenderar
              medlemsstaterna att formulera en uttalad policy som innebär att
              medlemsstaterna ska respektera de prostituerades rätt att fritt
              välja att arbeta som just prostituerade och att låta dem komma
              till tals i alla frågor som rör dem. Det är en främmande syn,
              en ståndpunkt som är väldigt svår att förena med den syn på prostitution
              som jag tycker att man ska ha.
            </seg>
            <seg n="59bdbbb5">
              Maryam Yazdanfar säger att då förstår ministern i alla fall varför
              de röstade emot. Ja, det gör jag, men låt mig samtidigt säga att
              min erfarenhet säger mig att när man jobbar i internationella
              sammanhang får vi vilket jag också nämnde tidigare inte vara så
              storsvenska, för då tycker de att vi som vanligt försöker veta
              bäst. Och det är inte så populärt när det gäller ett litet land.
            </seg>
            <seg n="7f827aa0">
              Det andra är att om man ska förändra är det inte att bara ställa
              sig vid sidan av och rösta emot. Jag kan inte detaljerna i hur
              det var i just detta sammanhang, men min erfarenhet är att man
              ibland är tvingad att ta sig an det hårda jobbet med att föreslå
              konkreta förändringar och vara just så jobbig och enveten som
              man kan vara i olika sammanhang för att försöka driva frågorna.
            </seg>
            <seg n="c406009f">
              Jag kommer att fortsätta att driva dessa frågor. Mig veterligt
              har regeringen inte backat i denna fråga, vilket någon påstod;
              denne måste ha sagt fel. Jag tycker att det är bra att interpellationsdebatten
              är bred, men den här typen av debatter syftar i själva verket
              till att granska regeringens agerande, och det är inte riktigt
              vad denna debatt handlat om även om jag tycker att debatten varit
              intressant.
            </seg>
            <seg n="336f3f41">
              Jag tror att det går att göra en bra utvärdering. Det finns intresse
              utomlands för våra erfarenheter. Det är en viktig sak när vi ska
              försöka agitera och arbeta internationellt.
            </seg>
            <seg n="f4bad2be">
              Jag vill avslutningsvis säga, även om det kanske kommer fler
              inlägg, att vi arbetar brett med frågorna. Regeringen avser att
              komma till riksdagen med en handlingsplan mot prostitution och
              människohandel där vi arbetar över flera departementsgränser.
            </seg>
            <seg n="35382a9d">
              Det är jämställdhetsministern som är ansvarig för arbetet med
              handlingsplanen. Jag har engagerat mig ganska mycket i olika delar,
              även om man inte alltid kan vänta på en handlingsplan utan gör
              saker vid sidan.
            </seg>
            <seg n="2c4f6924">
              Det är viktigt att vi har ett brett anslag och inte är nöjda
              med de insatser som görs och inte ens de som görs här hemma. Det
              är viktigt att det finns mycket debatt och diskussion att ta i
              samtliga partier, skulle jag vilja påstå.
            </seg>
            <seg n="8f0b4ae3">
              Jag tror att det var så att resolutionen var skriven av en kommunist
              eller någon som definitivt stod på vänsterkanten i Europa. Det
              här med politiska gränser är lite blandat. Det är bra att det
              är människor av lite olika slag med i debatten oavsett partifärg.
              Vi har mycket att försöka komma fram till och att driva i frågan.
            </seg>
          </u>
          <note type="speaker" n="f1e4bf78">
            Anf. 124 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-27aa280fb4ceafbd-2" n="7f79d248">
            <seg n="239dcb1d">
              Fru talman! Jag vill tacka Beatrice Ask och Göran Lindblad för
              en konstruktiv och bra debatt. Det var viktigt att ta den här
              debatten i kammaren precis som det ibland är viktigt att ha debatter
              i medier och för den delen i Europarådet där också debatten ägde
              rum.
            </seg>
            <seg n="592ac2c6">
              Det kom fram ett förtydligande. Man talar ofta om att kvinnor
              hamnar i prostitution. Där vill jag verkligen förtydliga. Jag
              tror inte att det är någon kvinna som på ett bananskal hamnar
              i prostitution.
            </seg>
            <seg n="daef2119">
              Det är som att säga att någon på ett bananskal råkade bli lastbilschaufför
              och på samma sätt säga att någon på ett bananskal råkade bli prostituerad.
              Jag tror inte att det är något som någon väljer. Prostitution
              finns därför att det finns en efterfrågan. Det är köparna vi måste
              angripa med lagstiftning för att inte stigmatisera de kvinnor
              som redan är så utsatta.
            </seg>
            <seg n="a7ff953c">
              Jag tycker också att det finns bra element i den del av resolutionen
              som Beatrice Ask föredrog. Men det är just stycket om frivillig
              prostitution som är så problematisk att vi kände att vi inte kunde
              ställa oss bakom den. Det är så grundläggande för min syn på mänskliga
              rättigheter att jag inte skulle kunna ha röstat för den, oavsett
              hur mycket annat gott det stod i den.
            </seg>
            <seg n="26dad21e">
              Slutligen hoppas jag att det kommer att finnas parlamentarisk
              insyn i utredningen, att den blir bred och att vi alla får vara
              med när sexköpslagen utvärderas. Jag vill påpeka att även i det
              europeiska socialdemokratiska partiet finns element och åsikter
              som jag absolut inte vill hålla med om. Den debatten tar jag gladeligen
              också där.
            </seg>
          </u>
          <note type="speaker" n="03121893">
            Anf. 125 Justitieminister BEATRICE ASK (m):
          </note>
          <u who="unknown" xml:id="i-ac60684f7544ed1a-43" n="cb543941">
            <seg n="b76e63f9">
              Fru talman! Jag ska bara tacka för att frågan har kommit upp
              och för en bra debatt. Det är bra att det finns ett engagemang
              i riksdagen för frågorna. Jag hoppas att vi alla med våra olika
              uppdrag ute i Europa och på andra håll kan bidra till att föra
              lite ljus i den här frågan. Det finns många därute som skulle
              ha glädje av det.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="71e01cca">
            15 § Svar på interpellation 2007/08:40 om nationella riktlinjer
            för epilepsivården
          </note>
          <note type="speaker" n="2f3242af">
            Anf. 126 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-8fb6fdca0a34a5bf-2" n="0b122c8c">
            <seg n="2f742e79">
              Fru talman! Börje Vestlund har frågat mig om jag avser att verka
              för att det kommer nationella riktlinjer till stånd vad gäller
              epilepsivården.
            </seg>
            <seg n="a998f660">
              Jag vill inleda med att framhålla att svensk hälso- och sjukvård
              generellt sett håller en mycket hög kvalitet och står sig bra
              i internationella jämförelser. I de fall det finns problem så
              handlar dessa oftast inte om brist på kvalitet i den vård som
              utförs utan om lång väntetid till någon viss behandling eller
              om att det finns brist på personal inom någon specialitet. På
              dessa områden bedriver regeringen och sjukvårdshuvudmännen ett
              utvecklingsarbete för att förbättra tillgången till vården och
              för att stärka patientens ställning.
            </seg>
            <seg n="e1d33c22">
              Epilepsi är en av de vanligaste allvarliga kroniska neurologiska
              sjukdomarna globalt liksom i Sverige. Uppskattningsvis 50 000
              vuxna och 10 000 barn har epilepsi i Sverige. Det handlar alltså
              om en stor patientgrupp. Mellan 60 och 70 procent av dem som får
              diagnosen epilepsi kan bli fria från anfallen med hjälp av läkemedel.
              Hos övriga brukar man kunna minska antalet anfall avsevärt.
            </seg>
            <seg n="523254c0">
              Att se till att epilepsivården möter patienternas behov är på
              samma sätt som för annan vård ett ansvar som i första hand vilar
              på sjukvårdshuvudmännen.
            </seg>
            <seg n="adb65592">
              Behandlingsmetoder inom epilepsivården har utretts av Statens
              beredning för medicinsk utvärdering, SBU, såväl som av Socialstyrelsen.
              Den aktuella studie som tas upp i interpellationen handlar om
              situationen i Helsingforss läns landsting. Det går inte att enbart
              utifrån denna studie dra generella slutsatser om epilepsivården
              i andra delar av landet. För att kunna uttala sig om detta krävs
              ett bredare underlag.
            </seg>
            <seg n="61d5dd6e">
              Socialstyrelsen utarbetar evidensbaserade nationella riktlinjer
              för vård och behandling av sjukdomar som rör många människor och
              tar omfattande samhällsresurser i anspråk. Dessa riktlinjer består
              av medicinska och hälsoekonomiska faktadokument samt ett beslutsstödsdokument
              till underlag för prioritering och resursfördelning inom hela
              vårdkedjan i respektive sjukdomsgrupp.
            </seg>
            <seg n="7eb1f301">
              I dagsläget har riktlinjer tagits fram för bröst-, kolorektal-
              och prostatacancersjukvård, för diabetes, astma och kroniskt obstruktiv
              lungsjukdom, KOL, för blodpropp och venös tromboembolism samt
              för strokesjukvård. Vidare har riktlinjerna för hjärtsjukvård
              reviderats under 2007, och ytterligare riktlinjer är på gång inom
              flera områden, till exempel för demenssjukvård, för vård av depression
              och ångest samt för tandvård med mera.
            </seg>
            <seg n="2da0f633">
              Det är Socialstyrelsen som har den expertkunskap som behövs för
              att avgöra inom vilka områden det är mest angeläget att utarbeta
              riktlinjer och i vilken ordning arbetet ska prioriteras mellan
              olika riktlinjer.
            </seg>
            <seg n="2895d8ab">
              Jag vill avslutningsvis framhålla att det är viktigt att fortsätta
              arbetet med att förbättra tillgängligheten och stärka patientens
              ställning i hälso- och sjukvården. En del i detta arbete är de
              åtgärder som regeringen i år vidtagit för att utreda det fria
              vårdvalet och den nationella vårdgarantin med avsikt att ge patienterna
              en laglig rätt att söka behandling hos en annan vårdgivare. Detta
              arbete kommer naturligtvis också epilepsipatienter till nytta.
            </seg>
          </u>
          <note type="speaker" n="2ac19863">
            Anf. 127 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-5" n="5591e134">
            <seg n="4be96763">
              Fru talman! Jag ber först att få tacka för svaret. Normalt sett
              brukar ett interpellationssvar innehålla något om den fråga man
              ställer, men på denna interpellations får jag inte något svar
              över huvud taget. Inte i något avseende har statsrådet berättat
              om vad han tänker göra. Men han är noga med att beskriva hur sjukvården
              generellt fungerar i Sverige. Jag vill veta: Kommer socialministern
              att verka för nationella riktlinjer för epilepsi?
            </seg>
            <seg n="93b9be16">
              Inledningsvis berättar statsrådet att sjukvården oftast är bra
              i Sverige men att det oftast är långa köer som innebär problem.
              Det är något jag i och för sig kan instämma i. Men jag förstår
              inte riktigt vad det har med den här konkreta frågeställningen
              att göra.
            </seg>
            <seg n="69df5a0a">
              I nästa stycke beskriver socialministern antalet med epilepsi
              och att många kan vara anfallsfria tack vare medicinen. Det är
              i och för sig sant. Men problemet slutar inte med det.
            </seg>
            <seg n="b6f88e58">
              Låt mig ta ett exempel. Jag behöver just nu byta min blodtrycksmedicin.
              Jag provar mig fram till den mest optimala medicinen och doseringen
              och tar blodtryck nästan varje vecka. Men det skulle jag inte
              kunna göra om jag vill ändra min epilepsimedicin. Jag blir utslagen
              efter anfall och kan inte arbeta. Men ändå måste medicinen bytas,
              och det kan ta lång tid.
            </seg>
            <seg n="07ee5486">
              Biverkningar av starka mediciner som avser hjärnan ger ofta biverkningar
              på till exempel minnesfunktioner med mera. Därför är vården oftast
              viktig. Fastän man får en medicin som kanske fungerar behöver
              man hela tiden utvärdera detta.
            </seg>
            <seg n="6fb8eac5">
              Sedan tar socialministern upp Statens beredning för medicinsk
              utvärdering, SBU, och att Socialstyrelsen är den myndighet som
              utrett epilepsivården. Det är i och för sig sant att SBU har gjort
              två rapporter om epilepsi. År 1991 gjorde man en rapport om epilepsikirurgi
              och år 2000 en läkemedelsanalys om epilepsiläkemedel.
            </seg>
            <seg n="9c826f02">
              Vad gäller Socialstyrelsen finns det en rapport från 1993 som
              handlar om epilepsi, förekomst, handläggning och vårdorganisation.
              Efter 2000 finns det således ingen rapport om epilepsi gjord av
              någon av våra myndigheter. Den färskaste är just den som gjordes
              i Helsingforss läns landsting 2006. Det är därför jag också tar
              upp detta i min interpellation, för det finns helt enkelt inget
              nyare.
            </seg>
            <seg n="d360986a">
              Det är sant att det inte går att dra säkra slutsatser för hela
              landet men en slutsats kan jag dra efter att ha talat med personer
              med epilepsi över hela landet. Alla har synpunkter på bristen
              i epilepsivården i sina respektive län.
            </seg>
            <seg n="54ae1f08">
              Fru talman! Nästa synpunkt är intressant. Där beskriver socialministern
              vilka olika typer av sjukdomar som i dag har nationella riktlinjer.
              Vi som har epilepsi har inga schlagerartister, tv-hallåor eller
              andra kändisar som uttrycker sin oro över hur sjukvården fungerar.
              Vi har heller inga beslutsfattare som driver på i den här frågan.
              Får man epilepsi är det för de flesta slutänden av en karriär.
              Skillnaden mellan diabetes, astma och epilepsi är just att man
              oftast inte har dessa röststarka personer.
            </seg>
            <seg n="a1e70eb6">
              Sedan skriver socialministern att det är Socialstyrelsen som
              har expertkunskapen när det gäller att avgöra vilka områden som
              ska ha nationella riktlinjer. Det är då intressant att konstatera
              att man inte har gjort någonting på Socialstyrelsen när det gäller
              epilepsi på 14 år. Ändå vet vi att det har skett en utveckling
              när det gäller antalet läkemedel. Kirurgin har utvecklats, och
              rehabmetoder har utvecklats. Socialstyrelsen har inte gjort någonting.
              Men socialministern är tydligen helt nöjd med sakernas tillstånd
              och vill inget göra. Det är en smäll rakt i mellangärdet på alla
              oss som har epilepsi.
            </seg>
            <seg n="2882e289">
              Fru talman! Slutligen anför socialministern det arbete som pågår
              med vårdgarantier, det fria vårdvalet med mera. Vi har sett detta
              tidigare, både detta med att själv välja vårdgivare och vårdgaranti.
              Det brukar inte räcka till för oss som har kroniska sjukdomar.
              Låt mig som exempel ta detta med vårdgaranti, då man har rätt
              att få vård inom en viss tid. Jag har för min egen del fått min
              diagnos för snart 30 år sedan. Det är väldigt svårt att hävda
              att man inte får vård på denna tid. Men med socialministerns svaga
              stöd för oss som har epilepsi ska vi snällt fortsätta att vänta
              på att komma fram i telefon och gräla om att få en läkartid eller
              ett recept.
            </seg>
          </u>
          <note type="speaker" n="a5ea2a4a">
            Anf. 128 FINN BENGTSSON (m):
          </note>
          <u who="unknown" xml:id="i-ac60684f7544ed1a-44" n="cb543941">
            <seg n="b457b622">
              Fru talman! Det är en väldigt viktig fråga som Börje Vestlund
              tar upp. Det här handlar ju om en folksjukdom, vilket mycket riktigt
              visas av siffrorna som socialministern ger i sitt svar. Den kräver
              därför också en grundläggande analys.
            </seg>
            <seg n="fe386af1">
              Samtidigt är det också förvånande att ta del av den diskussion
              som Börje Vestlund för baserat på svaret från socialministern
              med tanke på den betydligt mer mångfasetterade anläggningsyta
              som socialministern har i sitt svar men som Börje Vestlund uppenbarligen
              inte har förmågan att riktigt förstå. Tror verkligen Börje Vestlund
              och Socialdemokraterna att man genom nationella riktlinjer löser
              alla sjukvårdens problem? Det är den grundläggande frågan.
            </seg>
            <seg n="d2b79af0">
              Socialministern lyfte fram något som jag måste säga är mycket
              värre, nämligen den stora bristen på utbildade neurologer och
              inte minst epileptologer, de som över huvud taget kan vara behjälpliga
              vid ett sådant här svårt tillstånd, då man ofta måste göra en
              individuell bedömning. Det är den bristen som efter tolv år av
              socialdemokratiskt styre har blivit ganska akut i det här landet,
              och detsamma gäller många andra discipliner också. Det här kräver
              därför andra grepp, och här ser man rågången väldigt tydligt med
              den fantasilöshet som ofta finns inom socialdemokratin, där man
              ska ha generella riktlinjer, fyrkantigt tillyxade, som ska följas
              av en rad specialister som kanske oftare i det individuella mötet
              har en möjlighet att värdera patientens behov för behandling.
            </seg>
            <seg n="870a907d">
              Börje Vestlund tar upp sig själv som exempel. Låt mig då själv
              exemplifiera hur jag som läkare ofta möter mina patienter. Det
              kan mycket väl vara så som Börje Vestlund säger, att man har ett
              problem med sin medicinering. Det är till och med vanligtvis så
              att man har det. Men det är också så att varje patient med epilepsi
              vid sidan av den explicita diagnosen kan ha ett mycket stort behov
              av att tillsammans med sin vårdgivare avgöra olika saker. Ska
              man ha den dosen, den medicinen, den kombinationen eller inte?
              Nationella riktlinjer kan ibland bli inte bara det vi kallar evidensbaserad
              medicin. Någon brukar skämtsamt kalla det för eminensbaserad medicin,
              att man bedömer alla patienters behov utifrån en förutsättning,
              inte utifrån de många förutsättningar som man måste ta hänsyn
              till.
            </seg>
            <seg n="87b9b375">
              Jag har för min del haft patienter med epilepsi som har velat
              ha medicin lite i överkant. Därmed är de medvetna om att de blir
              lite trötta, men de vill till varje pris undvika att få ett genombrottsanfall,
              som vi kallar det. Jag har också haft patienter som inte är rädda
              för ett genombrottsanfall men som av väldigt naturliga skäl inte
              vill ha biverkningarna.
            </seg>
            <seg n="44b29eab">
              Den här typen av rekommendationer tas ju fram just i det individuella
              mötet. Det är det som kräver att man har tillgång till specialister
              som kan göra de här bedömningarna. Då är vi tillbaka igen i rågången
              mellan Socialdemokraterna och alliansregeringens syn på hur vi
              ska återställa en fungerande vård även för epilepsipatienter.
              Här handlar det ytterst om tillgången till utbildat folk som kan
              möta och också känna en tillfredsställelse i att med sin kunskap,
              under sitt legitimerade specialistyrke, tillsynsgranskat av Socialstyrelsen,
              utföra en vård där kanske inte alltid en nationell riktlinje är
              det främsta vapnet att komma med.
            </seg>
            <seg n="eaf217c3">
              Man kan också fråga sig hur alla dessa utbildade, kompetenta
              människor känner inför riktlinjer som tas fram. Först och främst
              måste riktlinjer hela tiden uppdateras, som nämndes här. Det är
              också så att riktlinjerna har en tendens att nästan bli lite för
              gamla när de väl läggs fram. Det handlar väldigt mycket om att
              de individer som sätter sig in i ett så pass svårt område som
              epilepsi kanske har kunskaper utanför det som riktlinjernas så
              kallade expertgrupp har samlat ihop. Detta med den vanmakt man
              kan känna när man som duktig, specialistkompetent doktor hanterar
              just en unik patientsituation där vårdmötet ibland är lika viktigt
              som innehållet i en riktlinje tas upp i socialministerns svar.
              Det saknas i den kritik som riktas från interpellanten.
            </seg>
          </u>
          <note type="speaker" n="f40c0570">
            Anf. 129 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-8fb6fdca0a34a5bf-3" n="0b122c8c">
            <seg n="8631cd60">
              Fru talman! Det som Börje Vestlund tar upp är viktigt, att det
              här är en folksjukdom som väldigt många människor lider av under
              en lång följd av år, under en stor del av sina liv, och den är
              besvärlig att brottas med. Den fråga som vi som politiker på den
              nationella nivån har att ställa oss är: Vari ligger vår unika
              uppgift? Vad är det som vi bör koncentrera våra krafter på? Vad
              är en sak för myndigheterna att utföra och vad är en sak för sjukvårdshuvudmännen?
            </seg>
            <seg n="534966d6">
              Vore det så att lösningen på allas våra problem när det gäller
              sjukvården vore riktlinjer skulle vi ha riktlinjer, tror jag,
              på ytterligare en lång räcka områden. Riktlinjer har en roll att
              spela på områden där det kan finnas betydande skillnader i behandlingsmetoder,
              där det kan finnas kontroverser i kunskapshänseende. På just det
              här området är den bild som jag och mina medarbetare har fått
              när vi har samtalat med vetenskapliga råd att den situationen
              inte föreligger just när det gäller diabetes. Det är inte, menar
              man, just nationella riktlinjer som är svaret på de problem som
              många diabetespatienter har att brottas med.
            </seg>
            <seg n="f7dc7cf7">
              Av Börje Vestlunds egen beskrivning får man också klart för sig
              att en del av problemet handlar om det som Börje Vestlund först
              inte tyckte att jag alls skulle tala om, nämligen tillgänglighet.
              Tillgänglighet är en nyckelfråga för många grupper, och det gäller
              också för många diabetespatienter att man ägnar väldigt mycket
              tid åt att komma i kontakt med sjukvården och för att få den relevanta
              behandlingen. Jag är inte främmande för att ha riktlinjer också
              på det här området om det kommer rekommendationer om att det här
              är något som vi borde ha. Men det handlar om att vi använder våra
              begränsade resurser på hälso- och sjukvårdens område på ett optimalt
              sätt eller ett så bra sätt som vårt förstånd kan medge och att
              vi då använder resurserna rätt. Det råd som jag har fått från
              de mest kunniga personerna på det här området är att riktlinjer
              inte är svaret på det område som den här interpellationen berör,
              och det är också mitt svar till Börje Vestlund. Det hindrar inte
              att det finns bekymmer att ta sig an, och jag beskriver en del
              av de förhållningssätt som vi har till frågor som berör många
              patienter, också patienter med diabetesproblem.
            </seg>
          </u>
          <note type="speaker" n="62efe2e1">
            Anf. 130 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-6" n="5591e134">
            <seg n="7ed1f555">
              Fru talman! Jag hade inte precis förväntat mig att jag skulle
              bli omfamnad av socialministern i dag. Det hade jag inte för ett
              ögonblick tänkt mig.
            </seg>
            <seg n="e3e2d29b">
              Men jag måste säga till Finn Bengtsson: Nej, jag är inte läkare,
              men jag har förmågan att läsa innantill. Oaktat om det är mångfasetterat
              eller inte kan jag faktiskt uppfatta vad socialministern säger.
              Jag undanber mig den typen av kommentarer om att jag inte förstår
              vad socialministern säger. Det är klart att jag förstår vad socialministern
              säger. Jag har läst innantill. Det är inte svårare än så.
            </seg>
            <seg n="5f0a2f9b">
              Frågan om utbildning av neurologer kan jag också gärna ta upp
              i en interpellation. Just den här interpellationen handlar inte
              om det, men jag tar gärna upp den frågan vid ett annat tillfälle
              eftersom det också är ett problem inom epilepsivården.
            </seg>
            <seg n="9bb490cc">
              Det är också just detta som man skulle kunna angripa i frågan
              om nationella riktlinjer. Det är också så att detta inte är något
              som jag har hittat på. Epilepsisällskapet, som är en samling av
              professionen inom epilepsisjukvården sjuksköterskor, läkare och
              andra som är inblandade i epilepsisjukvården ställer sig också
              bakom kravet på att vi ska ha nationella riktlinjer.
            </seg>
            <seg n="46ad86d5">
              Var socialdemokratin står i detta sammanhang vet jag inte riktigt.
              Men nationella riktlinjer är på gång. Ska man då i detta sammanhang
              kunna stoppa sådana när det gäller tandvård eller psykiatri? Är
              det helt onödigt där också? Eller var det bara för att det handlade
              om epilepsi i detta sammanhang som det inte var särskilt viktigt?
            </seg>
            <seg n="e3110c90">
              Jag förstår att man också kan skämta till det lite grann när
              man talar om medicinen. Jag håller med om att man ibland kan acceptera
              ett anfall för att inte få biverkningar. Det kan jag också förstå.
              Men det som jag ville påvisa med mitt resonemang var att det är
              en komplicerad historia och att man inte på en eftermiddag byter
              ett epilepsiläkemedel. Det var det som jag försökte beskriva i
              mitt svar. Det ville tydligen i varje fall inte Finn Bengtsson
              lyssna på i det sammanhanget.
            </seg>
            <seg n="9ffa9265">
              När det gäller nationella riktlinjer har jag svårt att förstå
              vad det är för skillnad på till exempel sjukdomar inom psykiatrin,
              diabetes och astma i förhållande till epilepsi. Det har jag väldigt
              svårt att förstå. Jag kan inte få in i min hjärna att det skulle
              vara krångligare att ta fram riktlinjer när det gäller epilepsi
              än när det gäller psykiatri, tandvård eller något annat. Jag tycker
              att man ska ha nationella riktlinjer för att garantera vården.
            </seg>
            <seg n="f6ab1ed5">
              I en rapport har man kommit fram till riktlinjer för hur man
              ska hantera vården i Helsingforss län. Den är dessutom det senaste
              som har kommit under de senaste 15 åren. Det är uppenbarligen
              så att när det gäller just epilepsi har de nationella myndigheterna
              inte velat ta detta på allvar och har därför inte heller gjort
              några rapporter under de senaste sju åren. Och när det gäller
              en bedömning av helheten har man inte gjort det under de senaste
              14 åren.
            </seg>
          </u>
          <note type="speaker" n="e69ea951">
            Anf. 131 FINN BENGTSSON (m):
          </note>
          <u who="unknown" xml:id="i-ac60684f7544ed1a-45" n="cb543941">
            <seg n="d870075a">
              Fru talman! Jo, det går nog att läsa innantill i svaret från
              socialministern. Jag misstror inte alls att man kan läsa och reflektera.
              Men man ser kanske inte problemlösningen bakom orden och kan identifiera
              problemet.
            </seg>
            <seg n="9bb4a8dd">
              Precis i dagarna har det kommit en rapport från Europa som heter
              Euro Health Consumer Index . Där tittar man på ett antal olika
              variabler för sjukvården. När det gäller tillgängligheten är Sverige
              sämst av 29 länder. Det handlar inte bara om EU utan om hela Europa.
              Sverige ligger allra sämst till. De fyra tyngsta faktorerna som
              vi kan ta ut gäller tillgång till distriktsläkare samma dag, där
              vi får allra sämsta betyg, datoriserad skiktröntgen inom sju dagar,
              där vi får allra sämsta betyg, större elektiv icke-akut kirurgi
              inom tre månader, där vi får allra sämsta betyg, och möjlighet
              att träffa en specialist, i detta fall måste det vara en neurolog,
              eller epileptolog, som det heter när det är specialinriktat på
              epilepsi, där vi får allra sämsta betyg.
            </seg>
            <seg n="4057ac25">
              På vilket sätt tror Börje Vestlund att någon riktlinje i hela
              världen kan förbättra den bristen på tillgänglighet till dem som
              faktiskt kan läsa riktlinjerna och dessutom väga in sin egen bedömning?
              Saknas det människor som kan ge ett innehåll i det unika vårdmötet
              mellan patient och vårdgivare, och patient och anhörig, som i
              många fall måste blandas in i diskussionen och lugnas, där få
              riktlinjer kan hjälpa till i det betydelsefulla mötet individer
              emellan, då tror jag inte att man har sett problemet, och då kan
              man ropa på hur många riktlinjer som helst och känna att den ena
              sjukdomsgruppen är mer utsatt än den andra. Det hjälper tyvärr
              inte. Det finns ett strukturellt problem i fråga om bristande
              tillgänglighet till vården som är orsakat av en andefattig socialdemokratisk
              syn på det som gör sjukvården så bra. Att den är bra men inte
              tillgänglig hjälper inte, och då hjälper inte heller riktlinjer.
            </seg>
          </u>
          <note type="speaker" n="c5e7126b">
            Anf. 132 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-8fb6fdca0a34a5bf-4" n="0b122c8c">
            <seg n="5445b273">
              Fru talman! En hel del handlar naturligtvis om att ha tillräckligt
              många specialister utbildade som är kunniga på olika sjukdomar
              eller sjukdomsgrupper. Där har vi ett problem. Ledtider när det
              gäller läkare och specialister är ganska långa. Vi har förstärkt
              läkarutbildningen i den senaste budgeten, och jag föreställer
              mig att det kommer att behöva göras mer på det området eftersom
              vi har stora avgångar framöver, och vi behöver förstärka tillflödet
              av nya läkare.
            </seg>
            <seg n="d6193daf">
              En fråga som jag som minister ständigt har att ställa mig och
              som jag försökte beskriva lite grann i mitt tidigare inlägg är:
              Vad är min sak som politiker att göra, och vad ska jag överlämna
              till myndigheter som sannolikt när det gäller många frågor har
              en större specialistkunskap än jag har kan jag utifrån till exempel
              interpellationer eller på annat sätt låta mig styras till att
              lägga pengar och resurser på ett visst område som är på tapeten?
              Det är ofta väldigt behjärtansvärda ändamål och områden som borde
              få förstärkningar. Men den fråga som jag måste ställa mig är:
              Gör jag rätt avvägning i detta sammanhang finns det någon som
              har en samlad bild och som kan se var nationella riktlinjer spelar
              den allra största rollen för att höja livskvaliteten hos patienter
              som lider av en viss sjukdom, så att vi använder våra resurser
              på bästa möjliga sätt? Det får absolut inte vara så att vissa
              grupper hamnar på undantag eller att man hamnar längre ned på
              prioriteringslistor därför att man inte är tillräckligt röststark
              eller kan göra sig gällande i debatten. Där har jag naturligtvis
              en viktig uppgift tillsammans med riksdagsledamöter och andra
              för att förstärka den viktiga etiska diskussion som ständigt måste
              föras.
            </seg>
            <seg n="16cd4d97">
              De råd som jag får från experterna på detta område är att låta
              expertmyndigheterna ha perspektivet och låta dem avgöra på vilka
              områden som dessa riktlinjer har den allra största verkan och
              kan få den största betydelsen för patientgrupperna. Det är det
              råd som jag lutar mig mot.
            </seg>
            <seg n="db01e8c3">
              Detta innebär förstås inte att allting fungerar perfekt, för
              det gör det verkligen inte när vi ser situationen runt om i Sverige.
              Vi vet att landstingen behöver arbeta vidare med att utveckla
              och kvalitetssäkra vården för människor med epilepsisjukdom, och
              särskilt gäller det frågan om tillgänglighet. Där har jag naturligtvis
              en uppgift att driva på.
            </seg>
            <seg n="5cf2d72a">
              Jag ska nämna en sak till som möjligen kan vara intressant att
              veta i sammanhanget. När till exempel Socialstyrelsen resonerar
              om frågan om nationella riktlinjer säger man att om man skulle
              utforma riktlinjer på detta område skulle det sannolikt vara klokare
              att göra sådana på en något bredare bas av neurologiska sjukdomar
              och inte enbart när det gäller den delen av neurologiska sjukdomar
              som epilepsi utgör. Jag vet inte om det tillför något ytterligare
              till debatten. Men jag tycker att detta är komplicerat, och vi
              gör kanske inte sjukvården den allra största tjänsten om vi i
              riksdagens kammare bestämmer oss för att vi nu ska satsa på det
              ena eller det andra, utan det är bra att man har ett samlat grepp.
            </seg>
          </u>
          <note type="speaker" n="fd3726a7">
            Anf. 133 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-7" n="5591e134">
            <seg n="2380d51d">
              Fru talman! På något sätt är den här debatten egentligen ganska
              konstig. Nationella riktlinjer är ju just detta med att se till
              att beskriva hur man ska försörja till exempel med specialister
              och hur man ska kunna lösa de strukturella problemen.
            </seg>
            <seg n="e281f493">
              Men det handlar inte bara om läkare och om antalet neurologer
              i det här sammanhanget, utan det handlar också om att kunna få
              rehabilitering och om att kunna leva med sin sjukdom. Det är kanske
              det som i dag diskuteras allra mest. Läkaren har kanske inte den
              allra största betydelsen i de sammanhangen, utan det finns andra
              professioner som har det.
            </seg>
            <seg n="6437b1d7">
              En annan sak som jag tycker är intressant är att man försöker
              ta fram en rapport och att man talar om att tillgängligheten i
              vården är allvarlig. Ja, det kan väl hända att det är så. Det
              ifrågasätter jag inte på något sätt. Men det som är intressant
              i det sammanhanget är var de fräscha förslagen finns när det gäller
              att lösa de olika frågorna.
            </seg>
            <seg n="6e11c603">
              Kammaren har i alla fall inte hittills sett till några sådana
              förslag, utan det har handlat om andra förslag. Jag tänker inte
              gå in på en allmän sjukvårdspolitisk debatt. Men i just detta
              sammanhang allt möjligt dras ju in i debatten kan det finnas anledning
              att ta upp det här. Jag har inte sett några skarpa förslag i alla
              fall inte när det gäller detta.
            </seg>
            <seg n="a6aabae3">
              Jag håller med om att det är myndigheten som har expertkunskapen
              och som ska göra bedömningen. Men det kan ju inte vara fel att
              fråga myndigheten. Varför har man på Socialstyrelsen inte gjort
              någonting på 14 år när det gäller epilepsi? Varför händer det
              inte någonting? Varför kommer det inga expertutlåtanden eller
              andra publikationer om epilepsi när det haglar om sådant när det
              gäller alla möjliga andra sjukdomar?
            </seg>
          </u>
          <note type="speaker" n="38cf5cdf">
            Anf. 134 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-8fb6fdca0a34a5bf-5" n="0b122c8c">
            <seg n="baa62f04">
              Fru talman! Just i fråga om läkarförsörjningen finns det nog
              många andra viktiga instrument som är mer ändamålsenliga än just
              riktlinjer för behandlingen av sjukdomen. Det är en väldigt central
              fråga som Börje Vestlund ställer. Men jag tror att han levererar
              fel lösning där. Frågan är angelägen, men jag tror att svaret
              är ett annat än det som han i den här debatten företräder.
            </seg>
            <seg n="0c9d65b1">
              Var finns de fräscha förslagen? frågar Börje Vestlund. Svaret
              på frågan är kanske att det inte finns så jätteenkla lösningar
              som upplevs som fräscha och spännande eller som skarpa, som Börje
              Vestlund uttrycker det. Det handlar nog i stället väldigt mycket
              om ett dagligt gnetande i Sjukvårds-Sverige.
            </seg>
            <seg n="2eeddac7">
              Börje Vestlund undrar också varför man inte frågar Socialstyrelsen.
              Jag har redovisat en del av de synpunkter som vi har fått från
              Socialstyrelsen och andra när det gäller synen på riktlinjernas
              betydelse. Jag tror att utgångspunkten för Börje Vestlund inte
              nödvändigtvis är riktlinjer, utan Börje Vestlund är nog ute efter
              förbättringar för människor som är epileptiker och som behöver
              få en bättre vård. Jag säger att riktlinjerna kanske inte är det
              bästa instrumentet och att det finns andra metoder för att genomföra
              förbättringar. Det är något som man ständigt och jämt jobbar med
              i Sjukvårds-Sverige.
            </seg>
            <seg n="e57767c4">
              Jag har pekat på det arbete som vi gör när det gäller tillgängligheten
              och en hel del annat som regeringen gör på området och som sammantaget,
              tror jag, kommer att leda till förbättringar. Men vi är förstås
              inte nöjda förrän alla människor kan säga att de tycker att de
              får en vård som svarar mot de medicinska problem som de har.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="57b29eff">
            16 § Svar på interpellation 2007/08:50 om legitimation för cytodiagnostiker
          </note>
          <note type="speaker" n="07659a96">
            Anf. 135 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-a97878438294eb3a-0" n="0b122c8c" next="i-a4edd4ea05b62a15-0">
            <seg n="7ac9ff21">
              Fru talman! Gunvor G Ericson har frågat mig om jag är beredd
              att verka för att legitimation för yrkesgruppen cytodiagnostiker
              kommer att införas den 1 januari 2008 och vilka åtgärder jag kommer
              att vidta för att verkställa det tidigare riksdagsbeslutet och
              lämna en proposition till riksdagen med förslag om legitimation
              för cytodiagnostiker.
            </seg>
            <seg n="81c730e9">
              Eftersom man kan vänta sig en betydande ökning av personer som
              drabbas av cancer inom de kommande 1015 åren arbetar vi på Socialdepartementet
              med en cancerstrategi för att ta ett helhetsgrepp om den komplicerade
              frågan. Att analysera och diagnostisera cancer är en viktig uppgift
              där bland annat cytodiagnostikern är en av aktörerna.
            </seg>
            <seg n="9d6e4381">
              Det är viktigt att i detta sammanhang poängtera att detta med
              vara legitimerad inte är avgörande för att tillhöra hälso- och
              sjukvårdspersonalen och därmed omfattas av både de rättigheter
              och de skyldigheter som hälso- och sjukvårdspersonalen har. Bland
              annat är den som tillhör hälso- och sjukvårdspersonalen ansvarig
              för hur han eller hon fullgör sina arbetsuppgifter. Arbetet ska
              självfallet utföras enligt vetenskap och beprövad erfarenhet.
              Där det bedrivs hälso- och sjukvård ska det finnas den personal,
              de lokaler och den utrustning som behövs för att god vård ska
              kunna ges. Det är vårdgivaren som har ansvaret för att se till
              att så sker.
            </seg>
          </u>
          <note n="63d4fe16">
            I samband med att fyra nya yrkesgrupper fick legitimation den
            1 april 2006 tillkännagav socialutskottet som sin mening att regeringen
            skulle pröva om även cytodiagnostiker skulle kunna få legitimation.
            En utredare fick därför i uppdrag att utreda om det fanns juridiska
            hinder för att ge cytodiagnostiker legitimation. Utredningen remissbehandlades
            under våren 2007.
          </note>
          <u who="carina_hagg_fe9c1b" xml:id="i-a4edd4ea05b62a15-0" n="0b122c8c" prev="i-a97878438294eb3a-0">
            <seg n="6badb428">
              Av tradition har legitimation och skyddet av yrkestitel varit
              förbehållna vissa yrkesgrupper inom hälso- och sjukvården. Med
              tiden har hälso- och sjukvården utvecklats bland annat på ett
              sådant sätt att nya yrkesgrupper har tillkommit. Det är i dag
              många yrkesgrupper inom hälso- och sjukvården och även yrkesgrupper
              som är verksamma både inom hälso- och sjukvården och utanför den
              som önskar få legitimation eller på annat sätt skydda sin yrkestitel.
              Det är viktigt att fundera på vad det innebär för till exempel
              hälso- och sjukvårdens utveckling om nya grupper får legitimation,
              hur behörighetsfrågor för de yrkesgrupper som inte enbart är verksamma
              inom hälso- och sjukvården ska hanteras och kanske framför allt
              hur det här påverkar patientsäkerheten.
            </seg>
            <seg n="52b8f078">
              Frågor om legitimation innehåller därför många dimensioner som
              hittills inte har belysts närmare. Denna fråga bereds för närvarande
              inom Regeringskansliet, och jag har inte för avsikt att föregå
              denna beredning.
            </seg>
          </u>
          <note type="speaker" n="452220bb">
            Anf. 136 GUNVOR G ERICSON (mp):
          </note>
          <u who="jan_ericson_aca06f" xml:id="i-c5e560132715b3a0-0" n="9018c413">
            <seg n="74c06e85">
              Fru talman! Jag vill börja med att tacka ministern för svaret.
              Det som nämndes här är riktigt, nämligen att i propositionen 2005/06
              gavs yrkesgrupperna audionomer, biomedicinska analytiker, dietister
              och ortopedingenjörer legitimation. Skyddad yrkestitel infördes
              för optiker, kiropraktorer och naprapater.
            </seg>
            <seg n="737cf1d9">
              Då kan man fundera på om det är någon avgörande skillnad mellan
              cytodiagnostikerna och de grupper som togs fram i propositionen.
              Jag tycker nämligen att svaret från ministern andas en viss tveksamhet.
            </seg>
            <seg n="5d42a3b4">
              Det är vällovligt att departementet arbetar med en cancerstrategi.
              Men borde det inte vara av intresse när det gäller den strategin
              att de som via mikroskopet undersöker om det är en cancer eller
              inte har en skyddad yrkestitel?
            </seg>
            <seg n="195557b2">
              Det var ganska intressant att lyssna på debatten alldeles före
              denna där vi diskuterade nationella handlingsplaner eller inte.
              Jag vill minnas att flera av de riksdagsledamöter som i dag ingår
              i regeringen drivit linjen om en handlingsplan för cancersjukdomar.
            </seg>
            <seg n="44341595">
              Cytodiagnostiker är experter på att känna igen och särskilja
              olika sorters celler. Mikroskopet är deras viktigaste arbetsredskap.
              De diagnostiserar cellprover på patienter och letar efter sjukliga
              förändringar. På det sättet upptäcker de på ett tidigt stadium
              om en patient har drabbats av cellförändringar. Genom det arbetet
              bidrar de till att rätt behandling kan sättas in om en cancersjukdom
              har konstaterats. Om de gör misstag får det stora konsekvenser
              för patienten.
            </seg>
            <seg n="bed351ee">
              Utbildningen till cytodiagnostiker är en specialistutbildning
              för biomedicinska analytiker. Den omfattar ett och ett halvt års
              studier som leder fram till en magisterexamen.
            </seg>
            <seg n="622a439f">
              För att kunna antas till utbildningen måste man vara biomedicinsk
              analytiker eller ha kunskaper som bedöms likvärdiga. Utbildningen
              till biomedicinsk analytiker är på tre år. För att söka den krävs
              grundläggande behörighet och särskild behörighet i regel i ämnena
              matematik, kemi, biologi och fysik.
            </seg>
            <seg n="09ec48ae">
              Socialministern hänvisar till dimensioner som inte har belysts
              tillräckligt. Vilka är de dimensionerna? Är det att cytodiagnostiker
              finns inom andra områden än inom hälso- och sjukvården, eller
              är det frågan om dubbellegitimation som spökar? Vilken tidsaspekt
              ser ministern framför sig när det gäller frågan om legitimation
              för cytodiagnostiker?
            </seg>
          </u>
          <note type="speaker" n="a0ae804a">
            Anf. 137 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-8fb6fdca0a34a5bf-6" n="0b122c8c">
            <seg n="278f3e7e">
              Fru talman! Det här med behörighet är en fråga som har diskuterats
              i riksdagen väldigt länge. Utgångspunkten för behörighet eller
              legitimation kan inte enbart vara att någon tycker att det borde
              vara så. Vi gjorde en liten lista på sådana som hos oss har uttryckt
              intresse för att bli legitimerade. Cytodiagnostiker, som vi diskuterar
              här, fotterapeuter, fysioterapeuter, kurotorer, medicinska massageterapeuter,
              ortoptister, osteopater, perfusionister jag vet inte vad allt
              detta innebär tandtekniker.
            </seg>
            <seg n="abf17068">
              Här finns väldigt många grupper som vill bli legitimerade på
              ett eller annat sätt. Det kan inte vara ett kriterium att en grupp
              vill bli legitimerad för att vi med automatik fattar sådana beslut.
              Till sist har de här legitimationerna möjligen förlorat en del
              av sin mening.
            </seg>
            <seg n="b456f736">
              Det finns i dag ingen reglerad utbildning till cytodiagnostiker.
              Det finns en specialutbildning som ges på KI och som inte heller
              är reglerad. Den utredning som har nämnts har därför föreslagit
              att för att få legitimation krävs en dubbellegitimation. Först
              ska man ha en legitimation som biomedicinsk analytiker och därefter
              fullfölja en specialistutbildning, KI:s utbildning som inte är
              reglerad, för att få legitimation som cytodiagnostiker enligt
              förslaget. I dag finns det en enda yrkesgrupp, och det är barnmorskor,
              som har dubbellegitimationskrav.
            </seg>
            <seg n="6d932051">
              Det finns också cytodiagnostiker i Sverige som inte har som bas
              biomedicinsk analytiker. Alla har inte heller den specialistutbildning
              som ges vid Karolinska Institutet. Det gör att en andel av dem
              som i dag jobbar som cytodiagnostiker inte med automatik skulle
              få legitimation om den infördes. Det gör att det inte är särskilt
              enkelt att lösa det här.
            </seg>
            <seg n="405f8d5d">
              När man i remissomgången har frågat vad olika instanser tycker
              om det här säger till exempel Sveriges Kommuner och Landsting,
              och deras röst bör tillmätas en viss betydelse i sammanhanget,
              att man avstyrker. Socialstyrelsen avstyrker.
            </seg>
            <seg n="1d54cfe0">
              Jag tycker att det är väldigt viktigt att frågor som rör behörighet
              och legitimation ses i ett större sammanhang. Annars blir det
              lätt så att vi väljer någon grupp som är särskilt aktiv i debatten
              utan att vi får en helhetsbild. Det kanske vi kan jämföra med
              det som vi diskuterade alldeles nyligen, att man inte har helikopterbilden,
              utan det råkar vara den påtryckargrupp som är mest ihärdig som
              lyckas få igenom sin vilja och mening när det gäller legitimation.
              Då hamnar andra, som det kanske skulle vara mer angeläget att
              föra fram i det här sammanhanget, lite längre ned på listan.
            </seg>
            <seg n="7b3c7655">
              Jag vill ta lite mer seriöst på den här frågan än att jag med
              automatik svarar ja till alla de propåer om nya behörigheter som
              jag möter här i kammaren.
            </seg>
          </u>
          <note type="speaker" n="00bfd445">
            Anf. 138 GUNVOR G ERICSON (mp):
          </note>
          <u who="jan_ericson_aca06f" xml:id="i-c5e560132715b3a0-1" n="9018c413">
            <seg n="cb02fa23">
              Fru talman! Jag är glad att höra att ministern vill bedöma den
              här frågan med seriositet. Det handlar för mig inte om professionella
              revirstrider utan om patientsäkerhetssynpunkt. Jag är fullt medveten
              om att det finns många olika grupper. Jag känner väl till både
              ortoptister och perfusionister. Perfusionister jobbar till exempel
              med att sköta hjärt-lungmaskiner vid stora operationer och är
              ofta vidareutbildade narkossköterskor. Ortoptister är ögonsjuksköterskor
              som har vidareutbildat sig för att klara skelning hos barn.
            </seg>
            <seg n="5c28483c">
              Vi hade nästan samma diskussion om medicinsk-tekniska assistenter
              på 80-talet. När man gjorde om yrkesutbildningarna från att vara
              till medicinsk-tekniska assistenter och röntgensjuksköterskor
              införde man ett övergångssystem med att de som inte hade legitimation
              som sjuksköterska kunde gå en kompletterande utbildning och skaffa
              sig legitimation inom respektive yrken.
            </seg>
            <seg n="dfbae183">
              Jag tror att det är viktigt att man ser över det här just ur
              patientsynpunkt. Det är bra att ministern säger att det ska göras
              seriöst. Det vore intressant att höra om man kan se någon form
              av tidsaspekt. Som jag sade har jag tidigare haft uppe frågan
              om ortoptister. Jag ställde en fråga till socialministern i maj
              där jag fick svaret att ministern hade för avsikt att återkomma
              i frågan. Jag uppfattade det då som att det skulle vara under
              hösten. Det är möjligt att det finns en tidsplan för legitimationsfrågor,
              eftersom det också gavs ett uppdrag från socialutskottet tidigare
              om att se över det här med cytodiagnostiker.
            </seg>
            <seg n="76487670">
              Det är mycket riktigt, som ministern beskriver, att olika yrkeskategorier
              inte är statiska inom hälso- och sjukvården. Då måste man kanske
              se över just ur patientsäkerhetssynpunkt vilka yrkesgrupper som
              ska ha en legitimation och skyddade yrkestitlar. Precis som det
              har varit en förändring tidigare behöver det kanske göras en förändring
              inför framtiden för att se vilka yrkesgrupper det är som behöver
              ha en skyddad yrkestitel just med tanke på patientsäkerhet.
            </seg>
            <seg n="fece2fa0">
              Jag kan förstå att det kan finnas många yrkesgrupper som knackar
              på dörren, men det kan också betyda att de har ett intresse av
              att skydda sin yrkestitel därför att man vill känna att man har
              ett ansvar på sig. Det behöver inte vara bara ur den professionella
              synvinkeln utan även utifrån att man tar ett ansvar för patientsäkerhet.
              Det måste väl ändå vara vår utgångspunkt som riksdagsledamöter
              att försöka lyfta fram det perspektivet, kanske inte så mycket
              de olika professionernas önskemålen.
            </seg>
            <seg n="957d1fd8">
              Min fundering är närmast vilken tidsplan det finns för arbetet
              med att se över de olika legitimationerna. Ministern nämnde här
              ett antal grupper som har uppvaktat, vad jag förstod, Socialdepartementet
              om att få skyddad yrkestitel. Finns det någon form av tidsplan
              som Socialdepartementet har för att återkomma i frågan?
            </seg>
          </u>
          <note type="speaker" n="7db7eb86">
            Anf. 139 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-8fb6fdca0a34a5bf-7" n="0b122c8c">
            <seg n="f0a842fd">
              Fru talman! En fråga som Gunvor G Ericson tar upp handlar om
              huruvida vi har någon bestämd tidsplan för detta. Nej, jag har
              ingen tidsplan som jag kan meddela i dag. Det här håller vi på
              att pröva, och jag ber att få återkomma i den här frågan utan
              att jag nu binder mig för en bestämd tid.
            </seg>
            <seg n="c507d2c8">
              Det här är en viktig fråga, men den bör skötas väldigt grundligt
              så att man vet vad man gör. Det är väldigt många olika grupper.
              Vi vet att pekar man ut en enda grupp står andra utanför dörren
              och funderar på det. Man bör ha en väl uttänkt helhetssyn på detta
              när man närmar sig frågan.
            </seg>
            <seg n="a4f5ab49">
              Jag har själv varit tillräckligt länge i politiken för att jag
              minns en utredning som gjordes för väldigt länge sedan om just
              behörighetsfrågor. Nu är vi framme där igen. Helhetsgreppet efterlyses
              och behöver tas i det här sammanhanget.
            </seg>
            <seg n="84a22f1c">
              Jag ska vara noggrann för att det inte ska bli fel i protokollet
              och säga att alla de grupper som jag räknade upp säkert inte varit
              på uppvaktningar, men de har på olika sätt framfört att de gärna
              vill bli legitimerade.
            </seg>
            <seg n="de79311f">
              Så sent som den 10 oktober i år, alltså bara för 14 dagar sedan,
              fick vi en skrivelse till Socialdepartementet från Naturvetarförbundet
              och Riksförening för klinisk cytologi med exakt samma ordalydelse
              som den som återfinns i Gunvor G Ericsons interpellation. Det
              finns många grupper som är aktiva på det här området. Jag tror
              att det är klokt att vi inte tar en i taget utan tar ett samlat
              grepp i de här frågorna.
            </seg>
          </u>
          <note type="speaker" n="27d1483c">
            Anf. 140 GUNVOR G ERICSON (mp):
          </note>
          <u who="jan_ericson_aca06f" xml:id="i-c5e560132715b3a0-2" n="9018c413">
            <seg n="358ce1c0">
              Fru talman! Jag håller med ministern om att det är bra att man
              försöker ta ett helhetsgrepp. Jag tycker också att det är viktigt
              att man respekterar riksdagens beslut. Det är därför jag har valt
              att ta upp frågan i en interpellation. Riksdagen har faktiskt
              beslutat att ge detta uppdrag och att särskilt se över det som
              gäller cytodiagnostikerna.
            </seg>
            <seg n="38a9f641">
              Det är en viktig ståndpunkt att man ska respektera det riksdagen
              har gjort. Det jag kan göra i min roll som oppositionspolitiker
              är att ta upp frågan med den ansvarige ministern för att se hur
              den ligger i dag.
            </seg>
            <seg n="ec48b4e1">
              Eftersom sjukvården inte är statisk är det angeläget att man
              ser över vilka yrkesgrupper som behöver legitimation ur patientsynpunkt.
              Inom läkarutbildningen genomförde man ganska nyligen en stor översyn
              för att se vilka olika specialiteter som skulle ha särskilda utbildningsvägar.
              Det är möjligt att man behöver göra så på det här området också.
            </seg>
            <seg n="bfcfaa32">
              Detta rör oftast vårdpersonal som brukar kallas sjuksköterskor
              eller som förut kallades medicinsk-tekniska assistenter och som
              i dag är biomedicinska analytiker eller sjuksköterskor med olika
              former av vidareutbildning. Det är önskvärt att man ser över detta,
              för sjukvården ser inte likadan ut i dag. Det är viktigt ur patientsynpunkt.
            </seg>
            <seg n="e120e9ad">
              Jag hoppas att ministern vill sätta en tidsplan så småningom.
              Jag förstår om ministern inte vill lova något här i dag, men jag
              hoppas att ministern tar till sig de önskemål som finns eftersom
              utskottet faktiskt har beslutat i den här frågan.
            </seg>
          </u>
          <note type="speaker" n="a451aadd">
            Anf. 141 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-a97878438294eb3a-1" n="0b122c8c" next="i-a4edd4ea05b62a15-1">
            <seg n="fe6e1403">
              Fru talman! Det är klart att regeringen alltid har att efterkomma
              de beslut som riksdagen har fattat. Här handlar det om att regeringen
              skulle pröva om även cytodiagnostiker skulle kunna få legitimation.
              Den frågan ska prövas. Jag anser som sagt att det är klokt att
              göra det i ett större sammanhang.
            </seg>
            <seg n="ea5ec959">
              Detta är en yrkesgrupp som spelar en stor roll. Mot bakgrund
              av vad vi diskuterade tidigare, nämligen att vi kan se framför
              oss en ökande andel av svenska folket som drabbas av cancer, är
              detta en yrkesgrupp som inte får saknas. Med sin yrkesskicklighet
              bör de finnas i tillräcklig utsträckning för att kunna utföra
              ett viktigt arbete och hjälpa oss i kampen mot cancer.
            </seg>
            <seg n="37f2c0a3">
              Man ska inte tillmäta behörighet och legitimation en alltför
              stor betydelse, men det kan betyda en del för yrkesstoltheten
              och för att det ska vara ett enhetligt innehåll i den utbildning
              som ligger bakom. Men i dag är situationen inte helt okomplicerad
              när det gäller denna yrkesgrupp. Man har lite olika yrkesbakgrund.
              En del som är verksamma som cytodiagnostiker skulle med tanke
              på just detta ändå inte kunna få behörighet.
            </seg>
          </u>
          <note n="011bc12d">
            Överläggningen var härmed avslutad.
          </note>
          <u who="carina_hagg_fe9c1b" xml:id="i-a4edd4ea05b62a15-1" n="0b122c8c" prev="i-a97878438294eb3a-1">
            <seg n="4666d66c">
              17 § Svar på interpellation 2007/08:12 om sämre villkor för våra
              små och medelstora exportföretag
            </seg>
          </u>
          <note type="speaker" n="2bf5d105">
            Anf. 142 Statsrådet EWA BJÖRLING (m):
          </note>
          <u who="unknown" xml:id="i-ac60684f7544ed1a-46" n="cb543941">
            <seg n="dd04ee5e">
              Fru talman! Carina Adolfsson Elgestam har frågat mig om finansieringen
              för de exportfrämjande insatserna.
            </seg>
            <seg n="a329834f">
              Sverige är ett av världens mest globaliserade länder. Över 60
              procent av vår samlade industriproduktion exporteras. Innehållet
              i det som exporteras är beroende av en välfungerande import. Svenska
              företag finns representerade över hela världen och en stor del
              av de sysselsatta i svenskt näringsliv arbetar i ett utlandsägt
              företag.
            </seg>
            <seg n="3576a385">
              Handels- och investeringsfrämjandet syftar till att stärka svenska
              företags förmåga att ta till vara de möjligheter som globaliseringen
              erbjuder; Exportrådet och Invest in Sweden Agency bidrar i hög
              grad till detta.
            </seg>
            <seg n="3683b372">
              Regeringen fäster stor vikt vid internationellt affärsfrämjande
              som skapar förutsättningar för marknads- och företagsutveckling,
              och avser att vidareutveckla och effektivisera denna verksamhet.
              Den potential som finns bland småföretag att komma ut på exportmarknaden
              ska tas till vara genom åtgärder som förbättrar deras förmåga
              till internationalisering.
            </seg>
            <seg n="4f89cd75">
              Handelsfrämjandet ska göra det enklare för svenska företag att
              växa internationellt. Exportrådet ska inom ramen för sitt statliga
              uppdrag erbjuda goda förutsättningar för internationell affärsutveckling
              med grundläggande exportservice, kompetensutveckling och kunskapsspridning
              om internationella marknader.
            </seg>
            <seg n="ab545115">
              Min ambition är förutom att stödja små och medelstora företag
              även att kunna bidra till att dessa kan stärkas i sin internationalisering.
              Därför tillskjuter regeringen medel för exportfrämjandet för 2008
              och 2009.
            </seg>
            <seg n="cc5fa7f9">
              Utöver detta är statens del av deltagandet i världsutställningen
              Expo 2010 i Shanghai säkerställd genom att 70 miljoner kronor
              avsätts för ändamålet under perioden 20072010. Utställningen kommer
              med stor sannolikhet att bidra till att Sverige exponeras för
              en världspublik.
            </seg>
            <seg n="e9063e42">
              De aktörer som arbetar för att främja Sverige i utlandet Svenska
              institutet, Invest in Sweden Agency, Exportrådet, Visit Sweden
              AB och Utrikesdepartementet har gemensamt tagit fram en kommunikativ
              plattform för en kraftfullare presentation av Sverige.
            </seg>
            <seg n="2ad93953">
              Svensk export har utvecklats starkt på senare år. Bytesbalansöverskottet
              uppgick under andra kvartalet 2007 till nästan 9 procent av bnp,
              en internationellt sett mycket stark siffra. Samtidigt visar siffrorna
              att de goda resultaten i hög grad förklaras av ett fåtal företags
              framgångar drygt 100 företag svarar för över två tredjedelar av
              exporten. Vidare har Kommerskollegium och Exportrådet var för
              sig uppmärksammat att Sverige förefaller ha tappat marknadsandelar
              vad gäller varuexporten jämfört med våra konkurrentländer på främst
              Europamarknaden. Regeringen har därför tillsatt en utredare som
              ska granska exportutvecklingen. Utredaren ska redovisa sitt uppdrag
              nästa höst.
            </seg>
            <seg n="7fd71cf8">
              Regeringen gav tidigare i år en oberoende konsult i uppdrag att
              göra en översyn av de statligt finansierade export- och investeringsfrämjande
              åtgärderna, som överlämnades till regeringen i juni. Utredarna
              menade att de export- och investeringsfrämjande åtgärderna i hög
              utsträckning bedrivs på ett professionellt sätt och motsvarar
              de behov som marknaden har.
            </seg>
            <seg n="611da609">
              Ett effektivt handels- och investeringsfrämjande förutsätter
              att vi fokuserar på de sektorer där Sverige står starkt. Både
              Exportrådet och ISA har identifierat ett antal sektorer där Sverige
              har särskilda styrkor och där insatser för främjande efterfrågas.
              Min avsikt är att stärka förutsättningarna för företag i dessa
              sektorer att komma ut på en större global marknad.
            </seg>
          </u>
          <note type="speaker" n="1eeaf9e1">
            Anf. 143 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-ab1d6a89f74a68ec-2" n="a27fa5df">
            <seg n="ab7ecf7e">
              Fru talman! Jag vill börja med att hälsa ministern välkommen
              till kammaren. Jag är inte helt säker, men jag misstänker att
              det är premiär för henne som handelsminister här i kammaren: Välkommen
              hit!
            </seg>
            <seg n="82e2de38">
              Export och investeringar i Sverige är en viktig fråga inte minst
              med tanke på att vi tycker att jobben är den viktigaste frågan.
              Sverige är ju ett starkt och välkänt varumärke. Det är världsledande
              på många olika områden. Svensk teknik, design, forskning och inte
              minst en stark svensk exportindustri har bidragit till att sprida
              bilden av Sveriges starka konkurrenskraft. Här finns en stor utvecklingspotential
              att bygga vidare på.
            </seg>
            <seg n="c6543d6e">
              Sverige har goda möjligheter att bli ännu attraktivare för utländska
              direktinvesteringar. Där har de små och medelstora företagen stora
              möjligheter att utveckla sin export.
            </seg>
            <seg n="430abcc9">
              För att lyckas med export och investeringsfrämjande behöver vi
              ha både Exportrådet och Invest in Sweden Agency. De är oerhört
              viktiga. Det är det som känns så oroande. Regeringen har gjort
              så kraftiga neddragningar inom export- och investeringsfrämjandet.
            </seg>
            <seg n="c706ab1b">
              Personal har blivit uppsagd, och närvaron har minskat utomlands
              på vissa platser. Därför känns det lite dubbelbottnat när ministern
              i sitt svar bland annat pekar på att en utredare har blivit tillsatt.
              Det är väl positivt i sig, men med tanke på att både Kommerskollegium
              och Exportrådet har uppmärksammat regeringen på att Sverige har
              tappat marknadsandelar på varuexporten, framför allt i förhållande
              till konkurrensländer inom Europamarknaden, känns det som att
              till nästa höst, om ett år, det hinner att rinna mycket vatten
              under broarna. Redan för ett år sedan när regeringen tillträdde
              var den här frågan uppmärksammad.
            </seg>
            <seg n="4b0fd2c2">
              Regeringen gör kraftiga neddragningar på exportfrämjandet. Samtidigt
              säger ministern i svaret att det är viktigt med export och investeringar
              i Sverige. På något sätt går det inte riktigt ihop. På något sätt
              kvarstår frågan som jag har i min interpellation: Avser statsrådet
              att fullfölja regeringens utstakade väg och fortsätta att trappa
              ned på de exportfrämjande insatserna?
            </seg>
          </u>
          <note type="speaker" n="6a5f2e40">
            Anf. 144 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-8" n="5591e134">
            <seg n="fc0210bf">
              Fru talman! Även jag får hälsa handelsministern varmt välkommen
              till kammaren i sin egenskap av handelsminister, även om det inte
              är första gången handelsministern är i kammaren naturligtvis.
            </seg>
            <seg n="21407daa">
              Om man läser svaret låter det väldigt bra, om man läser det och
              inte gör något annat. Låt mig berätta att jag är ganska ny i näringsutskottet.
              Jag har inte suttit där mer än sedan i julas förra året. Jag var
              helt övertygad om att nu när jag kom tillbaka till riksdagen och
              skulle sitta i näringsutskottet så skulle jag få väldigt mycket
              att göra. Döm om min förvåning! Det är inte särskilt mycket att
              göra i riksdagens näringsutskott. Det är inte så många förslag
              som vi har att behandla. Det är inte så mycket diskussioner om
              näringspolitiken, handelspolitiken eller företagarpolitiken framför
              allt. Diskussionen finns möjligtvis i huset. Den kanske finns
              ute någon annanstans. Men där den borde föras, där vi borde kunna
              förändra finns den inte.
            </seg>
            <seg n="41774954">
              Det är med stor förvåning vi då kan konstatera att trots att
              vi är ett sådant exportberoende land, trots att det är det som
              vi grundar vårt välstånd på har vi sett att man har gjort neddragningar
              av just exportstödet. Det handlar om exportstödet både för industrin
              och för de små och medelstora företagen.
            </seg>
            <seg n="ab93f1cc">
              Det är lite beklämmande att denna regering som hade tankar om
              att man skulle lyfta fram företagandet och lyfta fram handeln
              är så totalt i avsaknad av idéer om vad man vill göra. Det enda
              som man redovisar när man redovisar vilka åtgärder man är beredd
              att vidta är att man vill se över, titta på och utreda.
            </seg>
            <seg n="9a30da04">
              Jag tycker att det är väldigt magert för att komma från en regering
              som gick till val på just att befrämja företagande och handel,
              och som lyfte fram handeln som en väldigt viktig del av sin valrörelse.
              Så min fråga till handelsministern är kort och gott: Hur mycket
              pengar är handelsministern beredd att satsa för att öka exporten
              i Sverige?
            </seg>
          </u>
          <note type="speaker" n="d9b4088d">
            Anf. 145 Statsrådet EWA BJÖRLING (m):
          </note>
          <u who="unknown" xml:id="i-ac60684f7544ed1a-47" n="cb543941">
            <seg n="63692323">
              Fru talman! Jag tackar för välkomnande av både Carina Adolfsson
              Elgestam och Börje Vestlund. Vi är överens om en sak, och det
              är jag glad för. Det är att exportfrämjandet är mycket viktigt.
              Det känns bra att höra från er också.
            </seg>
            <seg n="4fffcb84">
              Däremot vill jag börja med att säga att den förra regeringen,
              det vill säga den socialdemokratiska regeringen, tyvärr finansierade
              stora delar av exportfrämjandet med tillfälliga medel ovanpå basanslaget.
              De medlen löpte ut 2006. Vad de medlen gjorde var att skapa en
              enorm ryckighet i arbetet.
            </seg>
            <seg n="b137f248">
              Vi ser och vi är överens om att vi har tappat marknadsandelar.
              Det kan vi se att vi har gjort sedan en lång tid tillbaka. Vi
              kan i alla fall se att vi har gjort det under tio års tid. Då
              vill jag ifrågasätta vad den förra regeringen gjorde för att ändra
              på den inriktningen. Man har haft tio år på sig.
            </seg>
            <seg n="d70e63e7">
              Jag tycker att det är intressant hur man hela tiden diskuterar
              storlek på resurser. Det är viktigt att man också diskuterar kvalitet.
              Vad är det vi gör för skattepengarna? Hur använder vi resurserna?
              Det är precis därför som vi har tillsatt en utredning, för att
              tydligare få veta vad det är vi gör, vad det är som är bra för
              att stötta svenska företag, framför allt små och medelstora företag,
              när de behöver gå ut och internationalisera sig i världen.
            </seg>
            <seg n="b7dda325">
              Det beslut jag talade om, 70 miljoner till svenskt deltagande
              i Shanghai Expo 2010, är ett väldigt viktigt steg som jag är övertygad
              om kommer att få stor betydelse för svenska företag.
            </seg>
            <seg n="21ce6bf0">
              Vi gör också andra insatser för att småföretag ska kunna expandera
              internationellt. För ett av de största hindren för ett litet eller
              medelstort företag i dag är små resurser, också i kombination
              med de risker som en internationalisering innebär. Ett viktigt
              steg här är det så kallade exportlånet som vi lanserade i juni
              just för dessa företag för att de ska våga ta klivet ut i världen.
              Genom det lånet minskar risken för småföretag att gå ut och exportera.
            </seg>
            <seg n="6dd23c02">
              Fler konkreta åtgärder för små och medelstora företag, förutom
              exportlånet, har Exportrådet som sin uppgift. Man ser att det
              behövs en grundläggande exportservice för kompetensutveckling
              för små och medelstora företag och att man riktar insatserna mot
              internationellt affärsfrämjande. Därför finns nu också regionala
              rådgivare från Exportrådet ute i varje län för att kunna hjälpa
              till med det.
            </seg>
          </u>
          <note type="speaker" n="638e86bc">
            Anf. 146 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-ab1d6a89f74a68ec-3" n="a27fa5df">
            <seg n="094274cb">
              Fru talman! Det är ett intressant inlägg som Ewa Björling gör.
              Låt mig få börja med att säga att år 2007 går det bra för Sverige,
              och vi ser att tillväxten ökar i landet. Men här i kammaren på
              en interpellationsfråga utifrån de neddragningar som regeringen
              faktiskt har gjort på exportfrämjande åtgärder går Ewa Björling
              tillbaka till vad den socialdemokratiska regeringen gjorde. Det
              är inte Socialdemokraterna som har ansvaret i dag. Det är alliansregeringen
              som har ansvaret och inte vi. Det är det som frågan handlar om.
            </seg>
            <seg n="28610080">
              Vi kan vara överens om att det är viktigt med kvalitet. Men frågan
              är vad det blir för kvalitet när man gör neddragningar och det
              fortfarande finns en efterfrågan på att få den här hjälpen och
              behovet finns att få experthjälp via Exportrådet.
            </seg>
            <seg n="e1f45af9">
              Det blir förhoppningsvis jättebra med det extra tillskottet med
              exportlånen. Det är ju så nytt så det kan vi inte ha någon uppfattning
              om. Vi hoppas att fler får möjlighet att komma ut på nya marknader
              i och med det.
            </seg>
            <seg n="5f95eb7f">
              Men vi känner också oro för de rådgivare som finns i varje län.
              Kommer pengarna att räcka till en rådgivare i varje län? Vi känner
              en stark oro för det. Det gäller den lilla företagaren som kanske
              för allra första gången funderar på om han ska försöka komma ut
              på nya marknader för att han har en produkt som kan passa där
              och för att ha flera ben att stå på när lågkonjunkturen så småningom
              kommer. Tillväxten går ju alltid i cykler.
            </seg>
            <seg n="bb0f17d5">
              En annan sak som förvånar mig lite grann i svaret är att regeringen
              fäster stor vikt vid internationellt affärsfrämjande som skapar
              förutsättningar för marknads- och företagsutveckling och avser
              att vidareutveckla och effektivisera denna verksamhet. Den potential
              som finns bland småföretag att komma ut på exportmarknader ska
              tas till vara genom åtgärder som förbättrar deras förmåga till
              internationalisering. Det kan vi vara överens om. Men på vilket
              sätt blir detta möjligt med mindre pengar och färre anställda?
              Det skulle vara intressant att få ett svar på detta.
            </seg>
            <seg n="6527c390">
              Handelsfrämjandet ska göra det enklare för svenska företag att
              växa internationellt. Det kan vi vara överens om. Men jag har
              samma fråga där. Hur blir det möjligt med mindre pengar och färre
              anställda?
            </seg>
            <seg n="0c6de211">
              En sak som jag inte upplever som så tydligt i svaret är när ministern
              säger att både Exportrådet och ISA har identifierat ett antal
              sektorer där Sverige har särskilda styrkor och där insatser för
              främjande efterfrågas. Det skulle vara bra att få ett förtydligande
              av vad ministern avser i det här sammanhanget. Vad är det som
              behöver främjas?
            </seg>
          </u>
          <note type="speaker" n="e2b9dba7">
            Anf. 147 BÖRJE VESTLUND (s):
          </note>
          <u who="borje_vestlund_48292a" xml:id="i-9b19eba19f7cd637-9" n="5591e134">
            <seg n="9e3c801c">
              Fru talman! Det är alltid lika intressant att debattera med regeringen.
              Först säger man att bytesbalansöverskottet är 9 procent av bnp.
              Det är en väldigt hög siffra i ett internationellt perspektiv.
              Jag håller med om det. Men på något sätt verkar inte regeringen
              vara nöjd. Om man är världsbäst ska man vara ännu bättre än världsbäst.
              Är man bara näst bäst måste man vara bäst och så vidare. Även
              när vi kan säga att vi är bäst i klassen ska vi bli ännu lite
              bättre. Att vi inte är ännu lite bättre beror på den socialdemokratiska
              regeringen, blir slutsatsen då. Jag blir väldigt förvånad över
              den argumentationen.
            </seg>
            <seg n="84318f91">
              Fru talman! Handelsbefrämjande insatser, framför allt när det
              gäller exporthjälp, är insatser för att få någonting tillbaka
              till Sverige. Därför är det så förvånande att man har skurit ned
              på just de anslagen. Man säger att den förra regeringen var ryckig.
              Den hade tillfälliga medel. Ja, men den hade trots allt medel
              för att göra detta. Då måste man återigen ställa frågan: När tänker
              den här regeringen tillföra medel som främjar Sveriges export
              och som räcker så att företagen kan öka exporten och vi kan fortsätta
              att vara ett av de världsledande länderna när det gäller export?
            </seg>
          </u>
          <note type="speaker" n="fc5b78bf">
            Anf. 148 Statsrådet EWA BJÖRLING (m):
          </note>
          <u who="unknown" xml:id="i-ac60684f7544ed1a-48" n="cb543941">
            <seg n="c53964cc">
              Fru talman! Carina Adolfsson Elgestam frågar mig hur vi ska klara
              av att ha affärsfrämjande ute i världen. Hur ska vi genomföra
              det med tydliga främjaraspekter?
            </seg>
            <seg n="d4cae164">
              Den här regeringen kommer självfallet att ha affärsfrämjande
              ute i världen. Det är bland annat en av mina huvuduppgifter att
              vara dörröppnare för svenska företag ute i världen. Den är en
              av de viktigaste uppgifter jag har. Men det handlar också om att
              se små och medelstora företag här hemma, lyssna till dem och se
              vad som är huvudorsaken till att de inte internationaliserar sig
              och att de inte deltar fullt ut i globaliseringen.
            </seg>
            <seg n="31043dc8">
              I dag står tio företag för 40 procent av vår export. Det är väldigt
              få företag i det stora hela det är nästan bara de större företagen
              i dag som vågar sig ut på den internationella marknaden därför
              att man har råd att ta den risk som det också innebär. Traditionellt
              har det varit storföretag. Jag vill se hela Sverige och alla Sveriges
              företag, också den potential som alla våra invandrare har, för
              att kunna få en ökad bredd på vår export.
            </seg>
            <seg n="a0d1b18b">
              Börje Vestlund frågar om vi måste vara bäst i klassen och om
              vi då måste bli ännu bättre. Jag skulle vilja säga: Självklart
              ja. Vi behöver ett vässat exportfrämjande. Just därför är det
              också viktigt att tillsätta en sådan här utredning för att få
              reda på hur vi kan vässa oss ytterligare.
            </seg>
            <seg n="134e25ba">
              Ni frågade också om regionala exportrådgivare. Vi har nyligen
              fattat beslutet att vi ska ha regionala exportrådgivare. Där vill
              jag lugna Carina Adolfsson Elgestam.
            </seg>
            <seg n="5c766756">
              Hur gör vi då det här på bästa sätt? Hur håller vi en hög profil?
              Sverige är ett litet land. Vi har nyligen presenterat Sverigebilden
              och Sverigeprofilen. Vi behöver vara ett litet vässat land med
              en tydlig profil i en alltmer globaliserad värld. Det finns många
              andra länder där ute som slåss i konkurrensen. Vad är då Sverige
              bra på? Jo, vi är ett öppet, nyfiket och tolerant land. Vi har
              expertis inom IT, telekom, teknik och miljöteknik. Det är områden
              som jag tycker att det är viktigt att vi framhåller som en bra
              profil för oss. Vi kan också se att just miljöteknik från Sverige
              börjar efterfrågas mer och mer ute i världen. Vi ska vara väldigt
              glada för att stora länder, som exempelvis Kina, efterfrågar detta
              från ett litet land som Sverige. Det är här som vi ytterligare
              kan vässa vår export för att klara oss i den konkurrens som en
              globalisering innebär.
            </seg>
          </u>
          <note type="speaker" n="e5d035eb">
            Anf. 149 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-ab1d6a89f74a68ec-4" n="a27fa5df">
            <seg n="1482a1a7">
              Fru talman! Jag konstaterar att jag tyvärr inte fick något svar
              på frågorna som handlade om att regeringen fäster stor vikt vid
              internationellt affärsfrämjande som skapar förutsättningar för
              marknads- och företagsutveckling och avser att vidareutveckla
              och effektivisera denna verksamhet och att handelsfrämjande ska
              göra det enklare för svenska företag att växa internationellt.
              Hur kan vi lyckas med detta med mindre pengar, färre anställda
              och mindre representation runt om i världen? Den frågan kvarstår.
            </seg>
            <seg n="8518b9f9">
              Det är viktigt att handelsministern är en dörröppnare ute i världen,
              men det räcker inte. Vi måste också ha experter som har sakkunskapen.
            </seg>
            <seg n="ea3c88a8">
              Jag uppfattar det som mycket glädjande att handelsministern här
              i kammaren säger att de regionala exportrådgivarna ska vara kvar.
              Då förutsätter jag att man avsätter pengar specifikt till detta.
              Det är bra. Det behöver de små företagen för att våga gå ut på
              nya marknader och söka sig fram. Det är ett stort steg.
            </seg>
            <seg n="87c5d9cb">
              För övrigt kan vi också vara överens om att det handlar om IT,
              miljöteknik och bioteknik. Och vi får inte glömma fordonsindustrin.
              Den betyder oerhört i ett svenskt perspektiv.
            </seg>
            <seg n="636cd7de">
              Vi hoppas på handelsministern och att det kan bli mer pengar
              och kanske rent av en återställare när det gäller medel till Exportrådet
              och till ISA.
            </seg>
          </u>
          <note type="speaker" n="ace75dea">
            Anf. 150 Statsrådet EWA BJÖRLING (m):
          </note>
          <u who="unknown" xml:id="i-fcd3500cadb42913-8" n="cb543941">
            <seg n="85d5ee63">
              Fru talman! Jag vill börja med att säga att allt inte heller
              handlar om statliga bidrag, utan det handlar ju också väldigt
              tydligt om vad det är vi gör för våra skattepengar och hur vi
              använder våra resurser på bästa sätt. Vår regering tar ansvar
              för det. Det är därför som vi också vill se en tydlig utredning
              med konkreta förslag på hur vi kvalitetsmässigt utvecklar detta
              bättre.
            </seg>
            <seg n="b1e97cbd">
              Jag vill också säga att Exportrådet har ökat sin närvaro utomlands,
              vilket är väldigt glädjande, när det gäller vårt främjande internationellt.
              Deras konsulttjänster är mycket efterfrågade, vilket också är
              glädjande.
            </seg>
            <seg n="587a6316">
              Jag är övertygad om att vi kan öka vår export de närmaste åren,
              men det handlar då också, som jag tydligt sade tidigare, om att
              få med små och medelstora företag tillsammans med de stora företagen
              naturligtvis. Vi ska inte glömma dem; det är de som står för en
              stor del av vår export i dag.
            </seg>
            <seg n="e26605ca">
              Detta handlar om att finnas på EU:s inre marknad dit vår största
              export går i dag, och det handlar om att även befinna sig utanför
              den marknaden. Det finns också väldigt mycket vi kan göra på EU:s
              inre marknad i denna fråga genom harmonisering, borttagande av
              handelshinder och så vidare.
            </seg>
            <seg n="dbdfe73a">
              Steg två är sedan att också klara av att finnas utanför EU-kretsen.
              Jag tror att vi kommer att få se mer av den varan även för små
              och medelstora företag just på grund av specifika, riktade satsningar
              till de områdena där vi har ett generellt anslag ovanpå basanslaget
              som vi har uttryckt därför att det är viktigt just för den här
              delen.
            </seg>
            <seg n="75363977">
              Det handlar också om, som jag sade, att se hela Sverige och dess
              potential och att kunna föra ut den i världen.
            </seg>
          </u>
          <note n="011bc12d">
            Överläggningen var härmed avslutad.
          </note>
          <note n="cd2e431c">
            18 § Anmälan om inkomna uppteckningar från EU-nämnds-sammanträde
          </note>
          <note n="fae7cbe7">
            Tredje vice talmannen anmälde att uppteckningar från EU-nämndens
            sammanträde fredagen den 28 september inkommit.
          </note>
          <note n="8876b8dd">
            19 § Anmälan om inkomna faktapromemorior om förslag från Europeiska
            kommissionen
          </note>
          <note n="b4f491be">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-085c7bfda094fba4-8" n="cb543941">
            <seg n="04688ffe">
              KOM(2007)357
            </seg>
          </u>
          <note n="bc8912e5">
            KOM(2007)354
          </note>
          <note n="57174bd1">
            KOM(2007)515
          </note>
          <note n="dafe0d05">
            20 § Förnyad bordläggning
          </note>
          <note n="3ec38856">
            Föredrogs och bordlades åter
          </note>
          <note n="9975ce29">
            21 § Bordläggning
          </note>
          <note n="6ee49774">
            Anmäldes och bordlades
          </note>
          <note n="dcf5d4d2">
            Kammaren biföll talmannens förslag att motioner fick väckas på
            dessa skrivelser.
          </note>
          <note n="fbdc784c">
            22 § Anmälan om interpellationer
          </note>
          <note n="f766a29c">
            Anmäldes att följande interpellationer framställts
          </note>
          <note n="0dfcc16a">
            den 22 oktober
          </note>
          <note n="740228dd">
            Max Andersson
          </note>
          <note n="f1a8aafd">
            Kalle Larsson
          </note>
          <note n="b4bcfa7e">
            Börje Vestlund
          </note>
          <note n="f1a8aafd">
            Kalle Larsson
          </note>
          <note n="5950fbbd">
            Bosse Ringholm
          </note>
          <note n="5365c636">
            Monica Green
          </note>
          <note n="e9a77d76">
            den 23 oktober
          </note>
          <note n="0937cb9e">
            Göran Lindblad
          </note>
          <note n="b6ae2db7">
            Patrik Björck
          </note>
          <note n="b6ae2db7">
            Patrik Björck
          </note>
          <note n="b6ae2db7">
            Patrik Björck
          </note>
          <note n="cc1a0410">
            Åsa Lindestam
          </note>
          <note n="f3891f1d">
            Interpellationerna redovisas i bilaga som fogats till riksdagens
            snabbprotokoll tisdagen den 30 oktober.
          </note>
          <note n="3804f926">
            23 § Anmälan om frågor för skriftliga svar
          </note>
          <note n="2c7cb88c">
            Anmäldes att följande frågor för skriftliga svar framställts
          </note>
          <note n="0dfcc16a">
            den 22 oktober
          </note>
          <note n="da84e7b0">
            Lena Olsson
          </note>
          <note n="b396c44a">
            Mats Gerdau
          </note>
          <note n="b1223390">
            Christer Adelsbo
          </note>
          <note n="b1f74aef">
            Yilmaz Kerimo
          </note>
          <note n="e92ddba3">
            Jan R Andersson
          </note>
          <note n="6115c614">
            Christer Nylander
          </note>
          <note n="f1a8aafd">
            Kalle Larsson
          </note>
          <note n="cf9c7590">
            Ulla Andersson
          </note>
          <note n="1c21d9e2">
            Tobias Krantz
          </note>
          <note n="e9a77d76">
            den 23 oktober
          </note>
          <note n="0196b81e">
            Hillevi Engström
          </note>
          <note n="0196b81e">
            Hillevi Engström
          </note>
          <note n="f49d22e3">
            Frågorna redovisas i bilaga som fogats till riksdagens snabbprotokoll
            tisdagen den 30 oktober.
          </note>
          <note n="a4810f62">
            24 § Anmälan om skriftliga svar på frågor
          </note>
          <note n="753e6257">
            Anmäldes att skriftliga svar på följande frågor inkommit
          </note>
          <note n="e9a77d76">
            den 23 oktober
          </note>
          <note n="e5c74fe5">
            Lars-Ivar Ericson
          </note>
          <note n="d7f705f2">
            Peter Hultqvist
          </note>
          <note n="384140d8">
            Svaren redovisas i bilaga som fogats till riksdagens snabbprotokoll
            tisdagen den 30 oktober.
          </note>
          <note n="02cdaa0e">
            25 § Kammaren åtskildes kl. 21.43.
          </note>
          <note n="1c656c0f">
            Förhandlingarna leddes
          </note>
          <note n="8bef8506">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
