<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--87</head>
          <docDate when="2007-04-02">2007-04-02</docDate>
        </div>
      </front>
      <body>
        <div>
          <note n="50b2e81b">
            ﻿
          </note>
          <note n="5f654a4e">
            Riksdagens protokoll
          </note>
          <note n="d77302e5">
            2007/08:87
          </note>
          <note type="date" n="5dc95825">
            Onsdagen den 2 april
          </note>
          <note n="147528ee">
            Kl. 09:00 - 22:54
          </note>
          <note n="10423376">
            1 § Aktuell debatt: Migrations- och integrationspolitiken
          </note>
          <note type="speaker" n="4b49fe7e">
            Anf. 1 FREDRICK FEDERLEY (c):
          </note>
          <u who="fredrick_federley_6f0927" xml:id="i-8f0044278fb985d6-0" n="02b3d5ae">
            <seg n="d4101973">
              Herr talman! God morgon kära kolleger i Sveriges riksdag!
            </seg>
            <seg n="1ff68b1c">
              Från Centerpartiets sida har vi begärt denna aktuella debatt
              efter den senaste tidens diskussion om framför allt integrationspolitiken
              men också i anslutning till de migrationspolitiska debatter som
              vi har haft. Vi har känt en oro från Centerpartiets sida för att
              en ny politisk linje håller på att växa fram i den svenska integrationsdebatten
              som grundar sig alltmer på tvång och allt mindre på en tilltro
              till att människor faktiskt kommer till Sverige för att aktivt
              och med ett ärligt uppsåt vara med och bidra.
            </seg>
            <seg n="365430bd">
              Vi har också i denna debatt velat lyfta fram frågan om kommunplaceringar
              som har framförts av Socialdemokraterna och som gav ny energi
              till debatten. Vi vill också lyfta fram det perspektiv som har
              handlat om kommunernas möjligheter att frivilligt bli en del av
              flyktingmottagandet, eller om vi från Sveriges riksdag ska utöva
              ett tvång, som vi från Centerpartiet anser står i strid med grundlagen,
              där vi tvingar kommunerna till ett flyktingmottagande som de inte
              själva har bett om.
            </seg>
            <seg n="cc0c0dc1">
              Vi hoppas att från Centerpartiets sida få klargöra lite grann
              av våra ståndpunkter i debatten när det gäller migrationspolitiken
              men framför allt när det gäller synen på hur vi kan skapa en bra
              grund för en hållbar integrationspolitik. Framför allt hoppas
              vi att fler av de partier som har varit aktiva under en längre
              tid i denna debatt ska kunna klargöra sina ståndpunkter så att
              vi inte längre bara rör oss i generella termer utan kanske också
              kan konkretisera våra olika förslag.
            </seg>
          </u>
          <note type="speaker" n="ada09dac">
            Anf. 2 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-c3a2bc8419b9328e-0" n="e7c76e36">
            <seg n="eac193a9">
              Herr talman! Jag vill börja med att tacka Centerpartiet som har
              begärt denna debatt om migrations- och integrationspolitiken.
              Få politikområden diskuteras så flitigt som detta, och utformningen
              av politiken är av största vikt för de enskilda människor som
              berörs av den.
            </seg>
            <seg n="696183d3">
              Som politiker har vi ett ansvar att synliggöra och hitta lösningar
              på de problem som människor upplever. Vi har också ett ansvar
              att vara tydliga med vad vi vill och med vad vår politik innebär
              för enskilda människor, för situationen i kommunerna och för hela
              vårt land.
            </seg>
            <seg n="0ad95553">
              Därför välkomnar jag detta tillfälle att få tydliggöra det arbete
              som regeringen utför. Det ger också en möjlighet att få klarhet
              i vad Socialdemokraterna vill genomföra på detta område.
            </seg>
            <seg n="780ae28b">
              Det gläder mig att kunna säga att regeringen under det ett och
              ett halvt år som har gått sedan regeringsskiftet vidtagit fler
              åtgärder på dessa områden än vad Socialdemokraterna gjorde under
              sina tolv år i regeringsställning. Regeringen tar nu ett välbehövligt
              helhetsgrepp om migrations- och integrationspolitiken. I det ingår
              frågorna om den nya instans- och processordningen, mottagandet
              av asylsökande, hur nyanländas etablering på arbetsmarknaden kan
              underlättas, hur ett försörjningskrav vid anhöriginvandring kan
              införas i Sverige samt ökade möjligheter till arbetskraftsinvandring.
            </seg>
            <seg n="0e6c4e95">
              Ett väl fungerande mottagande av asylsökande krävs för att Sverige
              fortsatt ska kunna ha en generös asylpolitik och för att vi även
              framgent ska kunna vara en fristad för dem som behöver skydd.
              Ett fungerande mottagande är viktigt för att bryta det utanförskap
              som i alltför stor utsträckning har präglat nyanländas situation.
              För att den kunskap och den erfarenhet som de har med sig ska
              tas till vara, liksom deras strävan efter att förbättra sin tillvaro,
              måste vi byta perspektiv när vi diskuterar dessa frågor. Vi måste
              sluta se människor som hjälplösa och svaga och i stället se dem
              som de kapabla och handlingskraftiga individer som de ofta är
              och ge dem förutsättningar att forma sin egen tillvaro och stå
              på egna ben och försörja sig själva.
            </seg>
            <seg n="c0103127">
              Eftersom regelverket kring mottagandet hittills inte haft egenförsörjning
              som mål har regeringen tillsatt en utredning med fokus på just
              detta. Den tillsattes före jul förra året och har inlett sitt
              arbete. Utredningen ska också ta fram förslag till hur den ansträngda
              situation som många kommuner befinner sig i kan underlättas. Problemen
              i kommunerna har varit välkända i många år. Trots att socialdemokratiskt
              styrda kommuner, däribland min hemstad Malmö men också Göteborg
              och Södertälje, under lång tid har påtalat detta togs inga initiativ
              under den socialdemokratiska regeringens tid. Som väl är har vi
              nu i stället en borgerlig regering som har för avsikt att genomföra
              genomtänkta och konkreta reformer på detta område.
            </seg>
            <seg n="80bd9d4d">
              Utgångspunkten för översynen av mottagandet är att den ska bidra
              till en rättssäker, effektiv och human asylprocess med korta handläggningstider.
              Mottagandet ska främja asylsökandes möjligheter till sysselsättning
              och egenförsörjning både under tiden asylansökan prövas och vid
              ett beviljande av uppehållstillstånd. Dessutom ska mottagandet
              vara utformat på ett sätt som möjliggör ett snabbt återvändande
              efter ett lagakraftvunnet avvisnings- eller utvisningsbeslut.
              Mottagandet ska också vara utformat på ett sätt som är till nytta
              för den enskilde oavsett om han eller hon får ett positivt eller
              ett negativt besked.
            </seg>
            <seg n="422ba221">
              En ny reglering av mottagandet måste bygga på en långsiktig hållbarhet
              och fungera i hela landet under lång tid framöver. Den ska fungera
              i både stora och små kommuner och i tider när antalet asylsökande
              är stort liksom när antalet minskar, vilket historiskt sett har
              varit fallet. Vi löser inte dessa problem med ett enkelt alexanderhugg,
              och det måste klargöras i denna debatt. Vår uppgift som politiker
              är att lyfta blicken och ta tag och ta ansvar i ett mycket bredare
              perspektiv.
            </seg>
            <seg n="2da9e97c">
              En annan viktig faktor för nyanländas etablering är boendet.
              Nuvarande ordning för de asylsökandes boende har i vissa fall
              inte fungerat tillfredsställande. Det måste också klargöras. Situationen
              i städer som Södertälje eller Malmö med trångboddhet, stort utanförskap,
              bidragsberoende och segregation är exempel på detta. Därför ska
              utredarna överväga hur förändringar av de asylsökandes boende
              kan öka möjligheterna till sysselsättning och egenförsörjning
              genom större incitament för den enskilde att bosätta sig i de
              regioner i vårt land där det finns goda förutsättningar att hitta
              både bostad och arbete.
            </seg>
            <seg n="cf0b0a4d">
              Grundprincipen att använda incitament i stället för tvång gäller
              även för regeringens integrationspolitik. Integrationsminister
              Nyamko Sabuni har bland annat startat en översyn där man ska titta
              på hur nyanländas drivkraft till ett snabbt inträde på arbetsmarknaden
              kan stärkas.
            </seg>
            <seg n="960fdd25">
              När det gäller mottagandet av dem som har beviljats uppehållstillstånd
              fungerar den nya organisationen med samarbete mellan Migrationsverket,
              landshövdingarna och Arbetsförmedlingen som infördes i juli förra
              året mycket bra. Den har inneburit att fler kommuner har tecknat
              avtal om att ta emot flyktingar och att samverkan har förstärkts
              mellan landets kommuner.
            </seg>
            <seg n="64419d81">
              Regeringen har redan vidtagit fler åtgärder för att underlätta
              för utrikes födda att komma in på arbetsmarknaden, och sysselsättningen
              i denna grupp ökar också snabbare än bland svenskfödda, ett faktum
              som ibland glöms bort. Under 2007 ökade antalet sysselsatta med
              111 000 personer. Av dessa personer var en tredjedel utrikes födda.
              Av den ökning av antalet sysselsatta som kommer att ske i år beräknas
              hälften vara utrikes födda.
            </seg>
            <seg n="52b3a551">
              Det har även gjorts satsningar på kompletterande utbildning och
              på företagande. Det är åtgärder som har gjort det billigare för
              arbetsgivare att anställa samtidigt som skattesänkningar har gjort
              det mer lönsamt att jobba. Arbetslinjen förs alltså in i både
              migrations- och integrationspolitiken där den hör hemma.
            </seg>
            <seg n="2b2368ff">
              Mot bakgrund av detta är det rimligt att ställa ökade krav på
              den enskilde att söka arbete. Regeringen har därför tillsatt en
              särskild utredare som har fått i uppdrag att lämna förslag på
              hur ett försörjningskrav vid anhöriginvandring kan införas. Genom
              att ställa krav på att det ska finnas både arbete och bostad innan
              anhöriga kan beviljas uppehållstillstånd ökar förutsättningarna
              för en bra integration och för att utanförskap undviks. Incitamenten
              för egenförsörjning stärks på ett tydligt sätt. I stället för
              att komma till trångboddhet och bidragsberoende leder försörjningskravet
              till att de anhöriga kommer till ordnade och stabila förhållanden,
              vilket underlättar en god integration. Det ska vara tydligt att
              Sverige är ett land där arbete uppmuntras. Försörjningskravet
              ger naturligtvis också större incitament att flytta till delar
              av landet där det finns arbete och bostäder, och det innebär en
              lättnad för hårt ansträngda kommuner.
            </seg>
            <seg n="97d6202d">
              Avslutningsvis, herr talman, kommer regeringen inom kort att
              lägga fram en proposition för riksdagen om ökad arbetskraftsinvandring.
              Genom att öppna fler vägar in i landet bryter regeringen med den
              enkelspåriga politik som har förts alltför länge där den enda
              vägen till Sverige för många har varit att söka asyl.
            </seg>
            <seg n="ace73cad">
              Regeringen för in arbetslinjen även i migrations- och integrationspolitiken,
              allt för att ge människor en bra start i Sverige oavsett av vilken
              anledning de har sökt sig hit. Det är ett kraftfullt helhetsgrepp
              som är en förutsättning för att kunna bryta utanförskapet, ta
              till vara människors strävan efter att försörja sig själva och
              för att vända utvecklingen i många av landets kommuner.
            </seg>
            <seg n="48fdd9c5">
              Efter Socialdemokraternas långa tystnad kom Mona Sahlin och presenterade
              en idé som närmast liknar kommunarrest. I stället för att stimulera
              människor att flytta till delar av landet där det finns arbete
              och bostäder verkar Socialdemokraterna eftersträva att alla kommuner
              ska ta emot nyanlända enligt något slags kvotsystem.
            </seg>
            <seg n="b3ccfb27">
              Frågan uppkommer förstås om en hänvisning till en kommun utan
              hänsyn till förutsättningarna till arbete verkligen bidrar till
              att bryta det utanförskap som många nyanlända tyvärr har hamnat
              i. En annan fråga är självklart hur förslaget ska genomföras rent
              praktiskt och hur det underlättar för de kommuner som i dag har
              en ansträngd situation.
            </seg>
            <seg n="ccfee627">
              Med tanke på att detta var utgångspunkten för dagens debatt ser
              jag mycket fram emot Veronica Palms svar, hon som företräder Socialdemokraterna
              i kammaren här i dag. Det ska bli mycket intressant.
            </seg>
          </u>
          <note type="speaker" n="6b728e1f">
            Anf. 3 FREDRICK FEDERLEY (c):
          </note>
          <u who="fredrick_federley_6f0927" xml:id="i-8f0044278fb985d6-1" n="02b3d5ae">
            <seg n="958e331d">
              Herr talman! I Centerpartiets program har vi en portalparagraf
              som lyder: Centerpartiets politik grundar sig på alla människors
              lika rätt och värde. Det måste gälla alla personer och i alla
              situationer. Det utgör också grunden för Centerpartiets liberala
              människosyn. Vår grundsyn är att alla människor, oavsett om man
              är född i landet eller om man kommer hit, vill göra gott och vara
              en positiv del av samhället.
            </seg>
            <seg n="b7aae0f1">
              Vi ser positivt på de människor som kommer till Sverige, och
              vi är övertygade om att de flesta vill vara här för att bidra
              till att bygga sitt nya hemland. Vi välkomnar dem som slår rot
              i Sverige, och vi ställer samma krav på arbetslinje för dem som
              är födda här som för dem som har valt att flytta hit.
            </seg>
            <seg n="55d8ed70">
              Grunden för välståndet som vi har i Sverige i dag är arbete och
              att alla är med och bidrar till de gemensamma resurserna. I grund
              och botten skulle vi från Centerpartiets sida kunna välkomna mångdubbelt
              fler personer att komma och skapa sig en framtid i Sverige, om
              det vore så att vi hann med att i takt bygga ut välfärdssystemen
              och skolorna och om alla kunde vara med och arbeta och bidra.
              I ett sådant samhälle blir ingen människa en belastning, utan
              alla människor ses som en tillgång.
            </seg>
            <seg n="b607a6d9">
              Vi vill se en generös, öppen och human flyktingpolitik där vi
              som land har ett stort ansvar. Vi ska återigen påminna oss om
              att vi i Sverige redan tar detta ansvar som ett av de största
              flyktingmottagande länderna i världen.
            </seg>
            <seg n="3b9c9812">
              Vi ser hur den nya instans- och processordningen börjar falla
              på plats. Det var många år sedan vi kunde erbjuda lika många människor
              som under de senaste åren en fristad i Sverige med nytt hopp om
              en ny framtid i ett nytt land. Trots detta vet jag att det finns
              en rad problem, och jag hoppas att vi ska komma närmare in på
              dem under debatten, herr talman.
            </seg>
            <seg n="83811971">
              Vi säger också tydligt att den som behöver få skydd ska få ett
              starkt skydd i Sverige som är gemensamt finansierat. Men vi stannar
              inte vid en migrationspolitik som bara handlar om den som vill
              ha skydd, utan vi vill också öppna för en anhöriginvandring byggd
              på en försörjningsplan. Vi sätter inte gränsen att bara den som
              är konventionsflykting eller den som har särskilt skyddsvärda
              skäl får stanna, utan vi säger: Fler i din närhet är välkomna
              till Sverige, men då måste vi ställa samma krav på dig som vi
              gör på dem som är födda i landet. Och arbetslinjen måste gälla
              också här.
            </seg>
            <seg n="3f2fb512">
              Vi öppnar också en tredje väg för arbetskraftsinvandring till
              Sverige. Det ska inte längre vara så att vi försöker pressa in
              alla i ett asylsystem som kanske inte hör hemma där. Det har tidigare
              underminerat trovärdigheten för asylsystemet och ibland gett en
              ganska obehaglig politisk debatt i Sverige.
            </seg>
            <seg n="de4b89da">
              Det som dock oroar mig är hur socialdemokratin på senare tid
              har börjat diskutera tvångsmetoder för att efter egen karta avgöra
              var människor som kommer till Sverige ska bo. Tydligen är det
              så att man på det socialdemokratiska partihögkvarteret vet bättre
              än människor själva var jobben finns och var bostäderna finns.
              En liknande politik prövades under 90-talet med föga framgång.
              Då valde man att placera människor i de kommuner där det fanns
              flest tomma bostäder, men det visade sig sedermera att det inte
              alltid var där som de flesta jobben fanns.
            </seg>
            <seg n="ce14524c">
              Jag ska erkänna att det kan finnas en rimlig logik i att befinna
              sig på en anvisad plats under tiden man befinner sig i asylprocessen.
              Det kan finnas rättssäkerhetsskäl för detta, och det kan finnas
              effektivitetsskäl. Däremot är det för mig obegripligt hur man
              kan vilja bryta mot Europakonventionen och hindra människor som
              har laglig rätt, som alltså har fått uppehållstillstånd i landet,
              att röra sig fritt. Frågan är vad det är för samhälle man tror
              att man ska skapa. Och hur ska man kunna upprätthålla dessa upp
              till två år långa kommunarrester?
            </seg>
            <seg n="eb67e47e">
              Jag tror att det är en felaktig uppfattning, herr talman, att
              vi som politiker kan avgöra exakt var människor ska bo. Däremot
              måste vi kunna skapa de incitament som gör att människor alltid
              väljer att söka sig dit det finns rimliga förutsättningar för
              ett gott liv, där det finns arbeten och där det finns bostäder.
              Jag tror inte att det är tvång med ett hot om indragen dagersättning,
              som dessutom upphör efter att man fått uppehållstillstånd, som
              kommer att vara det som får människor att välja att flytta till
              arbeten. Däremot tror jag att en politik som innebär att det alltid
              lönar sig att arbeta, att det är större skillnad mellan att leva
              på bidrag och att ha sin egen inkomst ger de incitament som alla
              människor i Sverige, oavsett om man är född här eller inte, strävar
              efter att uppnå för att kunna skapa sig rimliga valmöjligheter
              och få en egenmakt över sitt liv.
            </seg>
            <seg n="e75b551f">
              Det finns all anledning för Socialdemokraterna här i dag att
              presentera hur man, i brott mot Europakonventionen, ska kunna
              hålla kvar människor i kommuner i upp till två år. Det ska bli
              det kanske mest intressanta svar som vi kommer att få här i dag.
            </seg>
            <seg n="7c024ae5">
              Den stora skillnaden i politiken i dag står mellan oss som företräder
              en arbetslinje som ger fler möjlighet att få stanna i Sverige
              och bygga sig en framtid en framtid som bygger på vita löner i
              stället för, som vissa verkar tycka är okej, att komma till Sverige
              så länge man inte arbetar eller vill bygga en ekonomi på svarta
              löner.
            </seg>
            <seg n="03130a18">
              Socialdemokraternas linje kommer att leda till en mängd postlådeadresser
              där ingen bor. Men kanske kan statistiken komma att stilla det
              socialdemokratiska dåliga samvetet efter tolv år av havererad
              integrationspolitik.
            </seg>
            <seg n="08024291">
              För Centerpartiets del är vi övertygade om att vita hederliga
              jobb är den bästa vägen till integration, självbestämmande och
              valmöjligheter. Därför motsätter vi oss Socialdemokraternas kommunarrest
              och föreslår i stället ett försörjningskrav för anhöriginvandring
              och en arbetskraftsinvandring.
            </seg>
            <seg n="e06a30a6">
              Vi tror från Centerpartiets sida inte heller att det är rimligt
              eller i enlighet med grundlagen, herr talman, att påtvinga kommunerna
              ett asylmottagande som de inte har bett om. Vi tror inte heller,
              herr talman, att det bästa sättet att få en väl fungerande integrationspolitik
              på det lokala planet är att tvinga någon till detta. Att däremot
              med politiskt ledarskap uppmuntra till ett tydligt och effektivt
              mottagande i alla kommuner tror vi är en mycket rimligare väg.
            </seg>
          </u>
          <note type="speaker" n="bf9caeb0">
            Anf. 4 VERONICA PALM (s):
          </note>
          <u who="veronica_palm_9d5ce6" xml:id="i-92dd7b4cb61148aa-0" n="d22f9ec1">
            <seg n="fb8ff213">
              Herr talman! 200 miljoner människor är migranter i världen i
              dag. 200 miljoner människor rör sig över världen för att hitta
              ett bättre liv. Ungefär 15 miljoner av dem är flyktingar, och
              en liten, liten del av dessa kommer till Sverige ett av världens
              rikaste länder, ett av de länder i världen som naturligtvis måste
              kunna ha ett värdigt mottagande. En liten del, förra året 36 000
              och de första tre månaderna i år närmare 8 000 människor, har
              kommit till Sverige.
            </seg>
            <seg n="b33ce850">
              För mig är det självklart att det som vi som lagstiftare måste
              fokusera på är att ge ett värdigt mottagande för de få människor
              som lyckas ta sig hit och få uppehållstillstånd. När man hör Fredrick
              Federley tenderar man att tro att han inte tillhör ett parti som
              ingår i den regering som bär ett ansvar för situationen i Sverige
              i dag. Det vi diskuterar här och nu handlar inte om arbetskraftsinvandring.
              Det handlar inte om anhöriginvandring. Det handlar heller inte
              om den kommunala sektorns ekonomi.
            </seg>
            <seg n="8bc61116">
              Det vi diskuterar i dag handlar om Lenia, 11 år, som bor i en
              trerummare i en förort i Göteborg tillsammans med mamma, pappa,
              två storebröder, moster, hennes man, deras lilla bebis och farmor.
              Lenia är född i Sverige; hon har bott här hela sitt liv. Hennes
              moster med familj kom för ett år sedan. Lenia har ingen plats
              hemma där hon kan få lugn och ro. Hon har ingen plats där hon
              kan göra sina läxor. Hon kan inte ta hem kompisar. Lenia halkar
              efter i skolan och när hon snart får betyg kommer de inte att
              vara speciellt bra.
            </seg>
            <seg n="bf78c778">
              Den diskussion vi har här i dag handlar om trångboddhet, en utsatthet
              och en fattigdom i de förorter vi har som inte är värdig Sverige.
            </seg>
            <seg n="ef0bd5bf">
              För Lenia och alla andra flickor, pojkar, män och kvinnor med
              rötter i andra länder har vi ett ansvar att föra en politik som
              bryter fattigdomen och motverkar trångboddheten. Det är det vi
              diskuterar här i dag.
            </seg>
            <seg n="8861b448">
              Vi socialdemokrater ser denna situation, vi är oroade över den
              och vi är beredda att hitta vägar att föra samtal om hur vi kan
              gå vidare. Vad kan vi göra? Vilka medel kan vi hitta? Vi vill
              inte ha ett mottagande som ser ut som det gör i många förorter
              i Sverige i dag.
            </seg>
            <seg n="6d1a697b">
              Vad gör då regeringen? Vad gör de som är ansvariga för den politik
              som förs? De diskuterar arbetskraftsinvandring och dubbla köer.
              De diskuterar anhöriginvandring för dem som har råd att betala.
              De lägger ned Integrationsverket. De för en politik som motverkar
              möjligheterna att bygga hyresrätter. De säger till de kommuner
              som inte har hyresrätter, som inte kan ta emot människor och inte
              kan ta det ansvar som vi som nation säger att vi ska ha att det
              är okej. Det är okej att det inte finns några hyresrätter i Ekerö;
              ni behöver inte ha några invandrare. Det är de signaler som statsmakterna
              sänder.
            </seg>
            <seg n="a9af36d6">
              Vi vill ha ett värdigt mottagande. Vi vill ha ett mottagande
              där varje enskild individ står i centrum, pojke, flicka, man,
              kvinna. Vi vill värna asylrätten. Alla skyddsskäl ska prövas.
            </seg>
            <seg n="7fbc92c2">
              Vi ser strukturella problem men också problem som beror på den
              extraordinära situationen i Irak. Då för vi diskussioner om en
              solidarisk fördelning av ansvaret, ett solidariskt ansvar mellan
              kommuner. Vi tror att länsstyrelsen har en viktig roll. Vi tror
              att man kan hitta olika sätt att ekonomiskt stimulera den kommunala
              sektorn och enskilda kommuner. Men det öppnar också för en diskussion
              att stimulera individer att välja att bo någon annanstans än där
              trångboddheten finns och att ge människor möjlighet och stöd att
              välja ett annat alternativ. Det är bättre för individen. Det är
              bättre för de anhöriga som redan bor i Sverige. Det skapar en
              tydligare riktning mot arbetsmarknad och integration. Vi för också
              diskussioner om jobbcentrum med inriktning på nyanlända.
            </seg>
            <seg n="5313eadb">
              Inte minst viktigt, och något som de borgerliga ofta glömmer,
              är att det behövs någonstans för dessa människor att bo. Det behövs
              hyresrätter. Jag bor i vår fantastiska huvudstad där man fullständigt
              slumpar ut våra gemensamma tillgångar och lägenheter till högstbjudande.
              Det är inte en politik som främjar integration.
            </seg>
            <seg n="544c6f98">
              Vi är beredda att se över EBO-lagstiftningen. Vi vill tydligare
              koppla sfi till en kompletterande yrkesutbildning. Vi tar situationen
              på allvar.
            </seg>
            <seg n="eee27b2c">
              Jag måste fråga regeringen och de borgerliga partierna: Vad gör
              ni? Vad vill ni? Vad säger ni till de barn som inte klarar sin
              skolgång för att de helt enkelt inte har någonstans att läsa sina
              läxor?
            </seg>
            <seg n="51b830e9">
              (Applåder)
            </seg>
          </u>
          <note n="9019a59a">
            I detta anförande instämde Christina Axelsson, Matilda Ernkrans,
            Ronny Olander, Magdalena Streijffert och Göte Wahlström (alla
            s).
          </note>
          <note type="speaker" n="dee5e991">
            Anf. 5 ULF NILSSON (fp):
          </note>
          <u who="ulf_nilsson_b08371" xml:id="i-acd067352713c5d6-0" n="2c3e33ca">
            <seg n="fa246eda">
              Herr talman! Svensk migrationspolitik har i många år varit ganska
              oförändrad. Kännetecknen under den tolvåriga socialdemokratiska
              regeringsperioden var inhumana handläggningstider, långa väntetider
              på beslut om uppehållstillstånd, tusentals människor gömda undan
              svenska myndigheter och alldeles för många människor i utanförskap,
              i arbetslöshet, skolproblem och så vidare.
            </seg>
            <seg n="426c010f">
              Nu ser vi hur alliansen genomför ett omfattande arbete för att
              utforma en human och fungerande migrationspolitik. För mig är
              det självklart att Sverige ska kunna ge skydd åt människor som
              flyr undan förföljelse. Alla ska ha rätt att få sin sak prövad
              i en rättssäker process. Vi ska också välkomna dem som söker sig
              hit för att arbeta i yrken som har arbetskraftsbrist.
            </seg>
            <seg n="b68cb83b">
              Samtidigt måste den svenska migrationspolitiken vara ordnad efter
              tydliga principer och regler. Det får också sägas att alla faktiskt
              inte har rätt att bosätta sig här och att den som får avslag måste
              flytta härifrån. En viktig åtgärd är att få ned handläggningstiderna
              på Migrationsverket. Det har skett; de har minskat kraftigt de
              senaste åren. Likaså gör den nya och mer rättssäkra processen
              med domstolsförfarande att beslut, oavsett om de är positiva eller
              negativa, blir lättare att förstå och acceptera.
            </seg>
            <seg n="dee58f34">
              Men det handlar också om att lägga grunden för ett liv med framtidsutsikter
              för dem som får stanna. Vi i Folkpartiet har länge pratat om arbetslinjen,
              såväl för infödda svenskar som för invandrare och flyktingar.
              När vi talade om arbetslinjen i valet 2002 var det fortfarande
              lite anstötligt. Många tyckte att det var skrämmande att ställa
              krav, både på svenskar och på invandrare. Nu ser vi hur alliansens
              politik betonar arbetslinjen. Det är viktigt hur en flykting tas
              emot och hur första tiden i Sverige utformas.
            </seg>
            <seg n="c19ffba0">
              De frågor vi måste ställa, och där Socialdemokraterna är svaret
              skyldiga för sin tolvåriga historia, är: Ska den första tiden
              vara passiv väntan eller ska den redan från början handla om jobb,
              svenskstudier och aktivitet? Hur ska vi uppmuntra dem som kommer
              hit att så snart som möjligt bli delaktiga i samhället?
            </seg>
            <seg n="f48c8518">
              Det är viktigt att vi hittar vägar som uppmuntrar människor att
              skaffa en egen försörjning. Vi har två utredningar på gång en
              under migrationsminister Billström som är inriktad på sysselsättning
              och egenförsörjning för nyanlända och en under integrationsminister
              Sabuni om ekonomiska styrmedel och personligt ansvar för att komma
              i gång och arbeta och lära sig svenska.
            </seg>
            <seg n="59cefead">
              Folkpartiet stöder också förslaget om att diskutera försörjningskrav
              vid anhöriginvandring. Det är positivt att det kommer en utredning
              som ska se över i vilka fall man kan ställa större krav på att
              jobb och bostad är ordnad innan släktingar som inte är flyktingar
              får komma hit. Vi är övertygade om att sådana incitament bidrar
              till snabbare integration och att nyanlända snabbare kommer in
              i arbetslivet.
            </seg>
            <seg n="e7bf77f3">
              När det gäller kommunernas beteende tycker jag naturligtvis att
              det är ganska upprörande att vissa kommuner mer eller mindre säger
              nej till att ta emot nyanlända flyktingar samtidigt som andra
              kommuner tar en mycket stor del av ansvaret. Jag tror inte heller
              på tvång mot kommunerna i första hand. Men jag vill gärna säga
              att min grunduppfattning är att det i längden inte är möjligt
              att vissa kommuner helt säger nej till flyktingmottagande.
            </seg>
            <seg n="a567261c">
              Därför är det positivt att den nya regeringen, i motsats till
              den gamla, genomför aktiva samtal med kommunerna och att man har
              utsett en särskild samordnare som ska förhandla med kommunerna
              för att komma överens om flyktingmottagandet. Vi har också en
              utredning som ska se över ersättningsfrågorna och tydliggöra statens
              ansvar.
            </seg>
            <seg n="73e7fa8c">
              Jag är helt övertygad om att en flykting, på sikt, är en mycket
              stor vinst för samhället, precis som en arbetskraftsinvandrad.
              Men i inledningsskedet måste alla nivåer i samhället ta ansvar
              för att inflyttade ska få en möjlighet att bygga ett liv i det
              nya landet.
            </seg>
            <seg n="590fa7ac">
              Vad vill då oppositionen? Det är mycket splittrade förslag. Hos
              Socialdemokraterna, som egentligen inte gjorde något under tolv
              år, ploppar de nu upp. Ilmar Reepalu i Malmö uttalade i princip
              att han ville ha stopp och gränspolis på Öresundsbron och att
              han ville skicka tillbaka asylsökande utan att de skulle få sin
              sak prövad. Göran Johansson ville införa tvång för flyktingar
              att bo i vissa kommuner. Mona Sahlin säger att hon inte tycker
              om ordet kommunarrest, men man ska kunna tvinga människor att
              bo i ett eller två år i vissa kommuner.
            </seg>
            <seg n="0d217013">
              Samtidigt säger dessa socialdemokratiska politiker att vi är
              hänsynslösa när vi talar om arbetslinjen och att vi ska ha försörjningskrav.
              Det hänger inte ihop! Vad tycker egentligen Socialdemokraterna?
            </seg>
            <seg n="3faeb0fa">
              Jag är övertygad om, herr talman, att de flesta flyktingar och
              invandrare som flyttar hit är mycket beredda att ta ansvar för
              sina egna liv om samhället slutar låsa in dem i passivitet. Jag
              tror att de flesta flyktingar och invandrare respekterar att i
              första hand gå in för att leva på eget arbete.
            </seg>
          </u>
          <note n="c7d949c3">
            I detta anförande instämde Gunnar Andrén och Hans Backman (båda
            fp).
          </note>
          <note type="speaker" n="5b367e87">
            Anf. 6 LARS GUSTAFSSON (kd):
          </note>
          <u who="lars_gustafsson_079038" xml:id="i-ad97e2580ea565a5-0" n="63582a35">
            <seg n="f3964156">
              Herr talman! Det är lätt att bli historielös, vilket framgår
              av den här debatten.
            </seg>
            <seg n="80fd5fa5">
              Denna debatt om migrations- och integrationspolitik har sitt
              ursprung i märkliga inspel i migrationspolitiken från Socialdemokraterna.
              Den som följt med i turerna har noterat den kluvenhet som Socialdemokraterna
              uppvisar med utspel som spretar åt alla håll. En dag ska alla
              direktavvisas. Nästa dag meddelas kommunarrest för de personer
              som ska stanna. Man tycks ha en talesperson i var och en av Sveriges
              tre största städer, med olika uppfattningar om vilken migrationspolitik
              som ska gälla. I Helsingfors är det Mona Sahlin, i Göteborg är
              det Göran Johansson och i Malmö är det Ilmar Reepalu.
            </seg>
            <seg n="83004468">
              Det tyder på avsaknad av genomtänkta idéer på detta viktiga politikområde.
              Inte underligt att man efter tolv års regeringstid efterlämnat
              tiotusentals människor från andra länder hänvisade till utanförskap,
              arbetslöshet och underjordiska vårdcentraler när man behöver vård.
              I brist på egna genomtänkta förslag försöker man desperat komma
              in i den politiska debatten med hugskott och försöksballonger.
            </seg>
            <seg n="58c6edaa">
              Herr talman! Migrationspolitik måste präglas av väl genomtänkta
              och fungerande samband vad gäller mottagande, asylprocess och
              integration. Kristdemokraterna värnar en generös och värdig migrationspolitik
              som tar sin utgångspunkt i varje människas okränkbara och unika
              värde, oavsett var man kommer ifrån eller vilken bakgrund man
              har. Migrationspolitiken måste ha en sammanhållen funktion från
              det man kommer till vårt land och man antingen bereds en framtid
              här eller på ett rättssäkert och värdigt sätt kan återvända till
              sitt hemland.
            </seg>
            <seg n="8da06629">
              För de människor som får stanna i Sverige måste möjligheten att
              etablera sig och försörja sig och bli en integrerad medborgare
              i vårt samhälle ingå som en självklar del. De som vistas i Sverige
              måste också kunna få del av den vård som behövs och som vi förbundit
              oss till genom internationella konventioner.
            </seg>
            <seg n="94c6437b">
              Det är därför positivt att alliansregeringen på stort allvar
              tar sig an de problem som Socialdemokraterna lämnat efter sig.
              På område efter område försöker Kristdemokraterna tillsammans
              med övriga allianspartier att presentera konkreta förslag för
              att förändra de missförhållanden som funnits. Det handlar om klara
              och konkreta riktlinjer i asylprocessen, rättssäkerhet och förbättringar
              av process- och instansordningen.
            </seg>
            <seg n="4809264c">
              Det senaste förslaget i raden gäller arbetskraftsinvandring där
              människor från andra länder, även utanför EU, nu bereds möjlighet
              att söka jobb i Sverige. Detta kommer att bidra till att de arbetssökandes
              möjligheter till egen försörjning ökar samtidigt som Sveriges
              behov av fler arbetstillfällen kan fyllas.
            </seg>
            <seg n="20d258aa">
              Det tycks som om vårt lands behov av ökad arbetskraft på grund
              av den demografiska utvecklingen under kommande årtionden inte
              har tagits fasta på i den allmänna samhällsdebatten. Så sent som
              häromdagen flaggade Försäkringskassan för att en ökad andel av
              pensionärer kan medföra att pensionsåldern måste höjas då färre
              är i arbete. Om vi inte är framsynta och väljer en öppen attityd
              till att människor från andra länder bidrar med arbetsinsatser
              i Sverige går vi en mindre ljus framtid till mötes med en stagnering
              av välfärden i vårt land.
            </seg>
            <seg n="3fb28565">
              I Västeuropa har under senare årtionden vuxit fram olika främlingsfientliga
              strömningar som ser lösningen på alla problem i att utestänga
              människor från andra länder. Det måste tillstås att vi har varit
              för dåliga att på ett konstruktivt sätt bemöta dessa trender även
              i vårt land. Det bästa sättet att bemöta dessa främlingsfientliga
              strömningar är inte att negligera verkliga problem. Det bästa
              sättet är att konstruktivt göra någonting åt dem!
            </seg>
            <seg n="b9e5e38e">
              Herr talman! Att hälla nytt vin i gamla läglar har sedan länge
              varit ett dåligt recept. Därför behöver vi inte gamla socialdemokratiska
              åtgärder förpackade i nya fodral. Vi behöver en alliansregering
              som vågar tänka nytt och gå vidare mot att forma ett Sverige som
              ger möjligheter för fler. Detta är också bra för oss som redan
              finns här!
            </seg>
          </u>
          <note type="speaker" n="410afcfb">
            Anf. 7 KALLE LARSSON (v):
          </note>
          <u who="kalle_larsson_7fdd7a" xml:id="i-60d8fed541cc7925-0" n="6fb36e2d">
            <seg n="1bb71b7b">
              Herr talman! Den som har lyssnat på debatten så långt kan lätt
              förledas att tro att det finns ett slags grundläggande skiljelinje
              mellan Socialdemokraterna och den borgerliga regeringen. I ett
              avseende stämmer det. I synen på välfärden finns stora skillnader.
            </seg>
            <seg n="4019df18">
              Samtidigt måste man säga att när det gäller människosyn är det
              här ett slags oenighet på ytan lite grann som när Bill och Bull
              träter. Vi måste stimulera, säger Bill. Incitament, säger Bull.
              Vi måste, säger Bill, se till att de flyttar dit vi vill. Integrera
              sig, säger Bull. Bill säger att vi måste se till att flyktingarna
              bor på vissa platser, annars får de inga pengar. Ungefär med samma
              logik skulle man kunna samla ihop landets socialbidragstagare
              och sortera ut dem över landet för att de skulle skaffa jobb.
            </seg>
            <seg n="e686b12a">
              Men det är inte arbetarrörelsens tradition, Veronica Palm, av
              att gemensamt och politiskt ta ansvar för att ta itu med samhällets
              problem. Det är att trampa i utkanterna av de mänskliga rättigheterna.
            </seg>
            <seg n="1500e2d0">
              Bull föreslår i stället att den som har fått tillstånd att stanna
              i landet ska få vänta i åratal på att få förenas med sin familj
              om han inte lyckas skaffa arbete och bostad. Med samma logik skulle
              man där kunna tvångsomhänderta barn till arbetslösa för att ge
              dem incitament att skaffa sig ett arbete. Men det är, Tobias Billström
              och Fredrick Federley, inte arbetslinjen. Det är utpressningslinjen.
            </seg>
            <seg n="9bf68255">
              Så vad menar jag då? Ska man inte ställa krav? Jo, det ska man
              göra. Man ska ställa gemensamma krav på människor, oberoende av
              vilken bakgrund de har. Att välja krav utifrån etnisk bakgrund
              är inte att föredra.
            </seg>
            <seg n="8ad4f2fa">
              Finns det då inga problem? Kan man negligera de problem som finns
              i vissa utsatta områden? Inte alls. Man måste bara definiera vilka
              problemen är och vidta åtgärder för att komma till rätta med dem.
            </seg>
            <seg n="bf25a3f2">
              Är problemet då att Sverige tar emot för många flyktingar? Nej.
              En liten rännil av de många miljoner flyktingar som flyr från
              krig och väpnade konflikter i världen finner sin plats i Sverige.
              I stället är det faktiskt så att Sverige i dag avvisar människor
              till krigets Afghanistan och krigets Irak. Vi skickar ut människor
              som faktiskt drabbats av förföljelse, tortyr och försvinnanden
              när man tvingats återvända till sitt hemland, kvinnor som drabbas
              av stening i Iran.
            </seg>
            <seg n="8b627c52">
              Är problemet då att vissa kommuner tar emot för många? Det handlar
              kanske snarare om att vissa kommuner tar emot få eller inga alls.
              Det är ju som bekant inte Södertälje kommun eller Malmö kommun
              som har undertecknat FN:s flyktingkonvention. Det är Sverige som
              nation som har gjort det. Därför är det också ett nationellt ansvar
              för alla kommuner, för hela landet, att ta ansvar för det undertecknandet
              och skapa ett värdigt mottagande.
            </seg>
            <seg n="e5101d76">
              Om problemet är trångboddhet, och det är det, bygg då lägenheter!
              Om problemet är ovärdiga bostadsförhållanden, renovera då lägenheter
              och se till att människor får ett värdigt boende! Med Vänsterpartiets
              förslag skulle tiotusentals nya lägenheter kunna byggas per år.
              På tio år skulle vi ha renoverat samtliga bostäder i miljonprogramsområdena.
            </seg>
            <seg n="62fa5eaa">
              Om problemet är arbetslöshet, se då till att anställa människor!
              Med Vänsterpartiets politik skulle tusentals människor med invandrarbakgrund
              och många tusen fler med svensk bakgrund kunna få ett jobb, kunna
              få den utbildning och den kunskap som behövs för att kunna gå
              vidare i arbetslivet.
            </seg>
            <seg n="0daa376d">
              Om problemet är skolan och att elever inte klarar av undervisningen,
              anställ då också lärare och förskollärare som gör möjligheterna
              bättre för unga människor och barn att tillgodogöra sig kunskaper
              och sociala färdigheter!
            </seg>
            <seg n="9ecb2894">
              Den här regeringen gör precis tvärtom. Man säljer ut hyreslägenheter
              och ökar därmed segregationen. Visst ska du ha en bra bostad om
              du har råd.
            </seg>
            <seg n="2fe10004">
              Man tar bort arbetsmarknadsutbildningar och andra metoder som
              tidigare funnits för att ge människor kompletterande utbildning
              och möjligheter att efterfråga de jobb som faktiskt finns.
            </seg>
            <seg n="ef17b13e">
              Man ser till att vinstdrivande privatskolor, ibland religiösa,
              tillåts gödsla segregation i det här landet. Hundratusentals kronor
              som skulle kunna användas till undervisning används av skolorna
              i stället för att konkurrera med andra skolor om eleverna och
              deras val.
            </seg>
            <seg n="db8a5791">
              Herr talman! Man måste se att vad det här i grund och botten
              handlar om är Sveriges förpliktelser att uppfylla internationella
              konventioner och hjälpa människor som tvingas fly.
            </seg>
            <seg n="35505efc">
              När människor har kommit till Sverige måste man också ge förutsättningar
              för att skapa ett värdigt liv, ett vanligt liv, ett vettigt liv.
              Därför kan vi inte bara låta Bill och Bull sätta dagordningen,
              utan vi måste se längre än så.
            </seg>
            <seg n="7d45195a">
              Vi måste förmå att se att det visst ska ställas krav. Det ska
              ställas gemensamma krav på dem som är svenskar och dem som är
              invandrare. Men den huvudsakliga uppgift vi har är att med gemensam
              politisk kraft utmana fattigdomen och trångboddheten.
            </seg>
            <seg n="d49a320a">
              Vi måste utmana de kommuner som vägrar att ta emot flyktingar
              och se till att skapa ett samhälle där var och en kan få förutsättningar
              till ett bra liv.
            </seg>
          </u>
          <note n="4197cd39">
            I detta anförande instämde Rossana Dinamarca (v).
          </note>
          <note type="speaker" n="7a3b4150">
            Anf. 8 ULF HOLM (mp):
          </note>
          <u who="ulf_holm_74ae2f" xml:id="i-a08b9f012b2fab11-0" n="23c6963e">
            <seg n="18424b67">
              Herr talman! Det har varit en intressant debatt här. Men det
              tycks också vara en liten tävling på gång. Det är en tävling i
              de konstruktivaste förslagen, som alla tycks ha en sak gemensamt:
              det är de hårdaste förslagen. Man utgår från att det är problem,
              men det är väldigt få som ser möjligheterna.
            </seg>
            <seg n="0eca9183">
              Någonting gemensamt det senaste halvåret är trots allt de många
              förslag i den konstruktiva andan som har dykt upp i medierna.
              Ett är till exempel Folkpartiets förslag att vi ska ha medborgarkurser
              där vi ska lära oss om värdegrunderna. Vilken värdegrund det kan
              vara är lite oklart, men någon svensk värdegrund ska det vara.
            </seg>
            <seg n="3c7a54db">
              Regeringen funderar på försörjningskrav vid anhöriginvandring.
              Det utgår också från att det är problem. Det är bara de rika som
              ska ha möjlighet att komma hit. Socialdemokraterna kan också få
              vara med lite på den konstruktiva vägen. Mona Sahlin säger att
              man inte ska få välja själv var man bor.
            </seg>
            <seg n="f880748f">
              Det är någonting gemensamt, och det är att det är problem. Vi
              från Miljöpartiet vill säga att det också finns väldigt mycket
              möjligheter. Få personer har en sådan entreprenörsanda som de
              som kommer till Sverige och som lyckats ta sig hit. Det är också
              väldigt många som klarar sig fruktansvärt bra trots de problem
              som vi svenskar ärligt talat sätter upp för de stackarna.
            </seg>
            <seg n="506807a5">
              Skulle vi tolerera en debatt i Sverige där vi säger: Som pensionär
              ska du inte få bo i den kommunen, för vi har inte fixat äldreboende
              där. Du måste flytta till en annan kommun. En sådan debatt skulle
              vi aldrig tillåta i Sverige. Men vi tillåter en sådan debatt när
              det handlar om flyktingar och flyktingmottagning. Då kan vi ha
              en debatt om var man själv ska få bo.
            </seg>
            <seg n="db6e770a">
              Det är inte bättre på regeringssidan. Ni har tagit bort hundradagarsregeln.
              Har man inte ett jobb i sin kommun tvingas man flytta. Det gäller
              också där. Det är de hårdare tagen. Man ser inte till människornas,
              familjernas, individernas och barnens bästa när man diskuterar
              förslagen.
            </seg>
            <seg n="00a7a25d">
              Det är den stora bristen i det här samhället. Vi måste alla känna
              trygghet och respekt för varandra. Vi måste skapa ett samhälle
              där tryggheten är det viktigaste. Tryggheten för många är arbete,
              att få bo där man vill och att få respekt för den man är.
            </seg>
            <seg n="65a2ca35">
              Vi måste som samhälle, som stat, framför allt syssla med att
              skapa förutsättningar för att skapa arbete. Det kan vi ha en särskild
              debatt om senare. I den här debatten bör vi kanske koncentrera
              oss på ett annat område. Det är den strukturella diskrimineringen
              i samhället. Det är den som vi borde göra mycket åt. Vi hinner
              kanske inte riktigt på sex minuters talartid utveckla hela den
              problematiken.
            </seg>
            <seg n="71357394">
              Det har här talats om att Sverige ska ta emot många flyktingar.
              Det ska vi göra. Vi hör regeringsföreträdare säga detta, och samtidigt
              vet vi att människor skickas tillbaka till Irak och Afghanistan
              där det pågår väpnade konflikter. Det ser vi alla på nyhetsprogrammen.
              Det är någonting som inte är som det ska i de länderna. Man skjuter
              varandra. Att vi ska skicka tillbaka människor dit, människor
              som kanske har varit här ganska länge, är inte en generös flyktingpolitik.
            </seg>
            <seg n="c888d76d">
              Vi har sedan det nationella ansvaret för flyktingmottagandet.
              Sverige har skrivit under på det, men det tycks vara så att vissa
              kommuner tar hela detta ansvar. Jag beundrar de kommunerna. Men
              det borde vara fler kommuner som ställer upp och delar ansvaret.
            </seg>
            <seg n="57c8b3a2">
              Jag och Miljöpartiet tror inte på tvång. Men kan vi uppmuntra
              med till exempel ekonomiska styrmedel, som är så populärt inom
              andra politikområden, så låt oss utnyttja de möjligheterna. Det
              ska inte vara en orsak till att säga nej. Då kanske man måste
              ha en lag som säger att alla kommuner i Sverige måste ställa upp
              på något sätt. Det tror jag är viktigt att diskutera.
            </seg>
            <seg n="f2e3b14a">
              Det är också viktigt att diskutera arbetskraftsinvandringen,
              det vill säga den legala möjligheten att ta sig till Sverige.
              Den möjligheten måste öppnas upp. Jag är stolt över att vi från
              Miljöpartiet tillsammans med de fyra borgerliga partierna lyckades
              göra upp om den viktiga frågan att få lagliga möjligheter att
              komma till Sverige.
            </seg>
            <seg n="987c7e74">
              Vem har sagt att det är vi som bestämmer? Att en 25-åring i Sverige
              ska kunna flytta till ett annat land och jobba är helt okej. Men
              när en kille från Irak eller Sri Lanka kommer hit har vi plötsligt
              en massa ursäkter och det är inte okej. Så får det inte lov att
              vara.
            </seg>
            <seg n="5ce4237e">
              Öppna gränser, och riv EU:s murar. Det är jätteviktigt. Jag är
              inte rädd för att för många kommer till Sverige. Jag är tvärtom
              rädd för att för få personer kommer hit med arbetskraftsinvandringen
              även om vi har en ny lag. Det är det största bekymret. Vi är inte
              tillräckligt attraktiva i Sverige.
            </seg>
            <seg n="f7788ddb">
              Där har vi mycket kvar att göra. Då måste vi också ha en debatt
              som vilar på den positiva andan och inte bara ser problemen.
            </seg>
          </u>
          <note type="speaker" n="cac0abc1">
            Anf. 9 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-c3a2bc8419b9328e-1" n="e7c76e36">
            <seg n="136b181d">
              Herr talman! Regeringen är mycket riktigt ansvarig för att styra
              riket. Veronica Palm kan väl inte på allvar mena att den situation
              som vi nu ser uppkom i går och att den problembild som alla här
              i kammaren tycks vara överens om uppstod på valnatten år 2006
              när ni förlorade valet, och att allting innan dess var frid och
              fröjd, fix och färdigt, och inga problem?
            </seg>
            <seg n="0241bcd5">
              För den här regeringen är det självklart att vägen bort från
              trångboddhet, segregation, bidragsberoende och från allt som skapades
              under de tolv åren av socialdemokratiskt styre stavas arbete.
              Därför inriktas nu allt lagstiftningsarbete som regeringen gör
              på dessa områden på egenförsörjning.
            </seg>
            <seg n="94f5e554">
              Veronica Palm är i stället en tydlig anhängare av den kommunarrest
              som nu är den socialdemokratiska linjen och den bärande pelaren
              i er politik. Vi tror inte på sådana byråkratiska krumbukter.
            </seg>
            <seg n="39a334bb">
              Veronica Palm har hittills, som alla som har kunnat följa debatten
              och lyssna vet, inte kunnat klargöra hur det egentligen ska fungera
              i praktiken.
            </seg>
            <seg n="b94bf4f4">
              Det är också tankeväckande att Veronica Palm hävdar att debatten
              inte handlar om ett fenomen som anhöriginvandring. Frågan om de
              kanske två, fyra, sex eller åtta personer som kommer i kölvattnet
              på dem som beviljas asyl i Sverige är tydligen inte intressant.
              Min fråga är: Har du stämt av detta med dina socialdemokratiska
              kolleger i Malmö, Göteborg eller Helsingfors? Jag som var kommunpolitiker
              i Malmö i tolv år innan jag hamnade i denna kammare som riksdagsledamot
              såg en annan verklighet. Jag tror att dina kolleger i Malmö också
              gör det om du frågar dem.
            </seg>
            <seg n="ae437e0c">
              Detta leder mig till det förslag om försörjningskrav som vi nu
              utreder och ska införa. Det kommer att leda till helt andra förutsättningar
              vad gäller anhöriginvandring. Det kommer att leda till ordning
              och reda. Det kommer att leda till att de människor som kommer
              till vårt land som anhöriga till asylsökande kommer till ordnade
              förhållanden vad gäller bostad och vad gäller arbete. Det leder
              till att människor som får asyl i Sverige uppmuntras att först
              se till att dessa villkor är uppfyllda innan man kan få en ansökan
              godkänd. Det är rättvist, och det är hederligt mot alla inblandade
              mot oss som redan bor i det här landet och mot dem som sedan kommer
              hit.
            </seg>
            <seg n="d51c183b">
              Men detta avvisas, inte minst av Veronica Palm härifrån talarstolen.
              Hon säger tydligt nej till förslaget om ett försörjningskrav.
              I detta avvisande ligger en tydlig skiljelinje mellan Socialdemokraterna
              och deras politik och den politik som regeringen för mellan oss
              som står för arbetslinjen och de som fortfarande tror och visar
              här från talarstolen och i debatten att man med linjal, måttband,
              passare och tabell kan kommendera fram en välfungerande migrations-
              och integrationspolitik någonstans långt inifrån en kammare i
              Rosenbad. Den tiden är förbi.
            </seg>
          </u>
          <note type="speaker" n="a6d93fba">
            Anf. 10 FREDRICK FEDERLEY (c):
          </note>
          <u who="fredrick_federley_6f0927" xml:id="i-8f0044278fb985d6-2" n="02b3d5ae">
            <seg n="7503f204">
              Herr talman! Jag vill börja med att lugna Veronica Palm. Den
              här regeringen och vi borgerliga ledamöter i kammaren har insett
              precis vad som är vårt uppdrag när det kommer till migrations-
              och integrationspolitiken. Till att börja med har vi ägnat ett
              och ett halvt år åt att städa efter det ni lämnade efter er. Vi
              ser att bitarna börjar falla på plats, men jag ska också erkänna
              att det finns mycket kvar att göra.
            </seg>
            <seg n="ce722129">
              Jag noterar att Veronica Palm inte med ett ord konkretiserade
              det förslag som din partiledare presenterade häromveckan och som
              skulle vara er lösning på problemen. Det handlar om kommunarrest
              och om inlåsningar. Hur det nu är så vet vi att man i Södertälje,
              Göteborg och Malmö står inför stora utmaningar. Det är också tydligt
              att Socialdemokraterna på senare tid har lämnat den nationella
              politiken och helst bara vill diskutera storstadspolitiken. Det
              kanske är därför den politiska linje som handlar om kommunarrest
              har kommit fram.
            </seg>
            <seg n="fa13d557">
              Man får misstänka att Socialdemokraterna tycker att människor
              bör flyttas mot sin vilja från Södertälje, Göteborg och Malmö.
              Vart ska ni då flytta dem, och hur ska ni flytta dem? Ett förslag
              om kommunarrest för nyanlända i upp till två års tid, som det
              ni har lagt fram, måste ju innefatta dem som kommer från dagens
              datum. Om ni med den retorik ni för ska komma till rätta med de
              problem som i dag finns i Södertälje, Malmö och Göteborg bör det
              innebära att ni ska införa en ny modern modell av deporteringspolitik
              där ni avgör vart människor ska flyttas från ställen där de redan
              har bosatt sig.
            </seg>
            <seg n="20ee5b1e">
              Det ställer stora krav på infrastrukturen och välfärden när många
              människor söker sig till en plats. Vi vet att man i Södertälje
              får starta en ny skolklass med bara några veckors mellanrum. Det
              är svårt att hinna med lokalmässigt, det är svårt att hinna med
              att rekrytera lärare och det är svårt att hinna med att få en
              stabilitet i verksamheten. Samtidigt ska sjukvård och kommunala
              insatser hinna med i ett högt tempo. Man ligger långt efter med
              möjligheten att erbjuda bra och vettiga boenden. Däremot är det
              knappast en lösning att från den här kammarens talarstol diktera
              villkoren för hur kommunerna ska bedriva ett bostadsbyggande eller,
              för den delen, diktera hur privata bolag ska komma att bygga sina
              bostäder framöver.
            </seg>
            <seg n="90e4a167">
              Tvång, inlåsning och deportering kommer inte att lösa problemen.
              Däremot öppnas en möjlighet som vi från Centerpartiet ser det
              i och med att man skapar större möjligheter för lönsamhet av att
              arbeta i stället för att leva på bidrag. Man ska i det längsta
              göra det lönsamt att söka sig till de ställen där jobben finns.
            </seg>
            <seg n="426b41f8">
              Att införa ett försörjningskrav för anhöriginvandring är också
              en morot för att människor ska söka sig till uppåtgående arbetsmarknader.
              När arbetskraftsinvandringen kommer att införas gör vi det utifrån
              arbetsmarknadens behov, som också skapar ett stimulanspaket. Vi
              är glada från Centerpartiets sida att vi har kunnat nå en bred
              överenskommelse här tillsammans med Miljöpartiet.
            </seg>
            <seg n="529bf186">
              Gemensamt sänder det här en tydlig signal. I Sverige får de som
              behöver skydd det skydd de behöver, och ett starkt sådant. Vi
              tar ett stort ansvar för våra medmänniskor i omvärlden. Vi välkomnar
              människor, och de som arbetar går en ljus framtid till mötes.
              Vi skapar arbeten också för dem som ännu inte har fått ett arbete.
            </seg>
            <seg n="d8cb1db4">
              Det är en migrationspolitisk linje som är Sverige värdig och
              som vi från Centerpartiets sida bara kan genomföra tillsammans
              med våra vänner i Allians för Sverige, som värdesätter arbetet
              och ser det som grunden för att skapa fria individer med egen
              valfrihet. Vi är tacksamma för att också Miljöpartiet driver en
              mycket konstruktiv linje i den här politiken. Så kan vi skapa
              möjlighet för fler människor att komma hit och skapa sig en ekonomisk
              trygghet för framtiden på samma villkor som vi som redan har en
              trygg ställning här i Sverige i dag.
            </seg>
          </u>
          <note type="speaker" n="f2ddc187">
            Anf. 11 VERONICA PALM (s):
          </note>
          <u who="veronica_palm_9d5ce6" xml:id="i-92dd7b4cb61148aa-1" n="d22f9ec1">
            <seg n="c09ffe56">
              Herr talman! Vi har diskuterat trångboddhet här i dag. Vi har
              diskuterat trångboddhet för individen den individ som kommer nyanländ
              till Sverige och den som har bott här i 5, 10, 15 eller 20 år
              och som har släktingar och vänner som flyttar hit.
            </seg>
            <seg n="38d245a6">
              Vi har också diskuterat den kommunala ekonomin. Jag har försökt
              undvika det, men ni på andra sidan bordet har valt att lyfta fram
              den kommunala ekonomin och trångboddheten i kommunerna flera gånger.
              Det är ett problem. Men vi socialdemokrater har framför allt valt
              att fokusera på individen och på de problem som den individ som
              hamnar i trångboddhet utsätts för. Vi har sagt att det är vårt
              ansvar. Det är vårt ansvar att se till att människor som kommer
              till Sverige får ett värdigt mottagande. Ett värdigt mottagande
              underlättar förutsättningarna för en god integration. Det hänger
              ihop.
            </seg>
            <seg n="f29146c3">
              Många människor vill flytta, men kan inte. Många av de människor
              jag möter i de södra förorterna, som jag kommer ifrån runt Botkyrka,
              Haninge, Södertälje och lite längre söder ut vill flytta till
              andra förorter. Men det finns ingenstans att flytta. Det finns
              inga hyresrätter i Ekerö. Det finns inga hyresrätter i Danderyd.
              Det finns inga hyresrätter där man har möjlighet att bo. Det är
              en samlad politik som behövs.
            </seg>
            <seg n="42f581b6">
              Människor vill jobba, men det finns ingen som anställer dem.
              Det behövs en samlad politik som sätter kampen mot arbetslösheten
              och varje individs rätt till arbete i fokus. Det gör inte en borgerlig
              politik. Den ökar orättvisorna, och de som ställs längst ned och
              längst ut är de som är nyanlända till Sverige.
            </seg>
            <seg n="792ef34a">
              Jag vill för tydlighetens skull säga att förslag till riksdagens
              kammare och förslag till lagar läggs fram av den regering som
              kammaren har utsett. Den är borgerlig. Vi har en högerregering
              i Sverige. Det socialdemokratiska ansvaret är att opponera mot
              det och att tydliggöra att vi vill ha ett värdigt mottagande och
              att vi inte tror att ökade orättvisor är lösningen på Sveriges
              problem.
            </seg>
          </u>
          <note type="speaker" n="a622404b">
            Anf. 12 ULF NILSSON (fp):
          </note>
          <u who="ulf_nilsson_b08371" xml:id="i-acd067352713c5d6-1" n="2c3e33ca">
            <seg n="fd6fe116">
              Herr talman! Det är fel att generellt kalla Sveriges flyktingpolitik
              för inhuman. Tvärtom tar vi ett mycket större ansvar än de flesta
              europeiska länder. Samtidigt försöker vi upprätthålla en rättssäker
              hantering av alla ansökningar och så vidare. Vi vill att de som
              kommer hit så snabbt som möjligt ska komma in i arbete och samhällsliv.
            </seg>
            <seg n="72a0871e">
              Socialdemokraterna talar om den trångboddhet som har utvecklats
              under deras tolv år vid makten, men ger inga förslag till förändringar.
              Förutom de förslag till arbetslinje som vi har hört att alliansregeringen
              har kan vi nu se att redan efter ett och ett halvt år är fler
              invandrare i arbete. Vi ser satsningar på stöd i skolan. Vi ser
              kvalitetssatsningar på sfi-undervisning för invandrare och så
              vidare. Det händer någonting.
            </seg>
            <seg n="b2ac688c">
              Men oppositionen visar inget tydligt alternativ. Vi har hört
              i dag att Socialdemokraterna säger nej till förslag om motprestation
              för bidrag, arbetslinje och så vidare. Däremot vill de genom byråkratiska
              beslut tydligen bestämma var invandrare ska bo. Vänsterpartiet
              säger i praktiken nej till arbetslinjen. Man säger också i praktiken
              nej till att några människor över huvud taget ska lämna landet
              även om de inte är flyktingar och även om de inte har arbete.
            </seg>
            <seg n="adb06440">
              Miljöpartiet talar om att se möjligheterna och gjorde en lite
              orättvis beskrivning av allianspolitiken tycker jag. Men jag vill
              ändå säga det positiva att Miljöpartiet har sett möjligheterna
              när det gäller arbetskraftsinvandring. Jag tror att det är positivt
              att vi öppnar för människor att få möjlighet att komma hit och
              förbättra sin livssituation genom att arbeta. Det är också bra
              för Sverige, eftersom vi vet att vi kommer att få arbetskraftsbrist.
            </seg>
            <seg n="22047c4d">
              Herr talman! Som helhet ser vi hur alliansen värnar om en human
              politik samtidigt som vi ändrar kursen så att de som kommer till
              Sverige ska uppmuntras att söka sig till arbete, bostad och aktivt
              deltagande i samhällslivet.
            </seg>
          </u>
          <note type="speaker" n="a433cf2a">
            Anf. 13 LARS GUSTAFSSON (kd):
          </note>
          <u who="lars_gustafsson_079038" xml:id="i-ad97e2580ea565a5-1" n="63582a35">
            <seg n="02f0aee6">
              Herr talman! Jag inledde mitt anförande med att tala om hur lätt
              det är bli historielös. Nu tycks det vara ett genomgående tema
              att ägna sig åt historiebeskrivningar som inte stämmer. Den som
              har någorlunda kommunal erfarenhet vet ju att det brukar ta ett
              antal år att bygga bostäder med planläggning och genomförande.
            </seg>
            <seg n="6f43c60f">
              En förutsättning för en framtid är trots allt att man får ett
              arbete och kan försörja sig. Det är trots allt det som gäller.
              Det är ofrånkomligt så att nya svenskar måste beredas möjlighet
              till arbete och egenförsörjning. Att tvångsplacera människor i
              kommuner utan utsikt att kunna försörja sig är dömt att misslyckas.
              Det har vi redan provat runt omkring i Sverige. Parallellt med
              möjligheter till bostad måste finnas arbetstillfällen, och då
              krävs också en näringspolitik som ger fler arbetstillfällen runt
              om i Sverige och en sysselsättningspolitik som främjar företagsamhet
              och jobb.
            </seg>
            <seg n="1c9670a4">
              Det finns flera dåliga exempel på motsatsen, inte minst i mitt
              hemlän. Vi kristdemokrater tror mer på morötter än på piskor.
              Som exempel har nystartsjobb bevisligen gett många människor som
              stått mycket långt från arbetsmarknaden arbetstillfällen. Något
              som gläder mig men som inte direkt berör det här området är att
              16 procent av nystartsjobben har gått till funktionshindrade.
              Många har gått till nya svenskar som tidigare inte har kunnat
              komma in på arbetsmarknaden. Man har fått in en fot på arbetsmarknaden.
              Nu underlättar vi ytterligare genom skattesänkningar och lägre
              sociala avgifter för att fler ska kunna starta jobb, och oftast
              är det nya svenskar som startar de här jobben. Vi får hoppas att
              de kan få en lite vänligare behandling från vissa fackföreningar.
            </seg>
          </u>
          <note type="speaker" n="5a50fac1">
            Anf. 14 KALLE LARSSON (v):
          </note>
          <u who="kalle_larsson_7fdd7a" xml:id="i-60d8fed541cc7925-1" n="6fb36e2d">
            <seg n="62cd6e34">
              Herr talman! Till Ulf Holm, som gör sig bred i talarstolen över
              uppgörelsen om arbetskraftsinvandring, kan man möjligen ställa
              frågan: Varför har inte en enda av de papperslösa som redan finns
              här i Sverige, varav många har arbete, fått chansen i det system
              som ni har skapat tillsammans med de borgerliga?
            </seg>
            <seg n="495492bc">
              Till Veronica Palm kan man säga: Om nu lösningen är att bygga
              lägenheter och en bättre skola, vilket vi är överens om, varför
              då komma dragande med förslag om att man ska skapa ekonomiska
              incitament för människor att flytta från en plats till en annan?
              Varför inte ha en tilltro till människors egna val och skapa förutsättningar
              för att de valen ska vara så bra som möjligt?
            </seg>
            <seg n="b6390a22">
              När det är sagt måste ändå den borgerliga regeringen bära ansvaret
              för den situation vi ser i dag. Man har skapat och gödslat orättvisor
              och segregation, och man avvisar människor från Sverige till länder
              där de riskerar såväl krig som förföljelse och många gånger tortyr.
              Detta är ju en migrations- och integrationspolitisk debatt. Det
              ansvaret har ni ännu inte axlat. Det är dags att ni från talarstolen
              här talar om varför ni anser att man ska avvisas till krigets
              Afghanistan och Irak och varför kvinnor ska avvisas med risk för
              stening i Iran.
            </seg>
            <seg n="ee2ce76e">
              Man måste också ta ansvar för den människosyn som ligger bakom
              förslaget om att man inte ska få förenas med sina anhöriga om
              man inte skaffar arbete och bostad. Det är inte bara en utpressningspolitik
              ni föreslår, utan det är faktiskt en politik som är riktigt dålig
              integrationspolitik. Kan inte ni som har ordet efter mig från
              den borgerliga sidan ställa er här i talarstolen och förklara
              på vilket sätt en person som inte ens får träffa sin familj skulle
              ha lättare att skaffa arbete? Om man ligger sömnlös om nätterna
              därför att ens familj kanske svävar i fara i ett annat land, hur
              är det då lättare att skaffa en bostad och ett arbete? Förklara
              gärna det, för det är många som undrar över er politik på den
              punkten!
            </seg>
          </u>
          <note type="speaker" n="513e24ad">
            Anf. 15 ULF HOLM (mp):
          </note>
          <u who="ulf_holm_74ae2f" xml:id="i-a08b9f012b2fab11-1" n="23c6963e">
            <seg n="1e34b3b5">
              Herr talman! Jag ska börja med att tacka Centern för initiativet
              till den här debatten även om den har spretat lite. Vi har hunnit
              med många olika delar i politiken. Jag hade väl önskat att hela
              samhällsdebatten egentligen hade utgått mer från den positiva
              approachen att se möjligheterna, precis som vi har gjort när Miljöpartiet
              har samarbetat med regeringen om arbetskraftsinvandring. Vi har
              sett det positiva, möjligheterna, med att folk faktiskt vill komma
              hit.
            </seg>
            <seg n="796cee41">
              Genast är Kalle Larsson från Vänstern på och undrar varför inte
              de papperslösa fick chansen. Jag är hemskt ledsen, men det var
              en annan fråga. Vi försökte med det redan under den förra mandatperioden,
              men vi har inte lyckats. Men vi har lyckats att få ett spårbyte.
              De som har varit här länge, i mer än sex månader, slipper åka
              hem till sina hemländer och söka arbetstillstånd för att komma
              hit och jobba. Det är ett plus i kanten. Det är inte lika långt
              som vissa av våra partier skulle vilja gå, men det är ett bra
              steg i rätt riktning. Det utgår framför allt från att vi får en
              arbetskraftsinvandring där det ges legala möjligheter att komma
              till Sverige. Det tror jag är väldigt viktigt för framtiden.
            </seg>
            <seg n="c71b07e4">
              En fråga är ju: Varför kommer inte fler till Sverige och vill
              starta sina liv här? Den frågan måste vi ställa oss. Vi måste
              ge de möjligheterna.
            </seg>
            <seg n="90d5000c">
              Samtidigt har vi en politik som tyvärr slänger ut väldigt många.
              Där står Miljöpartiet i opposition till regeringen. Vi tycker
              att det är orimligt att personer som kommer från till exempel
              Irak och Afghanistan ska slängas ut med tanke på att det finns
              en väpnad konflikt där. Vi tycker inte att det är rimligt. Vi
              tycker att de personerna borde få stanna. Vi vill också ha en
              allmän amnesti åt de papperslösa.
            </seg>
            <seg n="21b27455">
              Det finns hemskt mycket att göra, och jag tror att vi får återkomma
              i de här frågorna längre fram i debatten om migrations- och integrationspolitik.
            </seg>
          </u>
          <note type="speaker" n="cf8bb5b8">
            Anf. 16 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-c3a2bc8419b9328e-2" n="e7c76e36">
            <seg n="741c49b1">
              Herr talman! För mig är det självklart att det i grunden är positivt
              att människor rör sig över gränserna. Det är inte migrationen
              i sig som utgör ett problem, utan det är de omständigheter som
              den sker under. Det kan vara värt att notera efter den här omfattande
              debatten. Så är det självfallet. En ordnad, välorganiserad politik
              med klara besked när det gäller migration och integration gynnar
              alla människor. Det är också det som är regeringens linje.
            </seg>
            <seg n="1c58a961">
              Men då är det också av största vikt att ändra ingångsvärdena
              och se till att lagstiftningen har rätt utformning. Därför ser
              vi nu över det här politikområdet. Det har vi gjort på ett antal
              olika punkter genom att ta ett välbehövligt helhetsgrepp. Översynen
              av den nya instans- och processordningen har nämnts här från talarstolen.
              Den styr vilka som får lov att stanna i Sverige genom en välorganiserad
              och rättssäker asylprocess, men den kan bli bättre när översynen
              väl är klar.
            </seg>
            <seg n="a77e12f4">
              Vi ser över mottagandet av asylsökande och ser till att detta
              mottagande sker med en ledstjärna som inte har funnits tidigare
              under de tolv år som Socialdemokraterna har styrt, nämligen egenförsörjningen.
              Efter alla de utgjutelser vi har hört här från talarstolen kan
              man tycka att det borde finnas åtminstone ett uns av självkritik
              från det största oppositionspartiet när det gäller avsaknaden
              av egenförsörjningen som mål i mottagandet av asylsökande, men
              det har varit helt tyst i den frågan.
            </seg>
            <seg n="090a74f6">
              Vi ser också över vad som händer när människor väl är nyanlända
              och har fått ett besked om att de får stanna och hur man ska kunna
              underlätta etableringen på arbetsmarknaden.
            </seg>
            <seg n="589cb7ae">
              Vi tittar också på frågan om försörjningskravet och hur man ska
              kunna uppmuntra människor att bosätta sig i de regioner i Sverige
              där chansen till arbete och bostad är som störst.
            </seg>
            <seg n="d23f198a">
              Slutligen ökar vi, som också har konstaterats, möjligheterna
              till arbetskraftsinvandring och öppnar därmed en ny väg som tidigare
              har varit stängd under närmare 40 år. Den har varit stängd och
              haft grindvakter i form av socialdemokratiska politiker vid sidorna.
              Det här ändras naturligtvis nu.
            </seg>
            <seg n="8aff9037">
              Utöver detta kan jag bara fråga, när Veronica Palm säger att
              det blir ökade orättvisor med den politik som regeringen för:
              Hur kan det bli mer orättvisor när fler människor hamnar i arbete?
              Hur kan det bli mer orättvisor när vi under förra året såg att
              sysselsättningen ökade med 111 000 och en tredjedel av den ökningen
              utgjordes av utrikes födda? I år kommer hälften att vara utrikes
              födda. Hur kan det betraktas som en orättvisa när vi jämför med
              de siffror som vi har tolv år tillbaka och när vi tittar på den
              statistik som vi har tillgänglig? Jag förstår inte det.
            </seg>
            <seg n="0c05a1e9">
              Men det måste vara den här amnesia socialdemokratia , den socialdemokratiska
              minnesförlusten, den som uppstod efter valnatten och som det fortfarande
              tydligen inte finns något botemedel emot. Jag vet inte riktigt
              vad det är som gör att det blev på det här viset om bytet från
              majoritet till opposition gör människor så blinda för det ansvar
              som man har haft under tolv års politikutformning och regeringsansvar.
            </seg>
            <seg n="6800797c">
              Hur som helst: Regeringen fortsätter nu på den inslagna vägen
              mot att bygga om det här politikområdet. Jag kan bara konstatera
              att den här debatten har varit ett välkommet tillfälle till att
              få lov att redogöra för de förslag och förändringar som finns
              på agendan.
            </seg>
          </u>
          <note type="speaker" n="b30ad199">
            Anf. 17 FREDRICK FEDERLEY (c):
          </note>
          <u who="fredrick_federley_6f0927" xml:id="i-8f0044278fb985d6-3" n="02b3d5ae">
            <seg n="25489002">
              Herr talman! Jag vill börja med att tacka statsrådet och mina
              kolleger för en mycket bra debatt. Även om den kanske, som Ulf
              Holm sade, har spretat något tror jag att vi har tagit ett par
              steg på vägen, och vi kan kanske bli ännu mer konkreta nästa gång
              vi får möjlighet att föra debatten.
            </seg>
            <seg n="2f76ff42">
              Jag tror också att debatten har klargjort regeringens och Centerpartiets
              idé om att arbete är grunden för ett liv med valfrihet och möjligheter.
              Vi ser på arbetet som nyckeln in i samhället. Vi vill välkomna
              människor till landet, och vi kommer att ställa samma krav på
              dem som kommer hit som på dem som redan bor här: Man ska ha som
              mål för sitt liv en självförsörjning. Genom arbetet skapar individen
              de resurser hon behöver för att trygga sig ekonomiskt och lägga
              grunden för pensionen, och genom skatten bidrar hon till landets
              utveckling och till att vi kan upprätthålla välfärdssystemen.
            </seg>
            <seg n="7f664061">
              När människor arbetar blir de ingen belastning för andra. De
              blir inte heller ett slagträ i främlingsfientliga partiers retorik.
              Att på egna ben och av egen kraft kunna göra sin del för det gemensamma
              är en möjlighet som jag tycker att fler ska erbjudas.
            </seg>
            <seg n="8c9533ca">
              Vi har också kunnat se att man inte från oppositionen klarade
              av att konkretisera idéerna kring hur man skulle kunna upprätthålla
              kommunarresten. Tvång ska i det längsta undvikas, och därför avvisar
              vi i Centerpartiet och Allians för Sverige idéer om kommunarrest.
            </seg>
          </u>
          <note type="speaker" n="e7632840">
            Anf. 18 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-c990b41b8c6ed810-0" n="e7c76e36" next="i-d8560452188bc105-0">
            <seg n="a7c33625">
              Herr talman! Det här har verkligen varit en intressant och givande
              debatt. Jag tackar än en gång Centerpartiet, som tog initiativet
              till den. Den har klarat upp positioner, och den har visat skillnader.
              På ena sidan finns en splittrad, stapplande opposition, ointresserad
              av de grundläggande problemen och utan egna konkreta förslag till
              lösningar ja, förutom det ogenomförbara förslaget om kommunarrest.
            </seg>
            <seg n="a43a2f39">
              Men det är ju att notera att det är Socialdemokraternas eget,
              hemmasnickrade förslag, som uppenbarligen inte har något stöd
              hos de två partier som man tänker sig att samarbeta med. Det kan
              vara viktigt för väljarna, tittarna och åhörarna till den här
              debatten att känna till. Inte ett gemensamt förslag presenterades
              härifrån talarstolen från de trennes gäng inte ett. Det är också
              värt att lägga på minnet inför framtiden.
            </seg>
            <seg n="507a2560">
              Från regeringssidan har vi däremot presenterat ett helhetsgrepp
              om migrations- och integrationspolitiken. Vi går nu vidare med
              att i snabb takt, men genomtänkt, reformera och bygga om ett eftersatt
              politikområde som av många ibland har dömts ut som fallfärdigt.
              Vi ser nu till att byggsten för byggsten tillsammans i den borgerliga
              alliansen bygga upp någonting som medborgarna kan känna förtroende
              och tillförsikt inför.
            </seg>
            <seg n="d8a35339">
              Och vi gör det med en viktig paroll. Till Sverige är den som
              vill arbeta och göra rätt för sig välkommen. Till Sverige är också
              den som har problem ute i världen och som känner behov av skydd
              välkommen att lämna in en asylansökan och få den prövad enligt
              en rättssäker ordning. Detta tillsammans innebär att vi upprätthåller
              de principer som jag hoppas och tror att alla i den här kammaren
              står för i den bästa av traditioner, nämligen såväl arbetslinjen
              som den solidaritet som vi känner med människor som har problem
              där ute i världen.
            </seg>
            <seg n="dd7261f8">
              Med dessa ord, herr talman, tackar jag så mycket för debatten.
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="cd2ff82b">
            2 § Anmälan om fördröjda svar på interpellationer
          </note>
          <note n="1a08a9e8">
            Till riksdagen hade inkommit följande skrivelser:
          </note>
          <note n="2630a3a6">
            Interpellation 2007/08:496
          </note>
          <note n="30e3b27a">
            Interpellation 2007/08:496 Resursutredningen och nya kreativa
            forskningsmiljöer
          </note>
          <note n="c8c06551">
            Interpellationen kommer att besvaras fredagen den 4 april 2008.
          </note>
          <u who="tobias_billstrom_fd281f" xml:id="i-d8560452188bc105-0" n="e7c76e36" prev="i-c990b41b8c6ed810-0">
            <seg n="8460b310">
              Skälet till dröjsmålet är att jag vid tidigare svarstillfällen
              har redan inbokade engagemang och resor.
            </seg>
            <seg n="a115045a">
              Skälet till dröjsmålet är tjänsteresa.
            </seg>
            <seg n="66132b39">
              Skälet till dröjsmålet är utlandsresor samt andra åtaganden som
              inte gått att ändra på.
            </seg>
            <seg n="c397ad93">
              Skälet till dröjsmålet är sedan tidigare inbokade engagemang
              och tjänsteresa.
            </seg>
            <seg n="0a48b33c">
              Regeringen hade genom skrivelse 2007/08:133 återkallat proposition
              2007/08:29 Sänkta socialavgifter för vissa delar av tjänstesektorn.
            </seg>
          </u>
          <note n="81d429ba">
            Lars Leijonborg
          </note>
          <note n="ea1106ba">
            Interpellation 2007/08:504
          </note>
          <note n="44f6bb61">
            Interpellation 2007/08:504 Papperslösa på svensk arbetsmarknad
          </note>
          <note n="37fb4d16">
            Interpellationen kommer att besvaras fredagen den 11 april 2008.
          </note>
          <note n="83572ef5">
            Karin Renman
          </note>
          <note n="8ddeb7f4">
            Interpellation 2007/08:506
          </note>
          <note n="d2225bc0">
            Interpellation 2007/08:506 Regional fördelning
          </note>
          <note n="2a59b23f">
            Interpellationen kommer att besvaras den 22 april 2008
          </note>
          <note n="9bdc62ca">
            Lilian Wiklund
          </note>
          <note n="0ced0704">
            Interpellation 2007/08:508
          </note>
          <note n="bbcaf6ec">
            Interpellation 2007/08:508 Småföretagens kreditmarknad
          </note>
          <note n="1996e3a6">
            Interpellationen kommer att besvaras tisdagen den 22 april 2008.
          </note>
          <note n="51f8747b">
            Fredrik Ahlén
          </note>
          <note n="b9b87f32">
            3 § Återkallelse av proposition
          </note>
          <note n="2870f38a">
            Talmannen meddelade att han avskrivit detta förslag samt de med
            anledning av propositionen väckta motionerna 2007/08:Sf1Sf3.
          </note>
          <note n="c24e075e">
            Regeringens skrivelse lades till handlingarna.
          </note>
          <note n="f45a3d65">
            Talmannen meddelade att motioner med anledning av återkallelsen
            fick väckas senast onsdagen den 9 april kl. 16.30 .
          </note>
          <note n="0bcbb757">
            4 § Hänvisning av ärenden till utskott
          </note>
          <note n="81a8f70f">
            Föredrogs och hänvisades
          </note>
          <note n="c52461ab">
            5 § Förnyad bordläggning
          </note>
          <note n="456ad10e">
            Föredrogs och bordlades åter
          </note>
          <note n="52510da4">
            6 § Statligt tandvårdsstöd
          </note>
          <note n="70927323">
            Föredrogs
          </note>
          <note type="speaker" n="3e88b22c">
            Anf. 19 FINN BENGTSSON (m):
          </note>
          <u who="unknown" xml:id="i-7a6be67dd76c73f3-0" n="62c346ea">
            <seg n="c60950ae">
              Herr talman! Tänder snart i var medborgares mun! Ja, så skulle
              man kunna inleda dagens debatt eftersom socialutskottets betänkande,
              SoU9, behandlar en efterlängtad proposition från regeringen om
              statligt tandvårdsstöd.
            </seg>
          </u>
          <note n="06787fbb">
            I Sverige har vi sedan 1974 en allmän tandvårdsförsäkring, som
            omfattar i princip alla typer av behandlingar. Inför beslut om
            ett nytt tandvårdsstöd tillsatte den förra regeringen Tandvårdsutredningen,
            som lämnade två delbetänkanden, i mars och i juni 2006. I november
            2006 beslutade den nya regeringen att ge utredningen tilläggsdirektiv
            som ersatte de ursprungliga direktiven, och i mars 2007 överlämnade
            utredningen sitt slutbetänkande Friskare tänder till rimliga kostnader
            , som i sin tur ledde till regeringens proposition Statligt tandvårdsstöd
            , 2007/08:49, som nu har behandlats av socialutskottet.
          </note>
          <u who="unknown" xml:id="i-0ed2d823609d9b35-0" n="62c346ea">
            <seg n="03aa8421">
              I regeringens proposition föreslås i korthet en ny lag om statligt
              tandvårdsstöd, där stödet består av ett allmänt tandvårdsbidrag
              och tandvårdsersättning. Tandvårdsbidraget består kortfattat av
              ett fast årligt belopp för betalning av tandvård för samtliga
              berättigade till statligt tandvårdsstöd, medan tandvårdsersättningen
              är avsedd som ett skydd mot höga kostnader för alla ersättningsberättigade
              i samband med tandvård.
            </seg>
          </u>
          <note n="a22f011b">
            För att bredda sitt kunskapsunderlag inom tandvårdens område
            genomförde utskottet bland annat den 24 maj 2007 en sluten utfrågning
            med företrädare för Sveriges Tandläkarförbund, Svenska Tandsköterskeförbundet
            och Sveriges Tandhygienistförening.
          </note>
          <note n="3acf0555">
            Förutom regeringens proposition har utskottet i sitt betänkande
            behandlat tre motioner med sammanlagt 17 yrkanden som väckts med
            anledning av propositionen samt fyra motionsyrkanden från den
            allmänna motionstiden 2007. Socialutskottets betänkande har mynnat
            ut i ett förslag till lagändring att träda i kraft den 1 juli
            2008. I betänkandet finns elva reservationer och två särskilda
            yttranden.
          </note>
          <note n="a96b52a1">
            Med detta, herr talman, önskar jag utskottets ledamöter lycka
            till i debatten om den aktuella propositionen och utskottets betänkande.
          </note>
          <note type="speaker" n="097fc233">
            Anf. 20 LENNART AXELSSON (s):
          </note>
          <u who="lennart_axelsson_ca2940" xml:id="i-12895bf998b55414-0" n="b95429ad">
            <seg n="fd865a7e">
              Herr talman! Jag vill påstå att frågan om hur dyrt det blivit
              att gå till tandläkaren är en av de välfärdsfrågor som mest berört
              och upprört människor under 2000-talet. I dag gör det ofta mer
              ont i plånboken än i tänderna när man går till tandläkaren.
            </seg>
            <seg n="518de236">
              Som riksdagsledamot träffar jag människor i många olika sammanhang,
              och när jag ställt frågan vad de tyckt varit det viktigaste att
              arbeta för har just tandvården stått högt på önskelistan. Jag
              kommer särskilt ihåg Karl-Erik, fackligt förtroendevald på Samhall,
              och Ann-Britt, sekreterare i socialnämnden i min hemkommun Nora.
              Båda talade varmt för att vi måste göra något åt det faktum att
              allt fler väljer att inte gå till tandläkaren av det enkla skälet
              att de inte har råd. Jag vill påstå att deras och många andras
              engagemang lett fram till att vi i dag debatterar behovet av en
              tandvårdsreform.
            </seg>
            <seg n="d1fdd45f">
              Många med mig välkomnade att Socialdemokraterna fattade beslut
              om att försöka få igenom en reform som skulle göra det ekonomiskt
              möjligt för alla att ta hand om sina tänder. Den förra socialdemokratiska
              regeringen tillsatte en utredning som skulle ta fram ett förslag
              till reform. Bland annat skulle ingen behöva betala mer än 200
              kronor för en undersökning och alla upp till 24 år skulle få fri
              tandvård. Tyvärr förlorade vi valet, vilket knappast har undgått
              någon, och den borgerliga regeringen tog över. Utredningen som
              vi hade tillsatt fick dock fortsätta, men nu med helt andra förutsättningar.
            </seg>
            <seg n="221f32bf">
              Herr talman! Maktskiftet skedde i ett läge när den svenska ekonomin
              var väldigt stark. Utrymmet för välfärdsreformer var större än
              på mycket länge. Och vad valde den moderatledda regeringen att
              använda de goda tiderna till? Jo, de började med att genom skattesänkningar
              på närmare 70 miljarder se till att de välbärgade blev ännu mer
              välbärgade. Samtidigt startade de jakten på arbetslösa, sjuka,
              föräldralediga och pensionärer genom att försämra deras ekonomi.
              Nu, ett år försenat, kommer så äntligen ett klockrent vallöfte,
              som K.G. Bergström uttryckte det den första riktiga välfärdssatsningen,
              en satsning som fördubblar statens kostnader för tandvården; de
              stiger från 3 till 6 miljarder. Det är mycket pengar, men satt
              i relation till de 70 miljarderna i skattesänkningar bleknar de
              en aning.
            </seg>
            <seg n="9885f8fd">
              Politik handlar ofta om att prioritera, och här har man utan
              tvekan satt skattesänkningar före både tandhälsan och andra angelägna
              behov. Om man i stället hade valt att inte sänka skatterna så
              mycket skulle utrymmet för att göra en riktigt bra reform ha varit
              betydligt större. Tvärtemot vad många borgerliga debattörer nu
              vill få oss att tro kommer nämligen endast ett fåtal att få lägre
              tandvårdskostnader med detta förslag. Tandvårdsutredningen och
              flera remissinstanser, framför allt folktandvårdscheferna, konstaterar
              att bara två av tio som besöker tandvården kommer att gynnas av
              förslaget. Många kommer i stället att få betala mer när de nuvarande
              subventionerna tas bort. Vidare menar de att den förebyggande
              vården riskerar att bli lidande.
            </seg>
            <seg n="e6a0d575">
              Herr talman! Flera undersökningar pekar på att tandhälsan i dag
              riskerar att försämras i de yngre åldrarna och bland människor
              med små ekonomiska resurser. Enligt Folkhälsoinstitutet är det
              fem gånger vanligare med dålig tandhälsa bland människor med dålig
              ekonomi, och det är väl kanske inte så konstigt. I gruppen ensamstående
              mödrar och personer i åldrarna 2025 år avstår varannan från regelbundna
              tandvårdsbesök. Den samlade borgerliga politiken har ytterligare
              försämrat ekonomin för dessa grupper, och en tandvårdsreform som
              bara gynnar ett fåtal kommer med all säkerhet att innebära ännu
              färre tandläkarbesök för de grupper som bäst skulle behöva det.
            </seg>
            <seg n="f99cb14b">
              Vi socialdemokrater tycker dock att regeringens satsning på ett
              skydd mot höga kostnader trots allt är ett steg i rätt riktning,
              men vi är kritiska till de uteblivna satsningarna på förebyggande
              tandvård. Vårt alternativa förslag innebär nästan en fördubbling
              av regeringens satsning på just den förebyggande vården. Vi höjer
              gränsen för den fria tandvården med fem årsklasser, från dagens
              19 till 24 år. Det betyder att många fler unga hinner avsluta
              sina studier och skaffa sig ett arbete innan de själva behöver
              bekymra sig för tandläkarräkningen.
            </seg>
            <seg n="e9e2f57c">
              Vi ökar också det årliga stödet framför allt till pensionärsgrupperna
              men även till åldersgruppen 3064 år. Vi menar att ingen ska behöva
              betala mer för en undersökning av tänderna än för ett besök i
              sjukvården. På sikt menar vi dessutom att tänderna måste betraktas
              som den del av kroppen de ju är och därmed ingå i ett högkostnadsskydd
              liknande det som i dag finns inom sjukvården.
            </seg>
            <seg n="bb7e43df">
              Herr talman! Dagens äldre har betydligt bättre tandstatus än
              tidigare generationer. Allt fler har kvar sina egna tänder långt
              upp i åren. Det är en fantastisk utveckling, men det kräver också
              en del nytänkande eftersom bibehållna egna tänder leder till att
              de behöver skötas extra noga, även när vi inte längre själva klarar
              av det. Många som hela sitt liv skött sina tänder på ett bra sätt
              kan under de sista åren behöva hjälp med att behålla en god munhälsa.
            </seg>
            <seg n="742c2c21">
              Vi vet att vård- och omsorgspersonalen i många fall tycker att
              det är svårt att ta hand om patienters munhygien på ett bra sätt.
              Jag har som vårdare egen erfarenhet av det. Dessutom är arbetsbelastningen
              på personalen ofta så stor att tiden inte räcker till för att
              säkerställa en god munhygien hos de äldre.
            </seg>
            <seg n="be6061f2">
              Tillräcklig bemanning i omsorgen är därför grundläggande, men
              omsorgspersonalen behöver också stöd och utbildning i hur man
              genomför tandrengöring på en patient som kanske på grund av demens
              eller av någon annan orsak är oförstående eller ovillig inför
              situationen. Problematiken gäller även vissa andra omsorgsgrupper,
              till exempel en del funktionshindrade. De som av denna anledning
              kan få en försämrad munhälsa riskerar dessutom att drabbas av
              följdsjukdomar och därmed nedsatt hälsa.
            </seg>
            <seg n="6899f860">
              Vi anser att det behövs en tioårig handlingsplan för stöd och
              utbildning i att sköta andras munhygien, riktad till de personalgrupper
              som berörs, och avsätter därför 50 miljoner per år till denna
              satsning.
            </seg>
            <seg n="bef27fa6">
              Herr talman! Sedan 1999 gäller att landstingen har ett ansvar
              för att ge en uppsökande och avgiftsfri munhälsoundersökning till
              äldre och funktionshindrade med stora omsorgsbehov. Efter att
              bedömningen är gjord ska nödvändig tandvård enligt sjukvårdstaxa
              erbjudas. Det finns emellertid stora variationer mellan landstingen
              när det gäller hur stor andel av befolkningen som får del av reformen.
            </seg>
            <seg n="6fa376b5">
              Kommunernas uppgift är att leta upp dem som ska ingå i personkretsen
              och överlämna erbjudandet. Tyvärr nås långt ifrån alla berörda
              av denna möjlighet. Socialstyrelsens senaste uppföljning 2005
              visar att ungefär 40 procent av personkretsen över huvud taget
              inte fått något erbjudande. En förklaring, menar Socialstyrelsen,
              är att förmånerna inte är tillräckligt kända bland dem som ingår
              i personkretsen. Inte heller bland anhöriga, vänner, intresseföreningar
              eller den stora allmänheten är kunskapen särskilt stor.
            </seg>
            <seg n="3bf9b487">
              I budgetförslaget för 2008 redovisar regeringen att situationen
              i stort sett är oförändrad. Trots det föreslås inga åtgärder.
              Vi socialdemokrater anser att regeringen nu bör ta initiativ till
              statliga informationsinsatser eller andra åtgärder så att alla
              berörda får den uppsökande och nödvändiga tandvård som de har
              rätt till.
            </seg>
            <seg n="1cde96f6">
              Herr talman! Slutligen vill jag beröra frågan om inrättandet
              av ett tandhälsoregister. Regeringen skriver i sin proposition
              att de bedömer att Socialstyrelsen bör ansvara för att det inrättas
              ett tandhälsoregister med uppgifter om den vuxna befolkningens
              tandhälsa. Regeringen pekar på att det råder stor brist på uppgifter
              om tandhälsan hos den vuxna befolkningen, och för att förbättra
              kunskapen om hur den utvecklas bör ett register över tandhälsan
              skapas. Socialstyrelsen har därför fått i uppdrag att förbereda
              inrättandet av ett sådant.
            </seg>
            <seg n="f3c320c7">
              Så långt är allt väl. Det kan säkert finnas skäl för ett sådant
              register. I samband med utskottets beredning av ärendet visade
              det sig dock finnas stora brister i regeringens handläggning av
              propositionen i denna del. Det gäller misstaget att vid remisshanteringen
              inte bereda Datainspektionen möjlighet att ha synpunkter på registret.
              Datainspektionens roll i beredningsprocessen har alltså inte varit
              den som myndigheten ska ha när det gäller lagförslag som aktualiserar
              dataskyddsfrågor. De har inte hörts i enlighet med vad som föreskrivs
              i dataskyddsdirektivet. När så Datainspektionen genom utskottets
              försorg ges möjlighet att yttra sig konstaterar de att de utifrån
              integritetsintressen inte kan tillstyrka förslagen i propositionen.
            </seg>
            <seg n="3476ba13">
              Herr talman! Remissförfarandet är ett mycket viktigt led i beredningen
              av lagstiftningsärenden, och utskottet anser därför att Datainspektionen
              i det här fallet borde ha beretts tillfälle till yttrande. Socialutskottet
              har förstått att underlåtenheten att höra Datainspektionen som
              remissinstans beror på ett förbiseende. Det är naturligtvis beklagligt,
              men icke desto mindre allvarligt. Det är en styrka att det är
              ett enigt utskott som framfört denna i sammanhanget hårda kritik
              mot regeringens handlande, eller kanske snarare brist på handlande.
            </seg>
            <seg n="5008e9b5">
              Trots denna enighet har en samlad opposition ansett det finnas
              behov av ett särskilt yttrande i frågan. Det är ganska kort, så
              jag tänkte läsa det.
            </seg>
            <seg n="efa70778">
              Propositionen om ett nytt statligt tandvårdsstöd har varit försenad,
              och reformen kommer nu att genomföras ett år senare än vad som
              utlovades i valrörelsen. Förseningen berodde enligt ansvarig minister
              på att man ville ha tid för en väl genomförd beredning av reformen.
              Trots gott om tid gjorde regeringen ett misstag när man underlät
              att remittera förslaget till Datainspektionen. Utskottet och dess
              kansli har därför ägnat mycket tid och arbete åt förslaget om
              ett tandhälsoregister som kan komma att omfatta hela befolkningen.
              Tack vare konstruktivt arbete i utskottet och med hjälp av kreativt
              arbete från departementets tjänstemän har regeringens misstag
              kunnat hanteras på ett acceptabelt sätt. Vi står bakom de förslag
              som nu presenteras i betänkandet i denna del men anser att regeringens
              bristande beredning av ärendet bör granskas av konstitutionsutskottet.
            </seg>
            <seg n="b1352796">
              En anmälan till konstitutionsutskottet är sedan tidigare inlämnad.
            </seg>
          </u>
          <note n="efe04ddb">
            Herr talman! Jag yrkar bifall till reservationerna 2, 6 och 9.
          </note>
          <note type="speaker" n="3ab4ecc0">
            Anf. 21 ELINA LINNA (v):
          </note>
          <u who="elina_linna_55caa4" xml:id="i-fc4718d48a4919e3-0" n="a55b3125" next="i-4316215548602db5-0">
            <seg n="0d90d8ab">
              Herr talman! I en debattartikel i Dagens Nyheter för exakt två
              år sedan presenterade en enig högerallians sitt förslag till tandvårdsreform.
              Senare under valrörelsen samma sommar lovade de borgerliga partierna
              att en tandvårdsreform skulle inledas med en satsning på 1,5 miljarder
              kronor från den 1 juli 2007. Denna utfästelse infriades inte,
              utan först nu i sommar träder reformen i kraft.
            </seg>
            <seg n="31cbaea6">
              Trots den massiva kritiken mot dagens tandvårdssystem och de
              fagra löftena i valrörelsen har alltså regeringspartierna inte
              satt införandet av en tandvårdsreform särskilt högt upp på dagordningen.
              I stället har man till exempel prioriterat skattesänkningar. Självklart
              är det ändå bra att regeringen nu försöker att åtminstone delvis
              infria sitt vallöfte beträffande tandvården.
            </seg>
            <seg n="cb02168a">
              Vänsterpartiet kritiserade också dagens tandvårdssystem under
              valrörelsen, och vi håller vårt vallöfte. Vi har sedan valförlusten
              och sedan vi funnits i opposition i våra budgetalternativ finansierat
              en tandvårdsreform. Vi har rejäla satsningar på tandvården. Vi
              menar att regeringens tandvårdssatsning är alldeles för liten.
              Regeringens totala tandvårdssubvention blir ca 6 miljarder kronor,
              medan Vänsterpartiets blir 13 miljarder. Regeringens förslag innebär
              ingen lättnad för dem som har det sämst. Vårt mål är en bättre
              tandhälsa för hela befolkningen. Regeringen verkar ha gett upp
              det målet.
            </seg>
            <seg n="1df749c2">
              Till skillnad från regeringen vill Vänsterpartiet att förslaget
              från Tandvårdsutredningen om subventionerade tandhälsobesök var
              18:e månad ska genomföras. Detta innebär att patienten betalar
              maximalt 200 kronor, alltså en avgift som kan jämföras med en
              avgift inom primärvården. Regeringen inför i stället en tandvårdscheck
              på 300 kronor vartannat år. Vårt förslag innebär en satsning på
              förebyggande insatser i jämförelse med regeringens check, som
              fungerar som delbetalning på tandvårdsbehandling. Det är märkligt
              att regeringen struntar i de förebyggande insatserna fastän flertalet
              remissinstanser också har påtalat behovet av förebyggande insatser.
            </seg>
            <seg n="28a71a62">
              Herr talman! Vänsterpartiets förslag innebär ett rejält högkostnadsskydd
              för patienten. Även om vi inte når ända fram till en tandvård
              under sjukvårdens högkostnadsskydd innebär ändå Vänsterpartiets
              förslag ett stort kliv mot en tandvård som alla kan ha råd med.
              Patienten betalar själv upp till 900 kronor, det vill säga lika
              mycket som med sjukvårdens högkostnadsskydd. Regeringens högkostnadsskydd
              träder däremot i kraft först när den egna kostnaden har uppgått
              till 3 000 kronor. Detta är alldeles för högt. För många arbetslösa,
              studerande, låginkomsttagare med mera är 3 000 kronor en stor
              summa pengar som man har svårt att klara sig utan.
            </seg>
            <seg n="b39ede9e">
              Regeringen skriver också själv i sin proposition att 80 procent
              av dem som i dag utnyttjar tandvården inte kommer upp till en
              kostnad av 3 000 kronor. Regeringen vet alltså att majoriteten
              av befolkningen inte kommer att ha någon nytta av reformen. Tvärtom
              kommer antagligen en del att få högre tandvårdskostnader. Den
              tandvårdsreform som nu debatteras verkar alltså inte vara för
              flertalet utan för ett fåtal med höga tandvårdskostnader.
            </seg>
            <seg n="48492dcf">
              Herr talman! Regeringens förslag om ett tandhälsoregister och
              beredningen av den frågan tog Lennart Axelsson upp här tidigare,
              men jag vill ändå upprepa att det är anmärkningsvärt att en proposition
              lämnas till riksdagen utan att samtliga relevanta sakkunniga har
              getts möjlighet att yttra sig. Ledamöter i socialutskottet tar
              för givet att regeringen har lyssnat på experterna, speciellt
              när det gäller så känsliga frågor som ett register med uppgifter
              om den vuxna befolkningens tandstatus, såsom kvarvarande och intakta
              tänder.
            </seg>
            <seg n="0bfc1448">
              Och inte blir regeringen mer trovärdig i mina ögon när regeringen
              sedan vid utskottshearingen försvarar sitt förbiseende med konstaterandet
              att synpunkter från Datainspektionen dock hade välkomnats om sådana
              lämnats till Socialdepartementet! Är det Datainspektionens fel
              nu att inte Socialdepartementet lyssnade på Datainspektionen?
            </seg>
            <seg n="98304138">
              Alla som nyttjar tandvårdschecken hamnar i registret. Regeringens
              ursprungliga förslag garanterade inte patientsäkerheten och saknade
              också analys av förslagets effekter för patientens integritetsskydd.
              Det är bra att socialutskottet nu har enats om ett annat förslag,
              som förhoppningsvis kommer att garantera integritetsskyddet för
              patienten.
            </seg>
            <seg n="387a4cae">
              Lennart Axelsson läste upp den samlade oppositionens särskilda
              yttrande och nämnde också att vi sedan tidigare har anmält ärendet
              till granskning i konstitutionsutskottet. Jag ska inte upprepa
              det, utan det kommer upp där så småningom.
            </seg>
            <seg n="c1fc0e87">
              Herr talman! Det är nu antagligen glasklart för alla här i kammaren
              att jag och Vänsterpartiet inte står bakom regeringens förslag
              till statligt tandvårdsstöd. Som jag har beskrivit har Vänsterpartiet
              föreslagit ett annat system med mer förebyggande insatser och
              betydligt lägre kostnader för flertalet.
            </seg>
          </u>
          <note n="44277aea">
            Herr talman! Jag vill alltså yrka avslag på propositionen och
            bifall till reservation nr 1.
          </note>
          <u who="elina_linna_55caa4" xml:id="i-4316215548602db5-0" n="a55b3125" prev="i-fc4718d48a4919e3-0">
            <seg n="bf34cd0d">
              I betänkandet behandlas också motioner från den allmänna motionstiden.
              Vänsterpartiet har reserverat sig till förmån för våra yrkanden
              beträffande biverkningar av dentala materia och bristen på genusperspektiv.
              Självklart står jag bakom reservationerna till dessa förslag,
              men för tids vinnande yrkar jag inte på dessa reservationer nu.
            </seg>
            <seg n="ed29dc38">
              Jag vill ändå påminna kammaren om att det är märkligt att det
              fortfarande förekommer att barn med funktionsnedsättning får fyllningar
              med amalgam trots att det egentligen råder totalförbud mot amalgamfyllningar
              just för barn. Jag anser att det är oerhört cyniskt att ett skadligt
              tandfyllningsmaterial ska kunna användas för att laga tänderna
              på barn som inte sällan saknar möjlighet att själva uttrycka sin
              vilja.
            </seg>
            <seg n="181935dc">
              Vänsterpartiet anser att det är självklart att ett förbud mot
              dispenser borde införas. Kvaliteten inom barntandvården har under
              de senaste dagarna ifrågasatts i medierna generellt också. Jag
              förmodar att socialministern kommer att verka för att kvaliteten
              på tandvården för barn kommer att säkras på ett bättre sätt. Då
              tycker jag att man skulle kunna ta itu med problemet med amalgam
              också.
            </seg>
            <seg n="a4d13d2e">
              Herr talman! För ett par veckor sedan deltog flera av oss här
              i kammaren i debatten om jämställd vård. Socialministern medverkade
              då också, och många av oss tog upp behovet av könsperspektiv och
              statistik i olika vårdsammanhang. Beträffande tandvård och skillnader
              mellan könen konstaterar den statliga utredningen Tandvården till
              2010 att några större skillnader mellan kvinnor och män inte fanns
              men att det fanns ett undantag. Det gäller ökat tandvårdsbehov
              på grund av långvarig sjukdom eller funktionsnedsättning. Sjukdomar
              som nämns är bland annat reumatiska sjukdomar och ätstörningar
              som oftare drabbar kvinnor.
            </seg>
            <seg n="61c17a01">
              Herr talman! Jag vill avsluta mitt anförande med att ställa en
              fråga till socialministern. Kan socialministern se någon anledning
              till att tandvården också utvärderas ur ett genusperspektiv?
            </seg>
            <seg n="8ca32ed2">
              Herr talman! Till det här betänkandet har Miljöpartiet fem reservationer.
              Vi står självklart bakom samtliga våra reservationer men yrkar
              för tids vinning endast bifall till reservation nr 5.
            </seg>
            <seg n="56487759">
              I vår motion framför vi kritik mot regeringens förslag till ett
              nytt tandvårdsstöd samt lyfter fram och argumenterar för Miljöpartiets
              eget förslag till en ny tandvårdsförsäkring.
            </seg>
            <seg n="7feea446">
              Miljöpartiet delar regeringens två mål vad gäller ett nytt tandvårdsstöd.
              Däremot menar vi att de förslag som anges i propositionen inte
              svarar upp mot framför allt det första målet: att bibehålla en
              god tandhälsa hos individer med inga eller små tandvårdsbehov.
            </seg>
            <seg n="ef68d9c5">
              Miljöpartiet menar att för att uppnå detta mål måste ett ekonomiskt
              stöd ges till förebyggande insatser, och det måste finnas tydliga
              incitament som stimulerar till regelbundna tandvårdsbesök. Vår
              bedömning är att förslaget om ett allmänt tandvårdsbidrag inte
              skulle ge den ekonomiska avlastning som avses. För det stora flertalet
              försämras det ekonomiska stödet, vilket ger en dyrare tandvård
              än i dag. Det riskerar i sin tur att öka tandohälsan på lång sikt.
            </seg>
            <seg n="8e0933c2">
              Regeringen skriver förtjänstfullt om förebyggande tandvård i
              propositionen att det bästa skyddet mot höga tandvårdskostnader
              både för individen och för samhället är att kontinuerligt vidta
              förebyggande åtgärder så att den goda tandhälsan bevaras. Samtidigt
              saknas det en klar strategi för hur det ska uppnås. Vi menar att
              de förslag som lämnats inte har några incitament för förebyggande
              tandvård. Såsom vi ser det riskerar förslagen att leda till en
              kraftig försämring av det förebyggande tandhälsoarbetet.
            </seg>
            <seg n="1c69de3c">
              I slutbetänkandet Friskare tänder till rimliga kostnader skriver
              man att rapporter visar att de som inte besöker tandvården minst
              vartannat år löper en större risk att få tandhälsoproblem. De
              som inte besöker tandvården regelbundet tillhör i stor utsträckning
              socioekonomiska grupper för vilka det föreslagna karensbeloppet
              på 3 000 kronor kommer att vara en för tung ekonomisk utgift.
            </seg>
            <seg n="2f0a5bd8">
              Att enbart erhålla ett bidrag på antingen 300 eller 600 kronor
              vartannat år kommer inte att lätta den ekonomiska bördan nämnvärt.
              Med det föreslagna alltför höga karensbeloppet finns risken att
              många avstår från att besöka tandläkaren av rädsla för att kostnaderna
              ska bli för höga och inte förutsägbara.
            </seg>
            <seg n="73b2ec65">
              Vi håller med om vikten av att det ska finnas ett skydd för individen
              mot alltför höga kostnader men menar att de förslag som lämnas
              i propositionen inte ger ett tillräckligt bra skydd. Regeringens
              förslag utgår från ett karensbelopp på 3 000 kronor under vilket
              ingen ersättning utgår. Det medför att tandvården i de lägre kostnadsområdena
              blir dyrare än i det nuvarande systemet. I dagens system subventionerar
              staten all tandvård från den första kronan.
            </seg>
            <seg n="fc802ce1">
              Flera av remissinstanserna anser också att detta karensbelopp
              är för högt satt då många patienter inte kommer att få del av
              skyddet mot höga kostnader då de inte kommer att ha årliga tandvårdskostnader
              som överstiger 3 000 kronor. Tjänstetandläkarna skriver i sitt
              remissvar att man bedömer att utredningens förslag som helhet
              kommer att innebära icke obetydliga kostnadsökningar för mer än
              90 procent av patienterna.
            </seg>
            <seg n="e57ccd18">
              Enligt slutbetänkandet Friskare tänder till rimliga kostnader
              stiger den genomsnittliga tandvårdskostnaden från ca 1 500 kronor
              per år för patienter som är 20 år till ca 3 500 kronor för patienter
              som är 60 år. 80 procent av patienterna betalade mindre än 3 000
              kronor för sin tandvård under det år som avses i slutbetänkandets
              analys. De flesta patienter har höga tandvårdskostnader endast
              vid enstaka tillfällen i livet. Mycket få har det under flera
              år i sträck.
            </seg>
            <seg n="76ef9260">
              Med hänvisning till detta och övriga fakta som presenteras i
              slutbetänkandet menar Miljöpartiet att den modell som regeringen
              presenterar inte kommer att ge ett fullgott skydd mot höga tandvårdskostnader.
              Regeringens tandvårdsreform som i sin konstruktion bygger på det
              man kallar styckeprisersättning anser vi riskerar att bli kostnadsdrivande
              för staten och dyrare för alla medborgare utom för dem med mycket
              stora tandvårdsbehov.
            </seg>
            <seg n="8b61b7e7">
              Herr talman! Miljöpartiet vill införa en ny nationell tandvårdsförsäkring
              som ger människor råd med tandvård och som främjar förebyggande
              åtgärder. Vi vill införa ett system med frisktandvård till fast
              pris. Vi anser även att åldersgränsen för gratis tandvård ska
              höjas till 25 års ålder.
            </seg>
            <seg n="4b81e531">
              Den lägsta besöksfrekvensen för tandvårdsbesök finns i åldersgruppen
              2034 år, där endast drygt hälften besöker tandvården årligen enligt
              Ulfundersökningen. Flera andra undersökningar pekar också på att
              tandhälsan riskerar att försämras i yngre åldrar och bland personer
              med små ekonomiska resurser.
            </seg>
            <seg n="8d46ee7b">
              Allt fler unga studerar längre i dag än tidigare, och få har
              egen inkomst vid 20 års ålder. Därför menar Miljöpartiet att för
              att bibehålla en god tandhälsa hos unga och investera i en framtida
              tandhälsa ska den avgiftsfria tandvården inte upphöra vid 20 års
              ålder utan förlängas till 25 år.
            </seg>
            <seg n="df467792">
              Herr talman! Miljöpartiets förslag till en ny nationell tandvårdsförsäkring
              har vi valt att kalla Frisktandvård till fast pris. Förslaget
              innebär att det vid det första besöket görs en bedömning av en
              persons tandstatus och framtida vårdbehov, och utifrån detta placeras
              man i en viss riskklass. Den som blir placerad i lägsta klass,
              med betydelsen liten risk för tandohälsa, betalar en låg egenavgift,
              till exempel 40 kronor i månaden. Den som placeras i en högre
              riskklass får högre egenavgift. Vid en viss nivå går staten in
              och subventionerar kostnaden enligt en successiv upptrappning
              som ett slags högkostnadsskydd. Placeringen av en patient i en
              viss riskgrupp omprövas regelbundet, vilket innebär att patienten
              får kvitto på vad olika förebyggande åtgärder eller frånvaron
              av förebyggande åtgärder förväntas leda till i framtiden.
            </seg>
            <seg n="8d5f2f3b">
              Vi menar att det ska vara samma riskklassgruppering och samma
              avgiftsklasser oavsett var man bor i Sverige. Därför vill vi införa
              ett nationellt system. Exakt hur dessa riskklasser ska utformas
              och vilka indikationsnivåer som ska gälla behöver utredas vidare.
              Detta skulle kunna ske i ett samarbete mellan Tjänstetandläkarna,
              Privattandläkarna och Sveriges Kommuner och Landsting.
            </seg>
            <seg n="d540ed80">
              Herr talman! Frisktandvårdsmodellen leder till regelbundenhet
              i kontakten mellan den enskilde och tandvården och skapar incitament
              för såväl patienten som vårdgivaren att ha ett förebyggande förhållningssätt.
              Tandvård till fast pris gör att patienterna vet vad tandvården
              kostar och man försäkrar sig mot obehagliga överraskningar i form
              av alltför höga tandvårdskostnader.
            </seg>
            <seg n="75a419a8">
              De skilda avgiftsklasserna motiverar till egenvård och förebyggande
              åtgärder eftersom patienten vill undvika att hamna i en högre
              riskklass. Även vårdgivaren får incitament att prioritera förebyggande
              åtgärder för att minska risken för kostnadskrävande behandlingar
              i framtiden.
            </seg>
            <seg n="37f91469">
              I slutbetänkandet Friskare tänder till rimliga kostnader beskrivs
              på ett mycket bra sätt ett system med tandvård till fast pris.
              Tyvärr gav den nuvarande regeringen ett tilläggsdirektiv till
              utredningen där man angav att det nya tandvårdsstödet skulle ge
              ersättning per utförd åtgärd, så kallad styckeprisersättning.
              Därför fick inte utredningen möjlighet att slutföra arbetet med
              ett förslag till tandvård till fast pris och därför saknas beräkningar
              på vad detta skulle kosta. En del andra frågor lämnades också
              olösta.
            </seg>
            <seg n="483ef26c">
              Dock skriver man i slutbetänkandet att ett system med tandvård
              till fast pris är ett intressant alternativ till styckeprisbaserad
              finansiering av tandvård. Man gör bedömningen att förslaget om
              tandvård till fast pris är välfärdshöjande då patienternas risktagande
              minskar, och den ekonomiska osäkerheten minskar för både individen
              och staten. Vår bedömning är, trots att det i dagsläget inte finns
              några exakta ekonomiska beräkningar, att vårt förslag troligtvis
              skulle bli ekonomiskt mer fördelaktigt för både individen och
              staten. Därför vill vi att regeringen får i uppdrag att fortsätta
              att utreda förslaget med tandvård till fast pris och återkomma
              med ett förslag utifrån de riktlinjer som angavs i slutbetänkandet
              och i Miljöpartiets motion om tandvård till fast pris.
            </seg>
          </u>
          <note n="4b7cae7f">
            Anf. 22 THOMAS NIHLÉN (mp):
          </note>
          <note type="speaker" n="8b53caf8">
            Anf. 23 KENNETH JOHANSSON (c):
          </note>
          <note n="86b8438b">
            Herr talman! Först vill jag yrka bifall till förslagen i socialutskottets
            betänkande och avslag på samtliga motioner.
          </note>
          <u who="kenneth_johansson_5d683a" xml:id="i-8aa8311ca7c020af-0" n="9f3cee4a" prev="i-1f7c9effa41829fd-0">
            <seg n="445d1f42">
              Det betyder att utskottets majoritet Centerpartiet och övriga
              allianspartier ställer sig bakom regeringens proposition, vilket
              innebär en rejäl satsning på tandvården.
            </seg>
            <seg n="6aacc5ae">
              På en punkt förbättrar utskottet regeringens förslag. Det rör
              tandhälsoregistret. Vi har lyssnat på Datainspektionen och förstärker
              patientens integritetsskydd. I den delen säger jag tack till konstruktiva
              utskottskolleger. Den uppgiften löste vi på ett bra sätt, tycker
              jag.
            </seg>
            <seg n="c5fc31ee">
              Herr talman! Hela tänder med mindre hål i börsen det var rubriken
              i en kvällstidning för några dagar sedan. Jag tycker att det bra
              sammanfattar den storsatsning som allianspartierna nu gör för
              att förbättra tandvården i det här landet. Det leder till resultat
              redan i juli i år.
            </seg>
            <seg n="1fa9be6e">
              Det är, herr talman, en av de största enskilda reformerna på
              välfärdsområdet under den här mandatperioden. Det är en fördubbling
              av den statliga satsningen, från ca 3 miljarder kronor till hela
              6 miljarder kronor per år.
            </seg>
            <seg n="9a7300a7">
              Det är en glädjens dag, framför allt för alla patienter med stora
              behov av insatser som nu får råd att laga sina tänder och för
              ungdomar och andra som får ekonomiskt incitament och en puff att
              göra en undersökning för att kunna vidmakthålla den fina investering
              som de har gjort i sina tänder.
            </seg>
            <seg n="e5e4a8ad">
              Det är också en glädjens dag för oss allianspartier som nu kan
              leverera ett av våra allra viktigaste vallöften. Socialdemokraterna
              och Vänsterpartiet lovade och lovade och pratade och pratade år
              efter år, men det är nu som vi gör något. Det är nu som vi levererar.
              Det är nu som vi ser till att människor med stora behov av tandvårdsinsatser
              får hjälp. Det är nu, med en alliansregering, som vi klarar av
              det.
            </seg>
            <seg n="9bfcee38">
              Viss tacksamhet tycker jag kunde vara på sin plats. Det är en
              liten tendens av dysterkvist hos Lennart Axelsson, Elina Linna
              och Thomas Nihlén. Visa lite glädje! Visa att det satsas på att
              göra något. Lennart Axelsson inledde sitt anförande så fint med
              att det finns ett tryck, det finns en efterfrågan på åtgärder.
              Var glada, oppositionen!
            </seg>
            <seg n="fc1c4963">
              Herr talman! Nu införs ett allmänt tandvårdsbidrag på 600 kronor
              vartannat år för patienter som är 2029 år och över 75 år. För
              patienter som är 3074 år blir bidraget 300 kronor vartannat år.
              Den andra delen är skydd mot höga kostnader. Där får patienter,
              oavsett ålder, betala hälften av kostnaden för tandvård över 3
              000 kronor. För kostnader över 15 000 kronor står staten för hela
              85 procent.
            </seg>
            <seg n="40f48356">
              Vad innebär det? Jag ska ge tre typexempel.
            </seg>
            <seg n="ece0ac33">
              En tandlös patient som är mellan 20 och 64 år får i dag betala
              ca 50 000 kronor för en implantatbehandling. Med det nya högkostnadsskyddet
              sjunker patientens kostnad till drygt 15 000 kronor.
            </seg>
            <seg n="94c3c9bb">
              En 25-åring får i dag betala 500600 kronor för en vanlig undersökning
              och lite förebyggande tandvård. I det nya systemet sjunker patientens
              kostnad till 150250 kronor.
            </seg>
            <seg n="26f3e0bb">
              I dagens system har pensionärer, 65-plus, ett högkostnadsskydd
              enbart för protetiska åtgärder. Med det nya högkostnadsskyddet
              kommer man att få ett högkostnadsskydd även för den viktiga bastandvården,
              det vill säga fyllningar, rotfyllningar etcetera.
            </seg>
            <seg n="0b8179d4">
              Det är tre exempel på vad detta innebär i stora drag. Det är
              viktiga konsekvenser till fördel för den enskilde.
            </seg>
            <seg n="cb1e9844">
              Herr talman! En prisportal på Internet kommer också att införas
              hos Försäkringskassan där referenspriser för varje behandling
              anges för att stärka patientens ställning och undvika att tandläkarna
              tar ut högre priser nu när subventionerna införs. En ny nämnd
              för statligt tandvårdsstöd införs med uppgifter som framgår av
              proposition och betänkande.
            </seg>
            <seg n="3470fd9e">
              Alliansregeringen har också för avsikt, och det är vi från Centerpartiet
              mycket glada för, att titta på det så kallade tredje steget, en
              satsning så att de särskilt utsatta personerna som ofta har dålig
              tandhälsa ska få ett bättre stöd. Jag hoppas, mitt parti hoppas
              och jag utgår från att hela regeringens alla partier hoppas att
              det är någonting som vi ska lyckas genomföra under den här mandatperioden.
            </seg>
            <seg n="3c0fba8c">
              Herr talman! Nu tar vi ett stort steg till förmån för en god
              tandvård till en rimlig kostnad, med profilen att de som har de
              största behoven kommer först. Ett förebyggande arbete kommer i
              den andra delen. Vi riktar in oss på de mest utsatta grupperna
              som ett kommande steg.
            </seg>
            <seg n="f5954010">
              Herr talman! Det känns på alla sätt mycket bra för oss som nu
              lägger fram förslagen om att förbättra tandhälsan i landet.
            </seg>
          </u>
          <note type="speaker" n="859a539d">
            Anf. 24 ELINA LINNA (v) replik:
          </note>
          <u who="elina_linna_55caa4" xml:id="i-138d0c055ec3ce41-0" n="a55b3125">
            <seg n="097047e2">
              Herr talman! Kenneth Johansson tycker att jag ska visa glädje,
              till och med tacksamhet, tyckte jag att jag hörde. Kenneth Johansson
              tycker att jag ska vara tacksam för att regeringen nu lägger fram
              förslaget om tandvårdsreform.
            </seg>
            <seg n="efbef324">
              Jag sade också i mitt anförande, Kenneth Johansson, att jag tycker
              att det är bra. Visserligen hade jag med ett men, att det har
              tagit närmare två år innan regeringen kommer med förslaget. Men
              visst tycker jag att det är bra.
            </seg>
            <seg n="cc678138">
              Ändå är det så att Vänsterpartiet satsat över dubbelt så mycket
              på tandvården. Vi var i valrörelsen väldigt många partier, också
              Centerpartiet, ute och menade att tandvården ska in under högkostnadsskyddet.
              Men nu har gränsen satts vid 3 000 kronor. Det innebär enligt
              regeringens egna siffror att 80 procent av den vuxna befolkningen
              inte kommer att få någon subventionering över huvud taget.
            </seg>
            <seg n="4a582bac">
              Jag kollade med folktandvården i Sörmland, mitt hemlän. Där beräknar
              man att det är närmare 95 procent av de vuxna som inte kommer
              upp till kostnaden 3 000 kronor. Det är mycket tack vare den goda
              förebyggande tandhälsovård som vi har haft. Vad säger Kenneth
              Johansson till den stora majoriteten av svenska folket som inte
              kommer att få någon nytta av den här tandvårdsreformen?
            </seg>
          </u>
          <note type="speaker" n="92130c76">
            Anf. 25 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-b91d7eebe83e97d0-0" n="9f3cee4a">
            <seg n="750e009b">
              Herr talman! När det först och främst gäller tidsaspekten vill
              jag säga att det som allianspartierna lovade före valet är ett
              år fördröjt. Det har blivit fördröjt därför att underlaget med
              allt vad utredningar, dataförberedelser och liknande heter tar
              tid. Men när det året jämförs med alla de tolv år som Elina Linnas
              parti aktivt stödde den socialdemokratiska regeringen är jag ganska
              nöjd, glad och stolt över att vi nu är här.
            </seg>
            <seg n="0b31a6e1">
              Det vi åstadkommer nu klarade inte ni. Ni kan säga hur mycket
              som helst om att ni har mycket mer pengar, det har man oftast
              i opposition jag vet av egen erfarenhet men vi ser att ni inte
              fixade det. Ni har inte lagt fram något förslag. Ni har inte genomfört
              några förslag. Men vi gör det nu, och vi har pengar. Det är en
              fördubbling i budgeten, från 3 till 6 miljarder. Det är inte lite
              pengar. Det är mycket pengar.
            </seg>
            <seg n="5416a7b6">
              Den profil vi har, jag upprepar det jag sade tidigare, är att
              när man har problem börjar man oftast ta itu med de allra största
              problemen först. Det är det vi gör. De som inte har haft möjlighet
              att få de stora åtgärderna vidtagna kommer att ha möjlighet till
              det nu. Parallellt med det finns det också preventionsinsatser
              i den här profilen. Vi har båda delarna.
            </seg>
            <seg n="45086b18">
              Sedan finns det alltid en önskan, även från min sida, att göra
              mer. Men profilen är tydlig. Det är en jättesatsning som görs.
              Den kommer framför allt för dem med de stora behoven av insatser
              att bli en väldigt fin reform.
            </seg>
          </u>
          <note type="speaker" n="8912d303">
            Anf. 26 ELINA LINNA (v) replik:
          </note>
          <u who="elina_linna_55caa4" xml:id="i-138d0c055ec3ce41-1" n="a55b3125">
            <seg n="03f381bd">
              Herr talman! Tolv år säger Kenneth Johansson att vi samverkade
              med den socialdemokratiska regeringen. Jag vill påminna Kenneth
              Johansson om att det de fyra första åren var Centerpartiet som
              samverkade med Socialdemokraterna. Åtta år var det.
            </seg>
            <seg n="8fc5501a">
              Vi hade kommit långt med förberedelserna av reformen, men tyvärr,
              säger jag, kunde inte den borgerliga regeringen ta itu med de
              förberedelserna på en gång utan man valde att prioritera annat.
            </seg>
            <seg n="f2b9147b">
              Kenneth Johansson säger att det är lätt att ha pengar i opposition.
              Centerpartiet hade inte, som jag kommer ihåg, någon tandvårdsreform
              i sina budgetäskanden i opposition.
            </seg>
            <seg n="3456708b">
              Jag fick inget svar från Kenneth Johansson när det gäller majoriteten
              av svenska folket, som inte kommer att få något slags subventionering
              genom tandvårdsreformen. Tvärtom är det så att de väldigt många
              gånger kommer att få högre tandvårdskostnader. Vad säger Kenneth
              Johansson när det gäller till exempel studerande, när det gäller
              människor som är arbetslösa och som har låga inkomster och ska
              betala upp till 3 000 kronor innan subventioneringen träder i
              kraft? Är det rättvist?
            </seg>
          </u>
          <note type="speaker" n="2f4f58f3">
            Anf. 27 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-1f7c9effa41829fd-1" n="9f3cee4a" next="i-8aa8311ca7c020af-1">
            <seg n="6d0a712a">
              Herr talman! Om det nu var åtta år så jämför åtta år med ett
              år! Ett på åtta är ganska stor skillnad i ambitionsnivå. Det är
              ganska stor skillnad när det gäller hur lång tid vi tar på oss
              för att genomföra det som ni pratade om. Det är skillnaden.
            </seg>
            <seg n="9700086e">
              Det var från första stund full fart framåt när det gällde att
              jobba för att hitta den allra snabbaste möjligheten att komma
              i gång med tandvårdsreformen. Det var för att säkra den möjlighet
              som fanns att få kvalitet, och jag tycker att den 1 juli 2008
              är en stor framgång. Tack och lov att vi inte behöver vänta, en
              risk som fanns om ni hade fortsatt att ha majoritet med prat och
              prat. Nu är det handling som gäller.
            </seg>
            <seg n="e3f8d9be">
              Alla får del av subventionerna. Alla får det. Profilen gäller
              dem med de största behoven av insatser, men alla har möjlighet
              att få del av de förebyggande, de preventiva insatserna. Det gäller
              de studerande i högsta grad som nu får en utökad möjlighet till
              ett särskilt allmänt tandvårdsbidrag. Det gäller även de andra
              grupperna.
            </seg>
            <seg n="d21b0fb1">
              Men profilen i övrigt är att de som inte har kunnat gå till tandläkaren
              av ekonomiska skäl där klassklyftorna har synts, Elina Linna,
              i dessa personers leende nu får förutsättningar att göra det.
              Att begränsa klassklyftorna trodde jag att Elina Linna och jag
              kunde vara överens om är någonting som vi ska arbeta för.
            </seg>
          </u>
          <note n="bffc91c7">
            Anf. 28 THOMAS NIHLÉN (mp) replik:
          </note>
          <u who="kenneth_johansson_5d683a" xml:id="i-8aa8311ca7c020af-1" n="9f3cee4a" prev="i-1f7c9effa41829fd-1">
            <seg n="ff809a18">
              Herr talman! Jag tänkte också ta upp frågan om att regeringens
              förslag leder till att de allra flesta får en dyrare tandvård.
              Ett av de två mål som regeringen har satt upp för det nya tandvårdsstödet
              är att bibehålla en god tandhälsa hos individer med inga eller
              små tandvårdsbehov.
            </seg>
            <seg n="6d7af699">
              Ett av de allra tyngsta skälen till att många personer, speciellt
              i yngre åldrar, avstår från att regelbundet besöka tandvården
              är rädsla för höga kostnader och för icke förutsägbara kostnader.
            </seg>
            <seg n="a365144d">
              Regeringen föreslår att man tar bort dagens subvention från första
              kronan och ersätter den med ett karensbelopp på 3 000 kronor.
              Det innebär att staten inte betalar ut någon subvention under
              detta belopp. Även om man räknar med det allmänna tandvårdsbidraget
              på 150 eller 300 kronor per år blir tandvårdsbesöken dyrare för
              90 procent av patienterna.
            </seg>
            <seg n="3aa15343">
              Hur har regeringen tänkt, Kenneth Johansson, att man ska uppnå
              det första målet? Hur ska man få fler yngre personer att regelbundet
              besöka tandvården när man skapar ett system som gör det dyrare
              att gå till tandläkaren än i dagens system?
            </seg>
          </u>
          <note type="speaker" n="51c8a73b">
            Anf. 29 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-1f7c9effa41829fd-2" n="9f3cee4a" next="i-8aa8311ca7c020af-2">
            <seg n="8470fda7">
              Herr talman! Det blir kanske lite upprepningar. Det här är tänkt
              i två steg. Det viktigaste för ungdomar är de preventiva insatserna.
              Det allmänna tandvårdsbidraget är 600 kronor vartannat år. Det
              är inte bara taget ur luften. Det är bedömt att beloppet ska innebära
              puffen att undersöka sig när man som 1920-åring ska fortsätta
              att vidmakthålla sin fina tandhälsa. På så sätt ska man inte prioritera
              biobiljetten före tandvårdsbesöket. På så sätt ska ungdomarna
              nås.
            </seg>
            <seg n="aa335dff">
              Det här är precis vad som behövs för att åstadkomma den effekten.
              Det är en viktig satsning.
            </seg>
            <seg n="93489b22">
              I övrigt är det fråga om den prioritering jag tog upp i tidigare
              inlägg. De som har de största behoven kommer att få de största
              insatserna. Det är den medvetna prioritering vi gör. De största
              behoven går först.
            </seg>
          </u>
          <note n="c3bd81fc">
            Anf. 30 THOMAS NIHLÉN (mp) replik:
          </note>
          <u who="kenneth_johansson_5d683a" xml:id="i-8aa8311ca7c020af-2" n="9f3cee4a" prev="i-1f7c9effa41829fd-2">
            <seg n="5da9ac8c">
              Herr talman! Av Kenneth Johanssons svar kan jag inte riktigt
              tolka ut om vi är överens om att det verkligen blir dyrare för
              det stora flertalet.
            </seg>
            <seg n="3aa87f24">
              På s. 148 i propositionen skriver regeringen: Patientens kostnad
              för i princip all tandvård som kostar mer än 4 0005 000 kronor
              kommer att bli lägre. Det innebär rimligtvis att om kostnaden
              ligger under den nivån blir patientens kostnader högre än i dag.
              Om dessa siffror kopplas ihop med tabellen 19.3 på s. 456 i slutbetänkandet
              går det att utläsa att 90 procent av alla patienter har vårdgivarkostnader
              under 5 000 kronor. Samma slutsats som flera har tagit upp tidigare
              har även tjänstetandläkarna kommit fram till. De beskriver i sitt
              remissvar att utredningens förslag som helhet kommer att innebära
              icke obetydliga kostnadsökningar för mer än 90 procent av patienterna.
            </seg>
            <seg n="6131295c">
              Står Kenneth Johansson bakom uppgifterna i propositionen och
              i slutbetänkandet, och delar han tjänstetandläkarnas uppfattning
              att det verkligen blir dyrare för 90 procent av alla patienter?
            </seg>
          </u>
          <note type="speaker" n="5fad2b70">
            Anf. 31 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-b91d7eebe83e97d0-1" n="9f3cee4a">
            <seg n="d3def3e2">
              Herr talman! I förslaget ligger en självrisk på 3 000 kronor.
              Där har Thomas Nihlén svaret. Det är ganska enkelt att inse att
              om man inte kommer upp i 3 000 får man inte del av den delen av
              reformen.
            </seg>
            <seg n="79f63ceb">
              Jag har upprepat att det är de stora insatserna som många i dag
              inte kan få utförda av ekonomiska skäl som vi i första hand prioriterar.
              Till detta kommer den andra delen om det allmänna tandvårdsbidraget
              som har det preventiva syftet. Det är profilen på detta. Det innebär
              en självrisk, och det står vi för.
            </seg>
            <seg n="f33829a0">
              Jag har tydligt redovisat ett par typfall som jag har hämtat
              ur Tandvårdsutredningen för vad detta kommer att innebära. Det
              är dramatiskt positiva förändringar när det gäller de höga behandlingskostnaderna.
              Det är en rejäl förbättring för en ungdom och även för en person
              över 75 år. De kommer med hjälp av tandvårdsbidraget att få en
              förbättring. För pensionärer 65-plus är det också en förbättring
              i och med att de får räkna in bastandvård, till exempel fyllningar
              och rotfyllningar. Det här är profilen. De med de största behoven
              går först. Det är rimligt.
            </seg>
          </u>
          <note type="speaker" n="13b5c2ea">
            Anf. 32 MARIANNE KIERKEMANN (m):
          </note>
          <u who="marianne_kierkemann_2475ec" xml:id="i-a1295e11c4fcb07f-0" n="afd4caf4">
            <seg n="64d598a4">
              Herr talman! Socialdemokraterna har i valrörelse efter valrörelse
              bekymrat talat om att tänderna håller på att bli en klassfråga
              utan att göra något åt det. Alliansregeringen, med Moderaterna,
              Centerpartiet, Folkpartiet och Kristdemokraterna, infriar nu ett
              av sina vallöften från och med den 1 juli 2008. Det är en tandvårdsreform
              som gör skillnad för alla.
            </seg>
            <seg n="e1ae403b">
              Reformen innehåller två delar, bland annat att bibehålla och
              förbättra tandhälsan hos friska individer genom en tandvårdscheck
              på 600 kronor vartannat år för 2029-åringar samt för dem som är
              över 75 år, vidare 300 kronor vartannat år för dem som är 3074
              år att användas i första hand till undersökning och förebyggande
              tandvård, men den kan också användas som delbetalning för abonnemangstandvård.
            </seg>
            <seg n="ce161197">
              Det viktigaste motivet för att införa en tandvårdscheck är att
              en underkonsumtion av förebyggande tandvård riskerar att leda
              till att de stora grupper som i dag har en god tandhälsa inte
              bibehåller denna. Checken syftar också till att andelen av den
              vuxna befolkningen som i förebyggande syfte besöker tandvården
              ska öka samt till en ökad medvetenhet om vikten av det egna ansvaret
              för sin tandhälsa.
            </seg>
            <seg n="c3f86308">
              Den andra delen, högkostnadsskyddet, eller tandvårdsersättningen,
              avser att göra det möjligt för individer med stora tandvårdsbehov
              att få tandvård till en mer rimlig kostnad än vad som är fallet
              i dag. Karensbeloppet, det vill säga det man får betala själv,
              blir 3 000 kronor, mot i dag 7 700 kronor. För kostnader mellan
              3 000 kronor och 15 000 kronor betalar staten 15 procent, och
              när kostnaden överstiger 15 000 kronor betalar staten 85 procent.
              Tandvården för barn och unga kommer även i fortsättningen att
              vara kostnadsfri upp till 20 år.
            </seg>
            <seg n="2a482bac">
              Det kommer också att inrättas en ny nämnd för det statliga tandvårdsstödet
              med uppgift att meddela föreskrifter om ersättningsberättigade
              tandvårdsåtgärder samt referenspriser. Med den prisportal med
              referenspriser som också ska inrättas blir det möjligt att jämföra
              priser hos den egna tandläkaren med referenspriserna, vilket stärker
              patientens ställning.
            </seg>
            <seg n="aae11683">
              Herr talman! Så ser i stora drag den tandvårdsreform ut som regeringen
              vill genomföra. Den stora skillnaden om man jämför med dagens
              tandvårdsstöd är tandvårdschecken, som inte finns i dag, och högkostnadsskyddet,
              som omfattar alla från 20 års ålder, i motsats till i dag. Det
              här gör att man inte behöver vänta tills man har fyllt 65 år för
              att få del av högkostnadsskyddet. Den tröskeleffekt som innebär
              att man väntar kanske tre fyra år eller längre med att gå till
              tandläkaren, som i de flesta fall av naturliga skäl innebär väsentligt
              högre kostnader, försvinner därmed. Dessutom omfattas även material
              som till exempel ädel- och gjutmetaller och inte endast protetik,
              vilket det inte gör i dag.
            </seg>
            <seg n="6a2f54dc">
              Vi kan då titta på några av de reservationer som oppositionen
              har lämnat.
            </seg>
            <seg n="f3bec577">
              Vänsterpartiet har yrkat avslag på propositionen i dess helhet
              och vill att regeringen utreder och återkommer med förslag till
              en ny tandvårdsreform.
            </seg>
            <seg n="d25a4130">
              Den tandvårdsreform som nu läggs fram har utretts sedan den 1
              december 2005 och ska genomföras från och med den 1 juli 2008.
              Det är en bra utredning. Det är en bra reform för den som har
              stora tandvårdsbehov.
            </seg>
            <seg n="958e3f48">
              Som exempel kan nämnas en behandling med ett vårdgivarpris på
              73 000 kronor som i det gamla systemet hade kostat patienten 18
              000 kronor för en person över 65 år och 50 000 kronor för alla
              mellan 20 och 64 år. I det nya systemet kommer samma behandling
              att kosta under 18 000 kronor, inte bara för den som är över 65
              år utan för alla.
            </seg>
            <seg n="54bcf5f1">
              Dessutom kan jag konstatera när jag läser i utredningen att det
              inte i ett enda typfall som utredningen har visat blir dyrare
              i det nya systemet utan billigare, och skillnaden blir större
              ju dyrare behandlingen är. Det är också avsikten med reformen.
            </seg>
            <seg n="8e32fc09">
              Det är dessutom inte rimligt att dra denna fråga i långbänk.
              Människor behöver ett bättre tandvårdsstöd än i dag och det fort.
            </seg>
            <seg n="d323600f">
              Socialdemokraterna har yrkat på att införa fri tandvård även
              för 2024-åringar. Om man då läser direktiven till den utredning
              som Socialdemokraterna själva fattade beslut om den 1 december
              2005, och som alliansregeringen valde att bara lägga ett tilläggsdirektiv
              till, står det uttryckligen att utredaren ska lägga fram förslag
              till ett nytt tandvårdsstöd som ska gälla från och med det år
              man fyller 20 år. Vad är det som har förändrats sedan dess? Är
              behoven större i dag än i december 2005, eller är det lättare
              att finansiera ur någon annans plånbok?
            </seg>
            <seg n="a3d82043">
              Tandvårdsbidraget borde vara högre ja, det kan man naturligtvis
              tycka. Men avsikten med tandvårdsbidraget är att ge en puff i
              ryggen för unga vuxna att gå till tandläkaren och kolla så att
              inget dramatiskt har hänt med tänderna. Om man gör det vartannat
              år från och med det år den fria tandvården tar slut och sköter
              sina tänder däremellan räcker det i de flesta fall för att slippa
              stora tandvårdskostnader senare i livet.
            </seg>
            <seg n="77c293a3">
              Slutligen kan jag säga att vi väl inte hade räknat med att oppositionen
              skulle vara nöjd med den här reformen. Enligt oppositionen är
              det för lite pengar, stöd till fel personer och så vidare. Men
              faktum kvarstår: Samtidigt som vi har sänkt skatterna satsar vi
              6 miljarder 3 miljarder mer än den tidigare regeringen.
            </seg>
            <seg n="98d3cfe0">
              Att det kommer ett år senare men är dubbelt så mycket pengar
              kanske man kan försvara. Men 6 miljarder, och 3 miljarder mer
              än den tidigare regeringen, borde rimligen betyda att tandvård
              för 3 miljarder mer kommer svenska folket till del. Det är ändå
              ganska mycket pengar.
            </seg>
            <seg n="52b67ba7">
              Sedan kan man undra över Vänsterpartiets 13 miljarder till en
              tandvårdsreform: Varför har man inte satsat på denna viktiga reform
              under de föregående tolv åren när man har haft möjlighet?
            </seg>
          </u>
          <note type="speaker" n="ccd2e2fb">
            Anf. 33 LENNART AXELSSON (s) replik:
          </note>
          <u who="lennart_axelsson_ca2940" xml:id="i-12895bf998b55414-1" n="b95429ad">
            <seg n="4a3d7c1e">
              Herr talman! När Marianne Kierkemann började komma in på direktiven
              kände jag mig manad att gå upp och kommentera det.
            </seg>
            <seg n="14c5ecb7">
              Verkligheten förändras naturligtvis över tid. Vi har sett rapport
              efter rapport som påpekar att just gruppen 2025-åringar, och ibland
              ännu äldre, har fått det svårare ekonomiskt än man kanske hade
              det förr när man började jobba tidigare. Allt fler väljer att
              studera och kommer ut i arbetslivet mycket senare. Vi tycker att
              det är ett tillräckligt motiv för att nu föreslå att det ska bli
              fri tandvård upp till 25 år så att fler väljer att fortsätta att
              gå till tandläkaren. I dag avstår man av ekonomiska skäl.
            </seg>
            <seg n="005a548e">
              Marianne Kierkemann läste i direktiven, och jag tolkar dem så
              att man skulle föreslå en modell efter 20 år. Det är det vi gör.
              Jag vet inte vad frågan var i den delen.
            </seg>
            <seg n="ac4eb5f5">
              När det gäller varför vi inte föreslog det under den tidigare
              perioden, under de tolv år som är det mantra som alltid framförs
              från majoritetens sida, är det så att de ekonomiska förutsättningarna
              har förändrats väldigt mycket. Jag tror att man kan visa tydliga
              siffror på det.
            </seg>
            <seg n="34d93148">
              I februari var statens överskott 53 miljarder, och det är de
              pengarna som vi inte hade. Om vi vid det senaste maktskiftet hade
              haft de ekonomiska förutsättningarna hade vi naturligtvis kunnat
              göra många reformer och göra den här reformen mycket bättre än
              vad den är i dag. Även vårt förslag hade sett annorlunda ut. Vi
              måste anpassa oss till den verklighet som finns.
            </seg>
          </u>
          <note type="speaker" n="cf00e05a">
            Anf. 34 MARIANNE KIERKEMANN (m) replik:
          </note>
          <u who="marianne_kierkemann_2475ec" xml:id="i-a1295e11c4fcb07f-1" n="afd4caf4">
            <seg n="e031962f">
              Herr talman! Vad man skulle göra efter det att man har fyllt
              20 år det är ju precis det vi föreslår. De här tandvårdscheckarna
              är en puff i ryggen. Om man från det att tandvårdsstödet tar slut
              när man är 20 år fortsätter att använda tandvårdschecken och går
              till tandläkaren och får tänderna undersökta och, som jag sade
              i mitt anförande, sköter om sina tänder under tiden däremellan
              är jag helt övertygad om att man kommer att fortsätta att ha en
              god tandhälsa.
            </seg>
            <seg n="4f15e5fb">
              Det är inte heller alla ungdomar som är under 20 år och har fri
              tandvård som alltid går till tandläkaren. Det beror möjligen på
              att föräldrarna inte puffar på dem jag vet inte vilken anledningen
              är. Jag tror att tandvårdschecken kommer att bli en väldigt bra
              puff i ryggen.
            </seg>
            <seg n="aa426af7">
              Man pratar om de 53 miljarder i överskott som inte fanns tidigare.
              Nej, utan att dra in någonting annat i den här debatten kan jag
              säga att det finns en anledning till det, och det är alliansregeringens
              politik för att fler ska arbeta.
            </seg>
          </u>
          <note type="speaker" n="11141ee2">
            Anf. 35 LENNART AXELSSON (s) replik:
          </note>
          <u who="lennart_axelsson_ca2940" xml:id="i-12895bf998b55414-2" n="b95429ad">
            <seg n="d3bb6a46">
              Herr talman! Nu fick vi höra det också det ska vara alla i arbete,
              oavsett om man är sjuk eller någonting annat.
            </seg>
            <seg n="e7723669">
              Jag funderar lite: Är inte Marianne Kierkemann något bekymrad
              över kritiken mot förslaget för att det är bara två av tio som
              kommer att gynnas? Det borde leda till några tankar om att man
              kanske skulle ha koncentrerat förslaget mer till den del som handlar
              om just förebyggande. Men så är det tydligen inte.
            </seg>
            <seg n="f262bb38">
              När det handlar om prioriteringarna må 53 miljarder vara en sak.
              Det blir också 55 miljarder från försäljningen av Vin &amp; Sprit.
              Det är väldigt mycket pengar som man kan använda på olika sätt.
              Som jag sade i mitt inledningsanförande handlar politik om att
              prioritera, och jag tycker att majoriteten i det här sammanhanget
              har prioriterat felaktigt. Det är det vi försöker opponera mot.
            </seg>
          </u>
          <note type="speaker" n="8ea3371f">
            Anf. 36 MARIANNE KIERKEMANN (m) replik:
          </note>
          <u who="marianne_kierkemann_2475ec" xml:id="i-a1295e11c4fcb07f-2" n="afd4caf4">
            <seg n="dbdd2c51">
              Herr talman! Vi kanske inte ska ge oss in i någon arbetsmarknadspolitisk
              debatt. Men kort kan jag säga att den prioritering som man gör
              med de 55 miljarderna är att betala av på statsskulden, vilket
              innebär 2 miljarder mer i statskassan i form av minskade räntor.
            </seg>
            <seg n="f70277bc">
              När det gäller dem som ligger under det karensbelopp som nu sätts
              måste vi bara konstatera att den avvägning som är gjord i utredningen
              innebär att vi vill satsa på att folk ska gå till tandläkaren
              och att de som har stora tandvårdsbehov ska få hjälp och stöd
              att åtgärda detta. Det är från 20 års ålder. Om man ligger under
              karensbeloppet har man inte så stora problem med tänderna. Det
              är ju dem som har riktigt stora problem med tänderna som vi vill
              försöka stötta i den här reformen.
            </seg>
          </u>
          <note type="speaker" n="7d82e096">
            Anf. 37 TOBIAS KRANTZ (fp):
          </note>
          <u who="tobias_krantz_7ba907" xml:id="i-54b85f0065b07456-0" n="e1f005ac">
            <seg n="df53444f">
              Herr talman! Vi står i dag inför ett historiskt beslut. Efter
              år av debatt och utredningar sjösätts äntligen en genomgripande
              och av många människor mycket efterlängtad tandvårdsreform. Det
              Socialdemokraterna inte klarade av under tolv år trots ständiga
              löften genomför nu alliansregeringen efter bara knappt två år
              vid makten. Politik är att vilja, sade en gång Olof Palme. Ja,
              det är det sannerligen.
            </seg>
            <seg n="760a4f5c">
              Det är en glädjens dag i dag. Nu kan fattiga studenter och fattiga
              äldre som tidigare inte har haft möjlighet att gå till tandläkaren
              äntligen boka in det efterlängtade tandvårdsbesöket. Nu kan alla
              de som i dag dignar under digra tandläkarräkningar äntligen se
              ljuset i tunneln.
            </seg>
            <seg n="2468ffbd">
              Herr talman! 20 procent av den vuxna befolkningen i Sverige i
              dag uppger att de inte har råd att gå till tandläkaren trots att
              de har ett behov av det. Vi har väldigt höga tandvårdspriser i
              Sverige. Vi har haft en av de största ökningarna i EU-området
              under 2000-talet. Det finns flera anledningar till att tandvården
              är dyr. En är att tandvård till sin natur är rätt kostsamt att
              producera. En annan är att tandvårdsmarknaden ofta har fungerat
              dåligt och fungerar dåligt. En tredje faktor är att det statliga
              stödet till tandvården inte har hängt med i utvecklingen.
            </seg>
            <seg n="e663e78e">
              Alliansen lovade i valrörelsen att vi skulle genomföra en stor,
              omfattande tandvårdsreform. Vi pekade ut riktlinjerna för hur
              den skulle se ut. Nu infriar vi löftet. Det är en reform i två
              delar. Den första handlar om det förebyggande arbetet tandvårdscheck,
              tandvårdsbidrag, kärt barn har många namn. Varje enskild individ
              kommer att få 300 kronor vartannat år att gå till tandläkaren
              för. De grupper som hittills har gått till tandläkaren i alldeles
              för liten utsträckning unga mellan 20 och 29 och äldre över 75
              år får det dubbla beloppet.
            </seg>
            <seg n="6914e076">
              Den andra delen handlar om ett högkostnadsskydd. Under 3 000
              kronor får man betala kostnaden själv. Mellan 3 000 och 15 000
              kronor betalar man hälften, och över 15 000 kronor betalar man
              15 procent. Sammantaget innebär detta rätt så rejäla lindringar
              när det gäller tandvårdskostnader för dem som har de allra största
              problemen med sina tänder. Vi ska också komma ihåg att detta innebär
              att det tidigare misslyckade socialdemokratiska högkostnadsskyddet
              för äldre avvecklas.
            </seg>
            <seg n="af263f8d">
              Med det gamla tandvårdsstödet och högkostnadsskyddet lönade det
              sig inte att göra behandlingar när man var i en viss ålder, eftersom
              högkostnadsskyddet trädde in först ett eller kanske två år senare.
              Det ledde till en försämrad tandhälsa för många äldre. Det är
              bra att vi avvecklar det systemet.
            </seg>
            <seg n="3791b718">
              Sammantaget tycker jag att det här har en mycket stark socialliberal
              profil. Vi satsar starkt på det förebyggande arbetet, som vi vet
              är väldigt viktigt. Vi satsar på de grupper som har det allra
              tuffast ekonomiskt och som verkligen har de stora tandvårdsbehoven.
            </seg>
            <seg n="4a22e2a4">
              Jag kan inte låta bli att göra reflexionen att det för oppositionspartierna
              verkar vara ett problem att 9095 procent av den svenska befolkningen
              inte kommer upp i tandvårdskostnader på 3 000 kronor eller mer.
              Det ska vi väl vara jätteglada för? Elina Linna berättade om hur
              fantastiskt det ser ut i Sörmland. Där kommer de allra flesta
              inte upp i kostnader över 3 000 kronor. Det är väl jättebra? Det
              är fantastiskt kul att människor slipper betala höga tandläkarräkningar
              och att staten slipper subventionera höga tandläkarräkningar.
            </seg>
            <seg n="fa97a919">
              Jag trodde att hela syftet med den politik vi bedriver skulle
              vara att undvika kostnader och mänskligt lidande. Här verkar debatten
              gå åt rakt motsatt håll: Största möjliga bidrag till alla, verkar
              vara den genomgripande politiken från oppositionen.
            </seg>
            <seg n="d0618d7a">
              Herr talman! Mot det förslag som regeringen i dag lägger fram
              och som vi i majoriteten står bakom står en hopplöst splittrad
              opposition. Socialdemokraterna säger ja till delar av förslaget
              men nej till andra. Miljöpartiet vill, som Thomas Nihlén framhöll,
              ha ett helt annat system. Vänsterpartiet vill avslå propositionen.
              Om deras reservation gick igenom skulle det leda till att alla
              de förbättringar som människor nu har sett fram emot skulle ske
              den 1 juli inte kommer att inträffa. Alla de som har höga tandläkarräkningar
              kanske studenter som har följt debatten och tänkt att de äntligen
              skulle få råd att gå till tandläkaren kommer med Vänsterpartiets
              förslag inte att få denna lindring i sin ekonomiska situation.
              Låt oss inte glömma det. Sammantaget ger det en bild av en opposition
              som inte är regeringsfähig och inte har möjligheter att driva
              en samlad politik.
            </seg>
            <seg n="1d6d73fa">
              Jag kan inte heller underlåta att reflektera lite över tonen
              från oppositionspartierna i debatten. Man skulle nästan kunna
              tro att man var på årsmöte med gnällspikarnas riksförbund. Det
              blir ingen hejd på eländet om regeringens förslag genomförs. Det
              är fel på nivåerna. Det är fel på beredningen. Just när det gäller
              beredningen har vi ju i utskottet, i konstruktiv dialog med departementet,
              rättat till de problem som fanns med Datainspektionen och det
              nya tandhälsoregistret. Jag tycker att det är bra. Vi har haft
              en bra dialog och diskussion med departementet om detta. Men snälla
              nån, ni har berett den här frågan i tolv år! Det är väl ändå att
              ta i?
            </seg>
            <seg n="8af66f2d">
              Socialdemokraterna och oppositionen säger att vi satsar för lite
              pengar och att det är fel profil. Men oavsett hur länge de partier
              som i dag sitter i opposition satt vid maktens köttgrytor om det
              var tolv år eller åtta år är det ett faktum att ni inte gjorde
              något. Under dessa tolv eller åtta år avsatte ni inga pengar för
              att människor skulle få en lindring i sina tandvårdskostnader.
              De pengarna uteblev. Nu avsätter vi i alliansen pengar, men under
              den tid som ni hade chansen blev det inga nya pengar till den
              svenska tandvården. Den kritik som nu kommer från ert håll, om
              att nivåerna är otillräckliga och att vi inte satsar tillräckligt,
              finns det skäl att ta väldigt lätt på. Den är inte alls trovärdig.
            </seg>
            <seg n="d34bdbcd">
              Den slutsats som jag drar av oppositionens inlägg i den här debatten
              är att det är bäst att alliansen regerar. Äntligen får Vänsterpartiet,
              Miljöpartiet och Socialdemokraterna möjlighet att prioritera tandvården.
              Ni säger ju att ni lägger mer pengar till den. Så bra att ni nu
              äntligen kan prioritera tandvården i era budgetar, för under den
              tid ni hade chansen att göra det i regeringsställning fanns det
              ingen sådan prioritering.
            </seg>
            <seg n="274d3b34">
              Avslutningsvis, herr talman, vill jag rikta uppmaningen till
              oppositionen: Upp med mungiporna! Det som ni under alla år har
              lovat genomför vi nu.
            </seg>
          </u>
          <note type="speaker" n="a006c0e4">
            Anf. 38 CHATRINE PÅLSSON AHLGREN (kd):
          </note>
          <u who="unknown" xml:id="i-cd237dc873940e94-0" n="62c346ea">
            <seg n="36eaeea5">
              Herr talman! Kära vänner! Naturligtvis är det en stor glädje
              också för mig att vi nu ska ta beslut i dag kl. 16 eller strax
              efter om ett nytt system för tandvården. Det tycker jag känns
              oerhört bra. Det är människorna med de största behoven som kommer
              att få den största hjälpen. Det är precis så som alliansregeringen
              vill ha det.
            </seg>
            <seg n="85c43419">
              Jag förstår mig inte på Elina Linna och vänsterkartellen som
              ojar sig över att inte alla får det bättre. Jag förstår inte vad
              ni har för profil med ert arbete. Jag har inte hört någon gång
              att ni inte vill ha självrisk när det gäller läkarbesök eller
              mediciner. Jag har förstått att vi är överens om att det behöver
              vara ett högkostnadsskydd. Hur stort det sedan ska vara kan vi
              resonera om.
            </seg>
            <seg n="35900558">
              Målet med regeringens proposition och förslaget i betänkandet
              är ju att bibehålla en god tandhälsa hos individer med inga eller
              små tandvårdsbehov och att möjliggöra för individer med stora
              tandvårdsbehov att få tandvård till en rimlig kostnad. Med de
              målen har regeringen lagt fram förslag som majoriteten i utskottet
              har ställt sig bakom.
            </seg>
            <seg n="4a71f1ed">
              Vi vill ha ett nytt tandvårdsstöd som är enkelt och sammanhållande.
              Jag vet inte hur många av oss som kan tala om exakt hur det fungerar
              i dag. Men på s. 149 i propositionen kan man längst ned på högersidan
              läsa hur det nya förslaget slår för patienterna i förhållande
              till i dag.
            </seg>
            <seg n="718c21a8">
              Det är faktiskt så att det kommer att bli inga eller mycket obetydliga
              förändringar för personer som i dag har kostnader under 3 000
              kronor. Detta står i propositionen. Det är inget som jag står
              här och hittar på. Och det kommer inte att bli särskilt stora
              förändringar för dem som har kostnader på 4 0005 000 kronor heller.
            </seg>
            <seg n="9da2b309">
              Vad är det man står och bröstar upp sig för och argumenterar
              för? Menar man att det är så bra i dag och att alla får så mycket
              subventioner? Det är fel, kära vänner och kolleger i utskottet.
            </seg>
            <seg n="12ad5c44">
              Faktum är att det blir ungefär likadant under de åren, men vi
              satsar i princip 3 miljarder för människor som i dag inte har
              möjlighet att få tandvård.
            </seg>
            <seg n="adb96621">
              Åh, vad jag är stolt över att tillhöra en regering som ser så
              på en välfärdsreform! Jag skulle önska att ni också vore glada
              för det, även om ni inte regerar.
            </seg>
            <seg n="ece656f9">
              Jag vill också säga att effekterna av det här inte nog tydligt
              kan upprepas för svenska folket. Människor som har tandvårdskostnader
              från 15 000 och uppåt får alltså endast betala 15 procent av de
              kostnaderna. Det är fullständigt lysande.
            </seg>
            <seg n="98921618">
              För framtiden gynnar det här förslaget grunden för regelbundna
              tandläkarbesök. På sikt kan det därmed vara mycket få som kommer
              att ha höga tandvårdskostnader och stora behov i sin munhåla,
              om människor regelbundet går till tandläkaren. Detta gör det,
              på sikt, billigare för både patienten och staten. Visst är det
              en bra grej! Också Anders Borg borde applådera.
            </seg>
            <seg n="37804c03">
              Detta stärker den förebyggande tandhälsovården. Det är inte enbart
              de unga, de mellan 20 och 29 år, som får 600 kronor, utan även
              våra kära vänner som har fyllt 75. Det har inte så många av oss
              gjort än. Det är 600 kronor för att verkligen satsa på våra äldre.
              Som mina kolleger så förtjänstfullt har sagt får även människor
              över 65 år en billigare tandvård när de har höga kostnader, och
              då ingår allt, inte bara en viss liten del.
            </seg>
            <seg n="1d3a6c78">
              Det här minskar de sociala klyftorna. Åh, vad underbart! Ingen
              ska längre behöva skämmas för att le, för att vara glad när man
              träffar vänner och bekanta ute på stan eller i snabbköpet eller
              på det särskilda boendet.
            </seg>
            <seg n="9eef5c0b">
              Vi ska skapa en miljö, en välfärd, där vi alla kan ha en god
              tandhälsa. Det ser jag mycket fram emot därför att det i grunden
              handlar om en syn på välfärden och om alla människors lika värde.
            </seg>
            <seg n="687a16bc">
              Tandhälsoregistret har diskuterats en hel del. Man kan undra:
              Är det nödvändigt att ha ett tandhälsoregister? Ja, tidigare har
              vi inte haft något bra tandhälsoregister så att vi har kunnat
              se hur tandhälsan har utvecklats. Men också detta gör alliansregeringen
              nu.
            </seg>
            <seg n="d9c91ac4">
              Vi ska kunna se för framtiden och ha tydliga beskrivningar av
              hur tandhälsan utvecklas. Vid behov ska vi kunna föreslå åtgärder
              som är rätta i den situation som Sverige befinner sig i. Därför,
              herr talman, tänkte jag avsluta med att yrka bifall till förslaget
              i betänkandet och avslag på reservationerna.
            </seg>
            <seg n="ffeb5ae5">
              Jag förstår, herr talman, att vänsterkartellen måste ha lite
              reservationer. Jag förstår att ni måste hitta argument och gå
              emot oss. Men i sak måste ni vara lyckliga. Det är jag.
            </seg>
          </u>
          <note type="speaker" n="3a2ad9f0">
            Anf. 39 ELINA LINNA (v) replik:
          </note>
          <u who="elina_linna_55caa4" xml:id="i-138d0c055ec3ce41-2" n="a55b3125">
            <seg n="b4ec7d04">
              Herr talman! Jag hade inte tänkt begära replik på Chatrine Pålsson
              Ahlgrens anförande, men så kom det här med vänsterkartell åter
              upp. Ordet kartell är negativt laddat. Alliansen, högerpartierna,
              använde ordet konsekvent inför valet förra mandatperioden, och
              nu dyker ordet kartell upp igen.
            </seg>
            <seg n="232455d3">
              Jag har tidigare i en talarstol bett om en definition av ordet
              kartell. Hur skulle det låta om vi hela tiden skulle upprepa mantrat
              högerkartell? Syftet med ordet kartell är att ifrågasätta partierna
              på vänstersidan. Jag tycker att det är beklagligt att man håller
              fast vid en negativt laddad definition.
            </seg>
            <seg n="75c187db">
              Jag vill förklara vissa saker för Chatrine Pålsson. 3 000 kronor
              är mycket pengar för väldigt många människor. Det måste Chatrine
              Pålsson också känna till. Många människor behöver sina 3 000 kronor
              till mat, hyra och andra ändamål. Även om man skulle kunna få
              den här tandvårdschecken, på 300 kronor eller 600 kronor, som
              delbetalning av behandlingen kommer det ändå att bli många som
              tvingas att använda sina pengar för andra ändamål.
            </seg>
            <seg n="efa6e049">
              Jag hoppas verkligen att fler med låga inkomster kommer att besöka
              tandläkaren, men det finns inga garantier för det, eftersom högkostnadsstrecket
              har lagts för högt.
            </seg>
            <seg n="ca323143">
              Vänsterpartiet hade ett förslag om 900 kronor. Det hade varit
              möjligt. Vi kom också överens under förra mandatperioden. Vi skulle
              starta med de här 200-kronorshälsobesöken. Endast 200 kronor skulle
              det kosta för patienten att besöka tandläkaren.
            </seg>
          </u>
          <note type="speaker" n="877be777">
            Anf. 40 CHATRINE PÅLSSON AHLGREN (kd) replik:
          </note>
          <u who="unknown" xml:id="i-cd237dc873940e94-1" n="62c346ea">
            <seg n="ba1c76a3">
              Herr talman! När det gäller frågan om 3 000 kronor är mycket
              pengar för en del kan jag säga att det fortfarande är det, men
              för allt färre personer. Med alliansregeringen vid rodret har
              man råd att betala de 3 000 kronorna, för man har fått ett jobb,
              och man har en inkomst.
            </seg>
            <seg n="c8460c9d">
              Vi kommer att fortsätta med det här. Vi kommer att fortsätta
              att lägga fram förslag så att vi alla behövs i samhället och också
              får ett jobb.
            </seg>
            <seg n="dcdb01fa">
              Sedan gällde det vad jag angrep. Det är ju i princip detsamma
              i dag. Det har jag inte hört att man har tyckt från vänsterhåll
              tidigare. Det är snarare så att man reagerar nu för att den här
              regeringen, säger man, gör det sämre, vilket är lögn.
            </seg>
            <seg n="6924a3d3">
              Det som är sant är att det är ungefär likadant för oss som inte
              har så höga tandvårdskostnader och att det är mycket bättre för
              de stackars personer som drabbas av en dålig tandhälsa av olika
              skäl. Det är ju detta vi ska debattera.
            </seg>
            <seg n="cc5f2605">
              Sedan finns det säkert människor i dag som tvingas gå till de
              sociala myndigheterna för att begära hjälp därför att 3 000 kronor
              är mycket, men det är inte sämre än vad det har varit, utan det
              är samma sak. Vi har visat detta; vi har inte hymlat med det.
              Jag berättade att det står i regeringens proposition. Vi har också
              talat om att vi har riktat det här mot det förebyggande och mot
              dem som har höga kostnader.
            </seg>
          </u>
          <note type="speaker" n="67ac4f94">
            Anf. 41 ELINA LINNA (v) replik:
          </note>
          <u who="elina_linna_55caa4" xml:id="i-138d0c055ec3ce41-3" n="a55b3125">
            <seg n="577a0fd7">
              Herr talman! Det finns ändå en risk att folk låter bli att besöka
              tandläkaren på grund av högkostnadsskyddet. Det ligger så högt,
              på 3 000 kronor, att det finns stor risk att vissa personer kommer
              att få sämre tandstatus på grund av höga kostnader.
            </seg>
            <seg n="57b7db05">
              Sedan gäller det detta med att man inte tar tag i tandvårdsreformen
              ordentligt. Svenska staten har aldrig haft så god ekonomi som
              i dag. Budgetöverskottet är otroligt stort. Vi alla lovade i valrörelsen
              en ordentlig tandvårdsreform. Kristdemokraterna har också lovat
              att tandvården ska ligga under hälso- och sjukvårdsreformen.
            </seg>
            <seg n="b2b80ae3">
              Nu finns det pengar. Då väljer regeringen att satsa begränsat
              på tandvårdsreformen. Så är det. Tandvårdsreformen, som regeringen
              lägger fram i dag, är begränsad. Hur det än är säger regeringen
              själv att majoriteten av svenska befolkningen inte kommer att
              få lägre tandvårdskostnader. Där finns just de människor som har
              låga inkomster.
            </seg>
            <seg n="52cbb555">
              Klassklyftorna ökar, Chatrine Pålsson Ahlgren. De senaste undersökningarna
              visar att klassklyftorna ökar. Det finns människor som inte har
              fått arbete. Ungdomsarbetslösheten har inte minskat utan ökat.
            </seg>
            <seg n="493711ff">
              Det är bra att regeringen nu tar itu med tandvårdsreformen. Men
              jag beklagar att regeringen prioriterar skattesänkningar och andra
              saker i stället för att satsa ordentligt på tandvården.
            </seg>
          </u>
          <note type="speaker" n="738ae36a">
            Anf. 42 CHATRINE PÅLSSON AHLGREN (kd) replik:
          </note>
          <u who="unknown" xml:id="i-cd237dc873940e94-2" n="62c346ea">
            <seg n="38b35b6b">
              Herr talman! Jag håller inte med om beskrivningen att klassklyftorna
              ökar. Under Socialdemokraternas regeringsinnehav då Vänsterpartiet
              var med ökade antalet mycket rika mycket markant jag kommer inte
              ihåg siffrorna nu och antalet ordentligt fattiga. Det är ingen
              väg som jag vill gå.
            </seg>
            <seg n="2b7d49f7">
              Långtidsarbetslösheten bland ungdomar är ett problem. Men regeringen
              lägger fram förslag också där. Det är viktigt att det blir lättare
              för ungdomar att få jobb.
            </seg>
            <seg n="b80c1aa0">
              Men jag förstår inte att Elina Linna kan tycka att detta är en
              begränsad tandvårdssatsning när det statliga bidraget mer än fördubblas.
              Det är drygt 6 miljarder kronor i stället för 3 miljarder kronor.
              Det tycker jag är en kanonsatsning. Jag känner mig jätteglad för
              det.
            </seg>
            <seg n="45d6ca82">
              När det gäller personer som inte vågar gå till tandläkaren på
              grund av höga kostnader kan dock alla gå till tandläkaren när
              de får ersättning för förebyggande tandvård. Personer som är mellan
              20 och 29 år får 600 kronor. Det får även personer som är 75 år
              eller äldre. Övriga får 300 kronor. Det bör väl vara ett steg
              för samhället att tala om att man anser att det är bra att människor
              regelbundet går till tandläkaren?
            </seg>
            <seg n="1f8e7c2d">
              Jag känner mig väldigt glad för detta förslag och tycker att
              det är rejäla satsningar.
            </seg>
          </u>
          <note type="speaker" n="7a372aea">
            Anf. 43 LENNART AXELSSON (s) replik:
          </note>
          <u who="lennart_axelsson_ca2940" xml:id="i-12895bf998b55414-3" n="b95429ad">
            <seg n="37209cf8">
              Herr talman! Jag vill börja med att tacka Chatrine Pålsson Ahlgren,
              som representant för majoriteten i utskottet, för det samarbete
              som vi hade när det gällde hanteringen av registret. Det gjorde
              att vi ändå lyckades få ett ganska bra förslag i den delen, trots
              missen från regeringens sida.
            </seg>
            <seg n="21fe26ec">
              I utskottets betänkande talas det väldigt ofta om att man tycker
              att regeringen har gjort en bra avvägning när det gäller nivåer
              och liknande. Min fundering är om Chatrine Pålsson Ahlgren tycker
              att det är en bra avvägning när det gäller inriktningen på politiken
              totalt sett, alltså att man i första delen valde att sänka skatterna
              för framför allt dem som redan hade det bra med upp mot 70 miljarder
              och sedan lät pensionärer, arbetslösa och sjuka vara med och betala
              det innan man ett år försenat kom med detta förslag om en tandvårdsreform
              till en kostnad av 3 miljarder.
            </seg>
            <seg n="40c8d72a">
              Det är faktiskt ett förslag som har kritiserats inte bara av
              oppositionen utan av till exempel samtliga folktandvårdschefer
              i ett tidigt skede i beredningen. De menar att detta är ett förslag
              som riskerar att slå mot den förebyggande tandvården. Om ni inte
              lyssnar på vad vi säger borde det ändå finnas skäl att lyssna
              på professionen inom området. Jag undrar om Chatrine Pålsson Ahlgren
              tycker att det är en riktig avvägning som regeringen har gjort
              när det gäller prioriteringar. Jag skulle också vilja ha en kommentar
              till Folktandvårdens synpunkter på bristen på förebyggande satsningar.
            </seg>
          </u>
          <note type="speaker" n="6b0a6807">
            Anf. 44 CHATRINE PÅLSSON AHLGREN (kd) replik:
          </note>
          <u who="unknown" xml:id="i-cd237dc873940e94-3" n="62c346ea">
            <seg n="31258d50">
              Herr talman! Regeringens skattesänkningsmodell innebär att man
              sänker skatterna inte bara för dem som har de allra högsta inkomsterna
              utan för alla. Det är kanske speciellt viktigt för personer som
              tjänar 17 00019 000 kronor i månaden. Nu är jag inte någon skatteexpert,
              som alla i denna kammare vet, men jag tycker att detta sätt att
              arbeta för att sänka skatter är alldeles utmärkt.
            </seg>
            <seg n="4bb9f7c1">
              Regeringen har regerat det här landet i ungefär ett och ett halvt
              år. Att regeringen har hunnit sänka skatter, införa jobbavdrag
              och satsa drygt 3 friska miljarder på denna tandvårdsreform tycker
              jag är oerhört bra gjort. Jag känner att sådana här saker måste
              gå hand i hand.
            </seg>
            <seg n="552db065">
              När regeringen tillträdde talade man om att man skulle satsa
              på jobb och att man skulle ha ett helhetsperspektiv för att skapa
              nya jobb. Där ingår många olika förslag. Det tycker jag är bra.
            </seg>
            <seg n="a97c5c18">
              Det är klart att man har respekt för vad Folktandvården säger.
              Nu är flera andra remissinstanser oerhört positiva till detta
              och tycker att det är en bra inriktning. Från Folktandvården hade
              man kanske önskat att det skulle ha varit ännu mer förebyggande
              incitament.
            </seg>
            <seg n="d4c4b7a1">
              Men nu har vi föreslagit detta som en bra väg att börja med.
              Sedan får vi ser hur det utvecklas. Om vi kan se till att nästan
              alla går på regelbundna hälsokontroller hos tandläkaren har vi
              nått oerhört långt. Men den här regeringen tyckte, som jag sade
              i mitt anförande, att det kändes mest angeläget att hjälpa dem
              som i dag har ett akut behov av mycket tandvård men inte har möjlighet
              att få sådan.
            </seg>
          </u>
          <note type="speaker" n="62e4c099">
            Anf. 45 LENNART AXELSSON (s) replik:
          </note>
          <u who="lennart_axelsson_ca2940" xml:id="i-12895bf998b55414-4" n="b95429ad">
            <seg n="0c5e2682">
              Herr talman! Klasskillnaderna har ökat, det kan vi konstatera.
              Chatrine Pålsson Ahlgren talar väldigt mycket om dem som i dag
              har jobb. Men det finns faktiskt väldigt många människor som står
              utanför arbetsmarknaden och som är sjuka. Med de förslag som ni
              har genomfört har ni gjort situationen sämre för dem.
            </seg>
            <seg n="7aced501">
              I detta läge lägger man fram ett förslag som inte minskar kostnaderna
              för att gå till tandläkaren. Det är naturligtvis riktigt som Chatrine
              Pålsson Ahlgren säger att den stora grupp som inte kommer att
              få någon sänkning och som inte kommer upp till dessa 3 000 kronor
              betalar i de flesta fall ungefär samma summa som tidigare på grund
              av dessa checkar, som man kallar dem. Samtidigt tar man bort de
              subventioner som gäller i dag.
            </seg>
            <seg n="366f4fb1">
              Precis som Elina Linna var inne på förut handlar det om ganska
              mycket pengar. Jag har jättesvårt att förstå varför man inte skulle
              kunna bejaka det förslag som vi har när det gäller framför allt
              ungdomarna. Ungdomarna har i dag en relativt god tandhälsa. Vårt
              förslag om att ungdomar upp till 25 år ska få fri tandvård innebär
              inte någon jättestor kostnad, men det skulle betyda väldigt mycket
              för denna grupp som ofta studerar eller inte har kommit in på
              arbetsmarknaden.
            </seg>
          </u>
          <note type="speaker" n="eda08a5c">
            Anf. 46 CHATRINE PÅLSSON AHLGREN (kd) replik:
          </note>
          <u who="unknown" xml:id="i-cd237dc873940e94-4" n="62c346ea">
            <seg n="b34033ff">
              Herr talman! Att vi valde att subventionen för att gå till tandläkaren
              skulle vara 600 kronor var just för att vi skulle bevara den goda
              investering jag tror att Kenneth Johansson uttryckte det så som
              hade gjorts under alla år med fri tandvård. Om dessa personer
              går till tandläkaren och får sina 600 kronor tror vi att de kan
              bibehålla sin tandhälsa.
            </seg>
            <seg n="e3114bd3">
              Det stora problemet är om man kanske inte går till tandläkaren
              på fem år. Det hinner hända så mycket i munnen då som gör att
              man får stora kostnader. Det är det som vi vill förebygga.
            </seg>
            <seg n="ad8e13b0">
              Som Kenneth Johansson också sade kommer det som nu kostar 50
              000 kronor för dem som är 2064 år att kosta 15 000 kronor. Det
              handlar precis om den grupp som Lennart Axelsson talar om och
              som har det svårt och har haft det svårt länge och som fortfarande
              inte har kommit in i arbetslivet. Det är dessa personer som vi
              hjälper mest. Det är de personer som har kommit efter i fråga
              om sin tandhälsa som har störst behov av tandvård.
            </seg>
            <seg n="46cb2a9b">
              Jag känner därför att detta är en helt riktig satsning där samhället
              hjälper dem som har de största behoven. Det är en princip som
              jag vill fortsätta att arbeta för.
            </seg>
          </u>
          <note type="speaker" n="d738035a">
            Anf. 47 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-e02e0e6ba7ef4dc5-0" n="bd0bd086">
            <seg n="8f0fcd25">
              Fru talman! Som partiledare och socialminister får jag många
              brev, faktiskt väldigt många brev. Låt mig läsa lite grann ur
              ett som en kvinna skickade till mig för en liten tid sedan. Hon
              skriver så här:
            </seg>
            <seg n="fecfb1aa">
              Jag har varit sjukskriven i många år och har just börjat arbeta
              igen. Mina tänder har rasat, vilket är en stor sorg. Det finns
              inte en chans att fixa tänderna, då jag är ensam med tre tonåringar.
              Med hjälp av din reform ser jag ljuset i tunneln och tror på att
              jag kommer att få fina och hela tänder igen. Tack än en gång,
              och stå på dig nu! Tänderna har verkligen varit en klassfråga
              under sossarnas tid.
            </seg>
            <seg n="59a81d5f">
              Så långt den här brevskrivaren. Och det här är ett av de absolut
              vanligaste ämnena i min brevskörd. Det är människor som skriver
              och beskriver en situation där de har förhållandevis låga inkomster
              men har mött en tandläkare som har gett dem ett kostnadsförslag
              som är oerhört kostsamt. Det ligger inte inom deras möjligheter
              att betala den tandvårdsbehandling som de borde genomgå. Det är
              just för deras skull som vi genomför de förändringar som riksdagen
              kan förväntas fatta beslut om i dag.
            </seg>
            <seg n="709e6e7a">
              Fru talman! I dag debatterar vi vad som på klingande kanslihussvenska
              i socialutskottets betänkande nr 9 rubriceras som Statligt tandvårdsstöd
              . För att uttrycka det mer direkt handlar det om en reform som
              gör det billigare för dem med stora kostnader att gå till tandläkaren.
              Vi genomför en reform som innebär lägre löpande kostnader för
              människor som vill underhålla sin tandstatus, och det är något
              oerhört betydelsefullt.
            </seg>
            <seg n="33e28496">
              Jag föreställer mig att det här är en av de mest angelägna reformer
              som jag sjösätter under min tid som socialminister. Jag är oerhört
              stolt över vad vi gör i och med det beslut som kan förväntas fattas
              i riksdagen i dag.
            </seg>
            <seg n="67fc0425">
              Varför då? Jo, så här ligger det till. 20 procent av den vuxna
              befolkningen säger att de avstår från att gå till tandvården,
              detta trots att de säger sig ha mycket stora behov av tandvård.
              Den främsta och vanligaste orsaken till det är naturligtvis ekonomin.
              Det känns helt enkelt för dyrt att gå till tandläkaren.
            </seg>
            <seg n="ca1e8d4d">
              Speciellt oroande är det förstås att så många unga vuxna, främst
              2029-åringar, avstår från regelbundna tandläkarbesök. Det är oroande
              eftersom detta hotar deras tandhälsa på sikt.
            </seg>
            <seg n="7bb7a688">
              Vi har en situation där det finns människor som har en sådan
              tandstatus att kostnaden för att åtgärda den blir oöverkomlig.
              Vi har en grupp unga, i regel människor med ganska god tandhälsa,
              som avstår, till förmån för annat, från att gå regelbundet till
              tandläkaren och därmed riskerar att bygga upp ett sådant behov
              att kostnaderna blir höga även för dem.
            </seg>
            <seg n="8db09e1c">
              Det förslag som vi debatterar i dag handlar om två saker, att
              människor mer regelbundet ska gå till tandläkaren för att underhålla
              sin tandstatus och att det ska bli möjligt för dem som redan har
              en dålig tandstatus att ta itu med de problem som de har.
            </seg>
            <seg n="354103bd">
              Alliansen tar genom den här reformen ansvar för att människor
              ska kunna laga sina tänder utan att hamna på ruinens brant, och
              vi inför en stimulans för människor att gå regelbundet till tandläkaren.
              Reformen har beskrivits flera gånger under debatten så här långt
              och på ett väldigt bra sätt. En check för att regelbundet gå till
              tandläkaren är ett skydd för dem med de allra högsta kostnaderna.
            </seg>
            <seg n="01539d4d">
              Vi behöver ha en bättre koll på kostnadsbilden genom en referensprislista.
              Ett arbete pågår just nu intensivt för att kunna hitta en grund
              för ersättningen till tandläkaren men också för att underlätta
              för oss som konsumenter att gå till rätt tandläkare. Där handlar
              det också lite om att förändra vårt beteende, så att vi jämför
              mer mellan olika tandläkare och på det viset tar till vara de
              möjligheter som finns att hålla kostnaderna nere. Vi inför en
              prisportal på Internet, en portal som gör det enkelt att jämföra
              tandvårdspriser, ungefär som man jämför priser på el, flygresor,
              hemförsäkringar eller vad det nu kan vara.
            </seg>
            <seg n="ff2e1c8b">
              Vad betyder då den här reformen i verkligheten? Jag vill verkligen
              betona att det inte är ett fåtal personer utan många, framför
              allt riktigt gamla människor, som har en tandstatus som är riktigt
              dålig och som under en lång följd av år har skjutit på tandläkarbesöket
              eftersom kostnaderna ser ut att bli alltför höga. Och när man
              skjuter på det bygger man förstås upp för ännu högre kostnader
              när man väl tar itu med problemet.
            </seg>
            <seg n="1be0dc91">
              Vi kan som exempel ta en person som behöver en undersökning,
              helkäksimplantat, operation, en temporär protes och titankomponenter.
              När jag läser upp det här ryser jag nästan vid blotta tanken.
              För vuxna är i dag priset för de här ingreppen knappt 50 000 kronor.
              50 000 kronor har ju verkligen inte en normal svensk tillgång
              till, utan för de allra flesta handlar det om banklån. Den 1 juli
              faller priset för alla vuxna, oavsett ålder, från 50 000 kronor
              till drygt 17 500 kronor en minskning med mer än 30 000 kronor.
              Det är väldigt mycket pengar. Regeringen tar alltså krafttag för
              att sänka kostnaderna. Och som sagts tidigare här fördubblar staten
              stödet till tandvården från 3 till 6 miljarder kronor.
            </seg>
            <seg n="8ab19c64">
              Fru talman! Oppositionen protesterar, i alla fall pliktskyldigast.
              Men något riktigt bett är det inte i deras proteser, förlåt protester,
              här under dagen. De verkar ha lämnat huggtänderna hemma i den
              här debatten.
            </seg>
            <seg n="e87c70e0">
              Jag ska naturligtvis inte överdriva det här. Det är ju inte så
              att det rapporteras om några glädjekravaller från Vänsterpartiets
              riksdagskansli eller att den socialdemokratiska riksdagsgruppen
              gör vågen. Men, ändå, protesterna är pliktskyldiga i det här sammanhanget.
            </seg>
            <seg n="585f2894">
              Oppositionen vill ha mer pengar till förebyggande vård, de vill
              ha mer pengar till varje grupp, och det är ju på något sätt oppositionens
              privilegium. Man kan alltid resonera fram och tillbaka om hur
              reformer ska utformas.
            </seg>
            <seg n="6b5dba78">
              Vår prioritet har varit att först hjälpa dem som råkat riktigt
              illa ut. Vi hjälper dem som drabbas värst. Och, det allra viktigaste,
              vi gör någonting! Ingen socialminister har kunnat säga så på det
              här området på ganska många år, trots mycket tal utanför kammaren.
              På turnéer och i talarstolar runt om i landet har det talats väldigt
              mycket om vad som borde göras och vad som skulle göras men som
              aldrig har gjorts. Däri ligger kanske den viktigaste skillnaden.
            </seg>
            <seg n="f0155ea4">
              Jag ska ta upp några små saker i de inlägg som har gjorts hittills.
              Jag ska börja med Elina Linnas och nämna tre saker.
            </seg>
            <seg n="3c475f4c">
              Vänsterpartiets alternativ i det betänkande som kammaren i dag
              har att ta ställning till innebär att en angelägen reform på tandvårdens
              område skjuts på en okänd framtid. Räknar man på det här kan man
              kanske se framför sig en tandvårdsreform 2011 eller något sådant.
              Varför berättar inte Elina Linna om detta i sitt anförande? Vänsterpartiet
              säger nej till allting. Riksdagen ska inte fatta något beslut
              om detta i dag, utan man ska ha en utredning som så småningom
              ska komma tillbaka och som sedan ska remissbehandlas. Därefter
              ska det arbetas fram propositioner som ska gå till riksdagen och
              utskottsbehandlas. 2011 är min prognos. Vad säger hon till alla
              dem som ska vänta till 2011?
            </seg>
            <seg n="665ea132">
              Det andra är att Elina Linna har lyckan att alltid i kammaren
              ha med sig ett ymnighetshorn ur vilket det sprutar pengar som
              räcker till varje tänkbar och otänkbar reform som man över huvud
              taget kan få fram. Det rymmer precis allting som låter bra. Men
              tyvärr saknar Vänsterpartiets ekonomiska politik all trovärdighet
              13 miljarder kronor ytterligare på det här området! Vi kan lyssna
              på debatt efter debatt när vänsterpartister går upp och strör
              pengar omkring sig, pengar som aldrig hade funnits med Vänsterpartiets
              politik. Detta är viktigt för åhörarna och debattdeltagarna att
              ha klart för sig.
            </seg>
            <seg n="fdb391e8">
              Sedan en sak till: Vänsterpartiet tillhör en tankeskola som bland
              annat pläderar för åt var och en efter behov, från var och en
              efter förmåga. Den reform som vi presenterar i dag säger precis
              det. De som har de största tandvårdsbehoven får hjälp, och vi
              bidrar alla till det. Det är en reform som borde ligga i linje
              med Vänsterpartiets tänkande. Men det grumlas av att man har det
              där ymnighetshornet som skymmer sikten och gör att man kan ge
              pengar till alla hela tiden oavsett ämne.
            </seg>
            <seg n="84e3a0d8">
              När det gäller Socialdemokraternas resonemang av Lennart Axelsson
              undrar jag ibland om han längtar till ett annat utskott. Han diskuterar
              gärna arbetsmarknadspolitik och skattepolitik här i kammaren.
              Han vill gärna vara med och sätta sprätt på de pengar som kommer
              fram genom regeringens politik. Vi har en framgångsrik politik
              som leder till att fler människor kommer i arbete och att skattepengarna
              strömmar in. De pengarna sätter han gärna sprätt på, men han är
              emot den politik som leder till att fler människor kommer i arbete.
              Det är hans problem i detta sammanhang.
            </seg>
            <seg n="aa93f7e6">
              Många gånger har vi hört företrädare för Lennart Axelssons parti
              den förre partiledaren Göran Persson, till exempel och säkert
              Lennart Axelsson själv, men det har jag inte hört personligen
              salvelsefullt tala om tandvården och bristerna där, om tänderna
              som ett klassmärke och så vidare. Det imponerar inte så mycket
              när man visar handlingskraft i opposition men är handlingsförlamad
              i regeringsställning. Vem imponeras av det?
            </seg>
            <seg n="a709dacf">
              När Lennart Axelsson ondgör sig över att det är två av tio som
              gynnas tänker han alldeles fel. För de allra flesta innebär detta
              oförändrade kostnader. För dem som är mellan 20 och 29 år innebär
              det kraftigt sänkta kostnader. För dem med de största behoven
              innebär det enorma förbättringar. Alla får inte stora förbättringar,
              precis som Tobias Krantz var inne på. Det beror på att de allra
              flesta av oss har lyckan att ha en hygglig tandhälsa. Men det
              är dem som har den sämsta tandhälsan som vi riktar in oss på.
              Vi ska vara glada att vi inte behöver satsa jättestora pengar
              på 75 procent eller 95 procent av befolkningen utan just på de
              grupper som har de allra största behoven. Jag tror att Lennart
              Axelsson får gå tillbaka till sin kammare och tänka igenom sitt
              resonemang en gång till.
            </seg>
            <seg n="2e93a2e0">
              Om vi tittar tillbaka har vi otaliga gånger hört socialdemokrater
              och den nuvarande oppositionen orera om förbättringar på tandvårdsområdet.
              Det har sagts i valmanifest, det har talats i valrörelser och
              det har gjorts intervjuer där man har diskuterat detta. Men den
              stora reformen har uteblivit. Det som kom för några år sedan var
              en kostnadslättnad för pensionärerna. Det var inget fel i det,
              men lättnaden var extremt illa utformad, det var en administrativ
              katastrof och den fick mycket riktigt kraftig kritik av Riksrevisionen.
              Men den stora reformen för de många med de stora behoven uteblev.
            </seg>
            <seg n="3b9e4a4a">
              I det senaste valet lovade sossarna ännu en gång att göra något
              åt tandvårdsstödet. Men med facit i hand och tittandes i backspegeln
              kan vi säga att detta var munväder. Handlingskraft i opposition
              imponerar inte när man förevisat handlingsförlamning i regeringsställning.
            </seg>
            <seg n="d7458142">
              Alliansen har däremot varit på bettet. Vi har ersatt socialdemokratiskt
              munväder med en efterlängtad tandvårdsreform som jag hoppas och
              räknar med att riksdagen ska fatta beslut om i eftermiddag. Det
              är en mycket viktig välfärdsreform, fru talman.
            </seg>
            <seg n="51b830e9">
              (Applåder)
            </seg>
          </u>
          <note type="speaker" n="64fc87cf">
            Anf. 48 LENNART AXELSSON (s) replik:
          </note>
          <u who="lennart_axelsson_ca2940" xml:id="i-12895bf998b55414-5" n="b95429ad">
            <seg n="50795c49">
              Fru talman! Göran Hägglund är en mästare på att hitta metaforer.
              Jag kan bara konstatera att det första som den borgerliga regeringen
              högg tänderna i när man tog över makten var sjuka, arbetslösa,
              pensionärer och föräldralediga.
            </seg>
            <seg n="12346d33">
              Med ett års försening har man nu lagt fram ett förslag när det
              gäller tandvården som kostar ca 3 miljarder. Jag kan förstå att
              det inte kan vara helt lätt att vara socialminister i en regering
              som prioriterar som den nuvarande regeringen gjort.
            </seg>
            <seg n="32686669">
              Min fråga handlar egentligen om handläggningen av ärendet. Jag
              skulle vilja få lite kommentarer till att man glömde en av de
              viktigaste remissinstanserna när det gäller registret. I går hade
              socialutskottet en hearing om Apoteket. Där framkom stark kritik
              mot hanteringen av även det ärendet, det vill säga att man gått
              ut och begärt in remisser samtidigt som man gått vidare utan att
              invänta remissvaren. Det har tidigare under mandatperioden också
              riktats mycket kritik mot hanteringen av till exempel a-kassan
              och förändringarna där.
            </seg>
            <seg n="8ae243fd">
              Min undran är: Varför är ni så slarviga? Varför lär ni er inte
              något över tid?
            </seg>
            <seg n="f169f283">
              En av de viktigaste delarna i Sveriges riksdag är hur man förbereder
              de ärenden som man sedan kommer att fatta beslut om. Det är många
              gånger frågor som berör svenska folket nära. Då är det viktigt
              att det har gjorts på ett korrekt sätt.
            </seg>
          </u>
          <note type="speaker" n="ba89a193">
            Anf. 49 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-e02e0e6ba7ef4dc5-1" n="bd0bd086">
            <seg n="5a1fef00">
              Fru talman! Man kan knappast beskylla Socialdemokraterna för
              att ha varit slarviga i beredningen eller för att ha missat några
              remissinstanser eftersom man inte fick något gjort på detta område.
            </seg>
            <seg n="0594b906">
              Jag tar gärna till mig kritiken när det gäller remisshanteringen.
              Propositionsutkastet borde förstås ha gått till Datainspektionen
              för att få in deras synpunkter. Nu vet jag att tjänstemännen på
              Socialdepartementet tillsammans med utskottet och utskottets tjänstemän
              har gjort ett bra arbete i frågan så att den har fått en tillfredsställande
              lösning. Jag vet också att frågan kommer att bli föremål för prövning
              i ett annat utskott.
            </seg>
            <seg n="7ace7383">
              Jag noterar att Lennart Axelsson undviker sakfrågan, alltså det
              som handlar om den reform som ska genomföras för svenska folket.
              Han kommer in på formaliadelen som är viktig men som kommer att
              hanteras i ett annat utskott. Han diskuterar arbetslösheten och
              synen på sjukskrivningar igen.
            </seg>
            <seg n="0ba6401b">
              Jag tar gärna ett varv om sjukskrivning och arbetslöshet. Under
              den tidigare mandatperioden hade vi en växande arbetslöshet. Allt
              fler människor blev sjukskrivna och förtidspensionerade. Detta
              är en av de absolut viktigaste uppgifterna som den nuvarande regeringen
              har att ta itu med. De underlåtelsesynder som Socialdemokraterna
              gjorde sig skyldiga till under en lång följd av år har vi ett
              ansvar för att ta oss an. Den politik som vi nu för när det gäller
              att förbättra rehabiliteringskedjan och sätta in insatser som
              gör att fler människor går från arbetslöshet till arbete ger resultat.
              Det gör att vi har mer pengar att fördela än vad vi hade haft
              med en regering som hade suttit med armarna i kors och låtit folk
              vara arbetslösa eller sjukskrivna.
            </seg>
          </u>
          <note type="speaker" n="44ea4855">
            Anf. 50 LENNART AXELSSON (s) replik:
          </note>
          <u who="lennart_axelsson_ca2940" xml:id="i-12895bf998b55414-6" n="b95429ad">
            <seg n="c228a9ef">
              Fru talman! Med risk för att det blir en helt annan debatt finns
              det nu siffror som visar att när det gäller de grupper som står
              långt från arbetsmarknaden har regeringens åtgärder hittills varit
              totalt misslyckade. Det är till och med så att antalet långtidsarbetslösa
              ungdomar, bland annat, har ökat.
            </seg>
            <seg n="8d3f9e35">
              Jag ska gå tillbaka till det som vi egentligen pratar om, nämligen
              tandvårdsreformen. Göran Hägglund är ovarsam med sanningen när
              han påstår att vi inte lyckades komma någon vart med detta. Vi
              tillsatte den utredning som ledde fram till det förslag som vi
              i dag debatterar. Hade vi haft möjlighet skulle vi ha kunnat lägga
              fram ett förslag förmodligen tidigare eftersom vi inte har samma
              prioriteringar när det gäller skattesänkningar som den nuvarande
              regeringen.
            </seg>
            <seg n="cde1a08c">
              Något som Göran Hägglund också tar äran av är den ekonomiska
              utvecklingen. Han menar att det är regeringens beslutade insatser
              som har gjort att det har gått bra för Sverige. Det är väl lite
              magstarkt.
            </seg>
            <seg n="245434d0">
              Göran Hägglund sade att detta är en reform för dem med stora
              kostnader. Så är det naturligtvis. Jag glömde att säga till Chatrine
              Pålsson Ahlgren tidigare att jag visst kan vara glad över den
              delen. Det är naturligtvis positivt att de som har stora kostnader
              kommer att få en lindring i det avseendet. Det har vi också sagt
              ja till.
            </seg>
            <seg n="ee6303b2">
              Sedan säger Göran Hägglund att det är ett stort problem att gruppen
              2029 år avstår från tandläkarbesök. Men ändå vill man inte gå
              oss till mötes när det gäller förslaget om att göra tandvården
              fri upp till 25 år, vilket naturligtvis skulle ge den här gruppen
              en bättre möjlighet till framtida god tandvård.
            </seg>
          </u>
          <note type="speaker" n="7f3ff2b7">
            Anf. 51 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-e02e0e6ba7ef4dc5-2" n="bd0bd086">
            <seg n="65c98e0d">
              Fru talman! Det gläder mig att Lennart Axelsson kan säga något
              positivt om denna reform, att den är betydelsefull för dem med
              stora kostnader. Att åstadkomma förbättringar när det gäller detta
              är egentligen regeringens primära syfte.
            </seg>
            <seg n="cac1ec6a">
              Han säger också att Socialdemokraterna visst har gjort något
              på tandvårdens område. Vi har tillsatt en utredning, säger han.
              Det är bra, det håller jag med om. Men vi genomför den reform
              som svenska folket har väntat på väldigt länge. Hur det hade sett
              ut i dag med en socialdemokratisk regering tillsammans med Vänsterpartiet
              och Miljöpartiet har vi faktiskt inte den minsta aning om. Mycket
              talar för att det även denna gång hade dragit ut på tiden och
              blivit något som inte var så lyckat, som till exempel 65-plus.
              Där finns lite mönster att titta på.
            </seg>
            <seg n="961aa594">
              Varför vill vi inte ha fri tandvård upp till 25 år? I den allra
              bästa av världar, med obegränsat med pengar att använda till precis
              allting, skulle vi kunna låta allt i samhället vara fritt för
              alla och envar. Men även Socialdemokraternas politik handlar om
              att göra en avvägning av vad som är rimligt att se som den enskildes
              ansvar och jag som enskild är den som i första hand har ett ansvar
              för min egen tandhälsa. Här får jag dessutom en tandvårdscheck
              som är en påminnelse om att jag ska försöka sköta mina tänder
              genom att gå till tandläkaren och upprätthålla en kontinuerlig
              kontroll av min tandstatus. Dessutom inför vi en stor förbättring
              för dem med väldigt höga kostnader.
            </seg>
            <seg n="96feba62">
              Jag tycker att vi har gjort en rimlig avvägning när det gäller
              stora förbättringar, mycket resurser som tillförs ett område och
              en prioritering av dem som behöver pengarna bäst.
            </seg>
          </u>
          <note type="speaker" n="a6d5a779">
            Anf. 52 ELINA LINNA (v) replik:
          </note>
          <u who="elina_linna_55caa4" xml:id="i-138d0c055ec3ce41-4" n="a55b3125">
            <seg n="68a02923">
              Fru talman! Det är ju roligt att den nya alliansregeringen citerar
              Karl Marx och att socialministern har gjort en marxistisk analys
              av tandvårdsreformen!
            </seg>
            <seg n="d37fbcc8">
              Jag tog i mitt anförande upp behovet av att göra en genusanalys
              av tandvårdsreformen. Göran Hägglund svarade inte på om också
              han anser att man skulle göra det när det gäller en så stor reform
              som tandvårdsreformen är.
            </seg>
            <seg n="35738e05">
              När det gäller Vänsterpartiets ymnighetshorn handlar det ju om
              annorlunda fördelningspolitiska beslut. Vi delar till exempel
              inte ut pengar till höginkomsttagare genom att subventionera hushållsnära
              tjänster. Vi har en annan politik, och vi har finansierat alla
              våra reformer.
            </seg>
            <seg n="7f4c6d1a">
              Jag har en rätt säker minnesbild av att även Kristdemokraterna
              har ansett att tandvården ska betraktas som en del av hälso- och
              sjukvården och därför ska finnas med under högkostnadsskyddet.
              Men de tankarna finns inte i den här reformen, så min fråga till
              socialministern är: Håller Kristdemokraterna fortfarande kvar
              visionen om eller målet att tandvården ska finnas under högkostnadsskyddet?
            </seg>
          </u>
          <note type="speaker" n="d705ec83">
            Anf. 53 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-e02e0e6ba7ef4dc5-3" n="bd0bd086">
            <seg n="d33dfe7b">
              Fru talman! Om vi börjar med den sista frågan tycker jag förstås,
              och jag tror att vi är överens om den synen i kammaren, att den
              uppdelning vi har mellan munnen å ena sidan och övriga kroppen
              å den andra egentligen är onaturlig. Det är inte någon självklar
              ordning, utan min idé är att vi steg för steg ska kunna komma
              dithän att vi behandlar munnen som en del av övriga kroppen.
            </seg>
            <seg n="580a624b">
              Ett ytterligare steg som Allians för Sverige har skisserat handlar
              om att förbättra ytterligare för dem med extremt stora tandvårdskostnader.
              Då talar jag om personer som till exempel till följd av långvarigt
              läkemedelsbruk eller vissa sjukdomar drabbas av extremt stora
              kostnader. Här finns utan tvekan en stor utvecklingspotential,
              för här finns många av de väldigt sköra människor som har väldigt
              stora tandvårdsbehov och en tandhälsa på en nivå långt lägre än
              de allra flestas.
            </seg>
            <seg n="6778cf60">
              När det gäller genusanalys tror jag inte vi hittar någon vägledning
              hos Marx, men det arbete som ska genomföras med kvalitetsregistren
              kommer att ge ett bra underlag att gå vidare med att granska skillnader
              mellan kvinnor och män. När det gäller kvalitetsregister och förbättringar
              på andra områden är det, som vi många gånger har diskuterat, kunskaper
              som är grunden för att kunna genomföra förbättringar. När det
              gäller dem som till exempel äter mycket läkemedel, som jag var
              inne på nyss, finns det en överrepresentation av kvinnor till
              följd av sjukdomar som kvinnor i större utsträckning lider av.
            </seg>
          </u>
          <note type="speaker" n="7622f931">
            Anf. 54 ELINA LINNA (v) replik:
          </note>
          <u who="elina_linna_55caa4" xml:id="i-138d0c055ec3ce41-5" n="a55b3125">
            <seg n="3b5d401d">
              Fru talman! Vänsterpartiets tandvårdsreform som vi satsar så
              pass mycket pengar på och som socialministern därför nästan raljerar
              över är ett tydligt steg mot en allmän hälso- och sjukvårdsförsäkring
              som även omfattar tandvården. Jag hoppas alltså att också Kristdemokraterna
              och socialministern är beredda att prioritera behovet av tandvården
              inom hälso- och sjukvårdsförsäkringen.
            </seg>
            <seg n="044aac9f">
              Jag vill också säga några ord om det här registret. Nu kommer
              regeringen med författningar hur man ska hantera och speciellt
              säkra patienternas integritet så att det inte finns risk för sekretessbrott
              och sådant. När statssekreteraren besökte socialutskottet under
              hanteringen av den här frågan fick vi uppfattningen att det är
              väldigt många privata tandläkare som inte ännu använder datorer
              för att lämna uppgifter om patienterna. Då finns det naturligtvis
              risk för att känsliga uppgifter kommer att komma via vanliga brev
              och att sekretessen kanske inte kommer att kunna garanteras.
            </seg>
            <seg n="afdac639">
              Nu vet jag inte om siffran är säker, men jag har en minnesbild
              av att statssekreteraren sade att så pass många som 50 procent
              ännu inte använder datorer, men där det ändå finns system för
              att kunna säkra sekretessen.
            </seg>
            <seg n="54c626db">
              Jag undrar om socialministern har några uppgifter om det här.
            </seg>
          </u>
          <note type="speaker" n="33a3c634">
            Anf. 55 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-bdd5d962e049eefb-0" n="bd0bd086" next="i-17dc5817b031dbeb-0">
            <seg n="fa831669">
              Fru talman! När Elina Linna säger att jag nästan raljerar över
              Vänsterns tandvårdsreform tackar jag för det smickret, men jag
              har alltså inga synpunkter på den ambition eller vision Vänsterpartiet
              har. Jag tillåter mig dock att ha en del synpunkter när det gäller
              den trovärdighet som Vänsterpartiets ekonomiska politik representerar.
            </seg>
            <seg n="c6b2511d">
              Jag menar, och jag tror att jag är överens med de allra flesta
              bedömare på området ekonomi, att Vänsterpartiets ekonomiska politik
              inte håller ihop. Det går inte att finansiera saker och ting på
              det sätt Vänsterpartiet gör om man vill att människor ska ha jobb
              i det här landet. Och jobb är nyckeln till finansieringen av välfärden
              också i framtiden. Det är alltså det jag skjuter in mig på när
              det gäller detta.
            </seg>
            <seg n="603338f7">
              Elina Linna tar upp frågan om integritet. Det är naturligtvis
              extremt viktigt att vi säkerställer integriteten också på det
              här området. Det är mycket riktigt så att det finns tandläkare
              som än så länge inte är elektroniska, om jag kan uttrycka mig
              på det viset, och använder papperssystem. Möjligen kan man tänka
              sig att det finns skäl att tro att en del av dessa väntar på att
              en ny reform ska komma på plats eftersom de då vet vilka krav
              som kommer att ställas.
            </seg>
            <seg n="2108394e">
              Det är heller inte så att vi inte kan säkerställa sekretess bara
              för att vi har uppgifter på papper. Det är det system vi har haft
              i hälso- och sjukvård i alla tider. Vi tror att det blir effektivare
              och bättre när vi har det elektroniskt, eller vi vet det. Det
              är ändå så att vi har kunnat upprätthålla en sekretess inom svensk
              hälso- och sjukvård också med papperssystem. Men vi tror att det
              blir effektivare och bättre med att i stället ha det i elektronisk
              form. De frågorna bevakar vi förstås väldigt noggrant.
            </seg>
          </u>
          <note n="2178d838">
            Anf. 56 THOMAS NIHLÉN (mp) replik:
          </note>
          <u who="goran_hagglund_5ba377" xml:id="i-17dc5817b031dbeb-0" n="bd0bd086" prev="i-bdd5d962e049eefb-0">
            <seg n="40909f57">
              Fru talman! Jag tänkte uppehålla mig lite grann vid vilket ersättningssystem
              som regeringen har valt för den nya tandvårdsreformen. Man har
              valt ett ersättningssystem som är styckeprisbaserat, det vill
              säga ersättning per utförd åtgärd.
            </seg>
            <seg n="d678413c">
              Detta har man gjort trots att man i slutbetänkandet Friskare
              tänder till rimligare kostnader drar slutsatsen att ett styckeprisbaserat
              ersättningssystem riskerar att försämra möjligheterna att få en
              tandvård på lika villkor i hela landet, eftersom lokaliseringen
              kommer att ske där det är möjligt för vårdgivarna att göra så
              många åtgärder som möjligt. Man pekar också på riskerna med överbehandling
              av tandvårdspatienterna, vilket skulle leda till att systemet
              blir kostnadsdrivande både för patienten och för staten.
            </seg>
            <seg n="5ab85d13">
              Miljöpartiets förslag till tandvårdsförsäkring, tandvård till
              fast pris, bygger i stället på ett system med kapitationsersättning.
              Det gör det främst därför att detta system skapar tydliga ekonomiska
              incitament för att prioritera förebyggande åtgärder samt att det
              ger en förutsägbarhet vad gäller kostnader för både individen
              och staten.
            </seg>
            <seg n="c420d617">
              Min fråga till socialminister Göran Hägglund är varför regeringen
              väljer ett styckeprisbaserat system trots att utredningen pekar
              på allvarliga brister och nackdelar med ett sådant system och
              trots att Folktandvårdens representanter föredrar ett kapitationssystem
              och tandvård till fast pris.
            </seg>
          </u>
          <note type="speaker" n="5d16e2ca">
            Anf. 57 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-bdd5d962e049eefb-1" n="bd0bd086" next="i-17dc5817b031dbeb-1">
            <seg n="e699c177">
              Fru talman! Det är naturligtvis en väldigt viktig och grundläggande
              fråga för hela det system som ska sjösättas. Först och främst
              är det inte så att alla tandläkare inom Folktandvården hävdar
              att det borde vara på det viset. Det finns många som gör det,
              men långt ifrån alla.
            </seg>
            <seg n="0b9355d3">
              Det finns vissa som hävdar att det borde vara på det sätt som
              Thomas Nihlén beskriver. Men Folktandvården har inte varit vår
              utgångspunkt. Vi har försökt att utforma ett system som ger bästa
              möjliga grund för den enskilda patienten att överblicka system,
              att kunna jämföra prisuppgifter och för att kunna ha en fungerande
              konkurrens.
            </seg>
            <seg n="60be9a8d">
              Det är inte någon prisreglering på annat sätt än det som kallas
              för referenspriser som du och jag som patienter ska kunna ha tillgång
              till för att kunna göra jämförelser själva för att få en grund
              till en väl fungerande konkurrens.
            </seg>
            <seg n="ef5d9fa7">
              Vi vet precis som på bankområdet att vår trohet mot nuvarande
              leverantör ibland är överdrivet stor. Vi borde ibland rösta med
              fötterna och byta tandläkare, bank eller vad det nu kan vara.
              Det som vi har gjort vid en samlad avvägning är att landa på att
              den här modellen är den bästa. Den kommer att motsvara patienternas,
              kundernas, behov på bästa möjliga sätt.
            </seg>
          </u>
          <note n="de4a64b6">
            Anf. 58 THOMAS NIHLÉN (mp) replik:
          </note>
          <u who="goran_hagglund_5ba377" xml:id="i-17dc5817b031dbeb-1" n="bd0bd086" prev="i-bdd5d962e049eefb-1">
            <seg n="1eab9cde">
              Fru talman! Jag uppfattade inte att jag fick något väldigt tydligt
              svar av Göran Hägglund på min fråga. Det är ändå värt att notera
              att man i propositionen i slutet på avsnitt 11 skriver: Det finns
              fördelar med tandvårdstöd som bygger på tandvård till fast pris,
              främst för att det ger förutsägbara kostnader för patienterna
              och staten samt incitament till förebyggande insatser snarare
              än reparativ vård. Det uppfattar vi i Miljöpartiet som ett stöd
              för vårt förslag.
            </seg>
            <seg n="c5a2699c">
              I slutbetänkandet Friskare tänder till rimligare kostnad drog
              man också slutsatsen att tandvård till fast kostnad, kapitation,
              är att föredra framför ett styckeprisbaserat system. Enligt slutbetänkandet
              innebär systemet med kapitation att vårdgivaren inte har några
              ekonomiska incitament att överbehandla patienten, vilket är risken
              med ett styckeprisbaserat system.
            </seg>
            <seg n="17c1e7a3">
              Miljöpartiet menar att vägen till att nå en kostnadseffektiv
              tandvård med starka incitament för förebyggande tandhälsovård
              samt ett skydd för högre kostnader är just en tandvård till fast
              pris. Jag ska ge socialminister Göran Hägglund ytterligare en
              chans att för oss här i kammaren försöka förklara varför man har
              valt det styckeprisbaserade ersättningssystemet.
            </seg>
          </u>
          <note type="speaker" n="2778f2ca">
            Anf. 59 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-e02e0e6ba7ef4dc5-4" n="bd0bd086">
            <seg n="978f8d2e">
              Fru talman! Det finns i vissa landsting ett sådant system med
              fast pris. Det finns ingenting som hindrar att man bibehåller
              det systemet. Vill man bygga upp sådana system i landstingen är
              man oförhindrad att göra det.
            </seg>
            <seg n="1e049ac5">
              Vi har följt det som varit utredningens förslag, och det har
              remissbehandlats. Det har varit det som de allra flesta det finns
              alltid olika uppfattningar om saker och ting har upplevt vara
              den bästa modellen för att genomföra en förändring. Den innebär
              att vi lägger mer makt hos den enskilde patienten att kunna jämföra,
              välja och på det sättet få bästa möjliga tandvård.
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="69a1d5f9">
            7 § Särskild utlänningskontroll
          </note>
          <note n="70927323">
            Föredrogs
          </note>
          <note n="88221387">
            Andre vice talmannen konstaterade att ingen talare var anmäld.
          </note>
          <note n="ef9f8ac2">
            8 § Polisfrågor
          </note>
          <note n="70927323">
            Föredrogs
          </note>
          <note type="speaker" n="4c9a606b">
            Anf. 60 KARL GUSTAV ABRAMSSON (s):
          </note>
          <u who="karl_gustav_abramsson_364bc7" xml:id="i-2da16f00ec091ada-0" n="54bdfdcf">
            <seg n="864abeae">
              Fru talman! Det är att konstatera att detta betänkande är mindre
              skarpt än vad det hade kunnat vara om det byggt på någon proposition
              från regeringen. Vi ska i varje fall hantera de förslag som kommit
              under den allmänna motionstiden.
            </seg>
            <seg n="c0f7d912">
              Några allmänna synpunkter som ligger utanför vad som egentligen
              behandlades i utskottet kanske man i varje fall får tillåta sig.
              En sak som jag vill beröra lite grann längre fram är utredningen
              om polisutbildningen som vi redan skulle ha fått se.
            </seg>
            <seg n="7026862a">
              Jag hade hoppats att vi hade haft en utredning som Anders Danielsson
              gjort. Den skulle ha lagts fram den 30 mars. Men av olika anledningar
              tror jag inte att vi får se någonting förrän i mitten på april
              månad då han har tillfälle att lämna ifrån sig utredningen till
              ministern.
            </seg>
            <seg n="cccb5db1">
              Före valet diskuterades polisfrågorna väldigt mycket och rättsväsendefrågor
              över huvud taget. Man kunde konstatera att framför allt Moderaterna
              hade väldigt mycket pengar att satsa på polisen. Om jag inte minns
              fel var det fråga om i storleksordningen 3 miljarder mer än vad
              Socialdemokraterna hade.
            </seg>
            <seg n="392fdff5">
              Vi kunde se vad det löftet var värt. När man hade förhandlat
              färdigt var det en kvarts miljard kvar, 250 miljoner. Det var
              en tiondel av vad man hade lovat.
            </seg>
            <seg n="6f011187">
              Jag vill också påminna om att trots att vi har fått mycket kritik
              och trots att man har försökt överbevisa oss när det gäller att
              vi inte har satsat på polisen och på rättsväsendefrågorna satsade
              vi under förra mandatperioden mer än 5 miljarder. Det mesta av
              de pengarna gick till polisen. Dessutom vidtogs det åtgärder på
              utbildningsområdet, där den socialdemokratiska regeringen såg
              till att flytta utbildningarna ut i landet. Vi fick två nya utbildningsorter
              Umeå och Växjö. Vi har konstaterat att det har varit mycket enklare
              att rekrytera poliser efter det att vi decentraliserade polisutbildningen.
              Det tror jag var viktigt.
            </seg>
            <seg n="800dc501">
              Det blev 4 000 nya poliser under förra mandatperioden. Vi fick
              nya regler på lagstiftningsområdet som gäller nya verktyg för
              poliserna och som har inneburit bättre möjligheter att agera och
              att bedriva den brottsbekämpande verksamheten.
            </seg>
            <seg n="fd8a35f6">
              Jag tycker att vi nu är hyggligt överens om att om vi ska ha
              fler poliser så måste vi ha mer pengar. Det behövs inte bara pengar
              till löner och personlig utrustning, utan de nya poliserna ska
              också ha någonstans att vara. De ska ha lokaler, bilar och mycket
              mer.
            </seg>
            <seg n="8b1b5d13">
              Jag har roat mig med att se på Rikspolisstyrelsens anslagsframställning
              för perioden fram till 2011. Där kan man se att någonting besvärligt
              kommer att inträffa i slutet på perioden. Om man tittar på det
              som är föreslaget och delvis beslutat kan man se att det vid utgången
              av 2011 kommer att fattas 2 miljarder kronor. Det är 2 000 miljoner
              kronor! Det är ganska mycket pengar. Om man översätter det till
              poliser är det en enorm massa poliser som man i så fall skulle
              bli kvitt. Det skulle vara bra att få höra vad alliansföreträdarna
              säger om den utvecklingen. Vi är överens om att vi ska ha fler
              poliser. Vi har ställt upp på 20 000 poliser, och jag är inte
              ens säker på att det räcker med det. Men vi måste också kunna
              betala för dem.
            </seg>
            <seg n="10f12fe2">
              Det finns en annan fråga som jag har funderat över och som jag
              tycker är underlig. Jag vet inte huruvida regeringen har pekat
              finger, men Rikspolisstyrelsen har alldeles nyligen sagt att man
              ska dra ned på polisutbildningen. I både Umeå och Växjö halverar
              man i stort sett polisutbildningen. Man drar också ned mycket
              på polishögskolan i Solna. Jag tror att de som har startat utbildningarna
              Umeå och Växjö universitet måste ta sig en funderare över om det
              är rimligt att ha en institution i gång för 4050 polisaspiranter
              elever som ska bli poliser. Det äventyrar den reform som vi genomförde
              och som jag tror att ni också egentligen har ställt upp på. Hur
              kan man hålla ut? Går det verkligen att bedriva en polisutbildning
              med så få elever? Jag tror att det blir väldigt svårt.
            </seg>
            <seg n="a0bee8cb">
              En annan fråga är att vi kan se att det finns ambitioner inom
              polisen att bredda rekryteringen till polisyrket. Det ska vara
              en jämnare könsfördelning och mer fokus på mångfald. Men det går
              liksom inte att hålla i frågan riktigt. Vissa år når man ambitionerna
              och nivåerna. Vissa år gör man det inte alls. Det måste finnas
              något mer uthålligt i det här. Dessutom finns det en ambition
              inom polisen att öka andelen kvinnor i chefsbefattningar. Där
              går det väldigt trögt. Jag tror inte att någon myndighet i det
              här landet av de 21 som vi har lyckas särskilt väl med det. Jag
              tror att det behövs särskilda insatser för att klara ut det. Det
              behövs fler kvinnor i chefs- och ledningsjobb.
            </seg>
            <seg n="5719169e">
              Jag utgår ifrån jag kan inte tänka mig något annat att Anders
              Danielsson har med någonting om de här frågorna om han följer
              de direktiv han har fått. Det handlar om hur man ska bredda utbildningen,
              öka mångfalden och jämna ut det hela mellan män och kvinnor. Det
              är trist att vi inte fick se delar av utredningen om den nya utbildningen.
            </seg>
            <seg n="cb4230c0">
              Men ni vet ju att vi socialdemokrater har hävdat att vi ska höja
              utbildningsnivån och att vi ska göra hela eller delar av polisutbildningen
              till en högskoleutbildning. Vi kallar det för att akademisera
              utbildningen. Jag hoppas att ni ställer upp på det. Tyvärr har
              justitieministern varit lite slarvig när hon, i varje fall tidigare,
              har uttalat sig om det här. Jag vill inte säga att Beatrice Ask
              har sagt så, men det låter som om huvudsaken är att vi har poliser
              som är ute och slåss på gator och torg. Den typen av poliser vill
              vi inte ha; det är jag ganska övertygad om. Jag hoppas att vi
              så småningom kan komma överens i den delen. Vi ska nå högre när
              det gäller polisens kompetens och utbildning.
            </seg>
            <seg n="35a3052d">
              Jag tänker på att vi för några veckor sedan hade en hearing om
              den ekonomiska brottsligheten den som sprider sig över världen
              och som vi inte är befriade ifrån. Alla de inlägg som där gjordes
              pekar på att polisarbetet blir mer och mer komplext. Det finns
              ett allt större behov av specialister och av hög kunskapsnivå.
              Det talar hela tiden för att vi måste reformera utbildningen på
              något sätt.
            </seg>
            <seg n="ea0bcaf0">
              Fru talman! En annan fråga som har varit på tapeten är ordningsvakternas
              situation och hur man hanterar folk på krogarna. Jag tycker att
              det är ganska tydligt att man måste göra någonting. Man måste
              vara mer noggrann när man utbildar ordningsvakter och när man
              rekryterar. Jag skulle kunna tänka mig samma typer av urvalskriterier
              som när man rekryterar poliser. Man ska verkligen se till personers
              lämplighet så att man får dem som rätt kan hantera sådant här.
            </seg>
            <seg n="7d6c062e">
              Beroendefrågorna till krögarna är lite besvärande. Ibland tror
              jag att det kan vara så som bland andra JK och Länsstyrelsen i
              Helsingfors har tagit upp att man underlåter helt enkelt att ingripa
              även om man ser att det pågår brottslig verksamhet. Det är svårt
              att säga vilka syften man har, men tyvärr tror jag att det kan
              ligga någonting i detta. Vi måste tillskapa någon sorts oberoendeinstitut
              när det gäller ordningsvaktssidan. Då slipper vi lojalitetskonflikterna.
            </seg>
            <seg n="0c6bcba5">
              Fru talman! Jag vill ta upp en speciell motion som Helén Pettersson
              i Umeå har skrivit och som vi har behandlat i utskottet. Den handlar
              om vapenlagstiftningen. Hon har skrivit motionen mot bakgrund
              av att vi har ganska många naturbruksgymnasier som utbildar jakt-
              och viltvårdselever. Med de EU-direktiv som man nu håller på att
              jobba med skulle det så småningom bli omöjligt för dem som är
              under 18 år att få dispens för jaktvapen. Det skulle innebära
              att utbildningarna skulle bli mindre intressanta. Vi tycker att
              det är viktigt att den möjligheten står öppen, för här kan man
              skapa både jobb och utkomster för människor. Om man plockar bort
              den möjligheten tror jag att intresset kommer att minska i någon
              utsträckning, och det är inte bra.
            </seg>
            <seg n="228f0066">
              Jag tycker att vi borde hålla emot här så att vi kan komma ifrån
              detta. Om man inte kan klara ett vapendirektiv på EU-nivå borde
              man kunna klara det på nationell nivå, fru talman. Regeringen
              borde se till att de här möjligheterna finns. Jag tycker att utskottsmajoriteten
              har tagit det här lite grann med en klackspark när man har sagt
              att det här nog får ordna sig. Uppsiktsjakt och sådant är tillåtet.
              Men det här är en utbildningsfråga som man särskilt måste beakta.
            </seg>
            <seg n="8aa46c0d">
              Fru talman! Slutligen yrkar jag bifall till reservation 5 om
              breddad rekrytering till polisyrket. Det är klart att vi står
              bakom alla våra reservationer, men för att inte reta upp kammaren
              yrkar vi bifall bara till den reservationen. Vi står naturligtvis
              också bakom de reservationer vi har tillsammans med Vänsterpartiet
              och Miljöpartiet.
            </seg>
          </u>
          <note type="speaker" n="debec3d9">
            Anf. 61 LENA OLSSON (v):
          </note>
          <u who="lena_olsson_010079" xml:id="i-2e60207825d61848-0" n="3d742b8b">
            <seg n="4c4ab066">
              Fru talman! Jag vill inte heller reta upp kammaren. Jag får väl
              nöja mig med att yrka bifall till reservation nr 11.
            </seg>
            <seg n="f3499dd5">
              Vänsterpartiet anser att polisen har en mycket viktig uppgift
              för att förebygga brott och upprätthålla lag och ordning. Jag
              kan instämma i det mesta av det som K G Abramsson säger. Det blir
              inte så lätt att hålla ett långt anförande om dessa frågor som
              vi också driver i Vänsterpartiet.
            </seg>
            <seg n="f240e51a">
              Det är viktigt för Vänstern att polisen har en så bra utbildning
              som möjligt eftersom de ställs inför att möta människor i olika
              krissituationer. Utbildningen är också viktig för att tillgodose
              landsbygden, precis som K G Abramsson säger. Det hade också den
              gamla majoriteten i åtanke när vi jobbade tillsammans. Vi tillförde
              också polisen mer resurser. Det är viktigt att den här distansutbildningen
              blir kvar. Vi driver också frågan om högskoleutbildning. Det är
              nödvändigt, och även Polisförbundet prioriterar den frågan.
            </seg>
            <seg n="0f10eab5">
              Den utredning som den förra majoriteten tillsatte avsatte den
              nuvarande regeringen tyvärr. Den skulle ha presenterats den 30
              mars. Nu blir det tyvärr ytterligare förseningar, vilket får till
              följd att nödvändig utbildning av poliser troligen inte blir av
              denna mandatperiod. Detta beklagar Vänsterpartiet djupt med tanke
              på hur många som utbildas just nu. En enkel fråga blir: När kommer
              den här utbildningen? Om den hade varit klar på utsatt datum hade
              den nog upptagit en hel del av den här debatten. Man kan ställa
              sig frågan: Varför ligger den inte här? När kommer den?
            </seg>
            <seg n="9dbe7e28">
              Polisen har fått stora resurstillskott de senaste åren genom
              den gamla majoriteten. Även den nya majoriteten har tillfört resurser.
              Men jag tycker ändå att det på senare tid har skenat i väg lite
              väl mycket. Man har glömt att titta på strukturfrågor och hur
              pengar används. Vi har haft ett sådant här snabbförfarande, en
              förenklad beredning, och vi i Vänsterpartiet har i många år sagt
              att vi vill att polisens resurser ska användas så effektivt som
              möjligt. I reservation 1 tar Vänstern bland annat upp frågan om
              verksamheten ska vara planerad eller händelsestyrd. Den rätta
              vägen ligger så klart någonstans däremellan, men frågan är var
              man ska sätta ned foten. Även det är en grannlaga uppgift.
            </seg>
            <seg n="c723e204">
              Vi tycker att man i alltför stor utsträckning går mot det händelsestyrda
              arbetet. Det som blir lidande är synligheten i människors vardag
              och det långsiktiga brottsförebyggande arbetet. Hårt drabbad av
              detta blir så klart landsbygden.
            </seg>
            <seg n="b3fd1c9b">
              Ett nära angränsande fenomen är den så kallade pinnjakten. Det
              har vi väl alla hört talas om när vi har varit ute på studiebesök.
              Den diskuteras ganska friskt i poliskretsar. Det handlar om att
              man åläggs att göra ett visst antal alkoholkontroller på vägar
              eller att ta ett visst antal urinprover på missbrukare. Det har
              kommit en studie från polisforskaren Stefan Holgersson som visar
              att många poliser upplever detta som ett dåligt sätt att arbeta
              och att det faktiskt blir problem. Det har resulterat i att lusten
              att jobba minskar. Det har också påverkat de nyrekryterade poliserna.
            </seg>
            <seg n="f7982bd1">
              Vi i Vänstern tycker att regeringen ska sätta stopp för den här
              utvecklingen. Det spelar ingen roll hur många miljarder man pumpar
              in om man inte sätter mer fokus på och styr upp polisens arbetssätt.
              Man måste också titta mer på hur pengarna används. Jag tror att
              alla kan hålla med oss om att det går att använda resurser mer
              effektivt och därmed få ut mer synlighet också.
            </seg>
            <seg n="e4761fc0">
              Jag vill också ta upp frågan om ordningsvakter. Med jämna mellanrum
              kommer det rapporter om att de brister i sitt sätt att agera.
              Justitiekanslern har granskat saken, och besluten innehåller många
              allvarliga konstateranden som bekräftar farhågor som vi i Vänsterpartiet
              har haft. Det handlar om alltför många fall av övervåld som inte
              leder till åtal. Svartarbetet inom branschen är omfattande, och
              lojaliteten till företagen kan ofta innebära olämpliga ageranden.
            </seg>
            <seg n="126536d6">
              Bevakningsbranschen och Yrkes- och arbetsmiljönämnden, Bya, har
              krävt att lagstiftningen kring ordningsvakter ska ses över. Enligt
              dem finns det ett behov av att i vissa fall se över anställningsförhållanden
              och ställa krav på att personal är anställd av auktoriserade bevakningsföretag
              eller organiserade av auktoriserade ordningsvaktsföreningar i
              stället för att det företag som behöver bevakningen ska stå för
              anställningen. Detta skulle skapa bättre strukturer för kontroll
              och utbildning. Bya menar också att ordningsvaktsutbildningen
              bör vara betydligt längre än den är i dag och i själva verket
              vara en påbyggnad på den grundläggande väktarutbildning som finns.
              Vi i Vänsterpartiet instämmer i Byas krav.
            </seg>
            <seg n="426345df">
              I reservation nr 10 har vi också tagit upp bevakningsbranschen
              och nödvändigheten av att en utredning får se över lagstiftningen
              för denna. Vi menar att när denna verksamhet blir allt större
              måste man vidta åtgärder och ställa krav på utbildning och lämplighetsbedömning
              för dessa yrken och på länsstyrelsernas tillsyn. Vi menar att
              det ankommer på regeringen att skyndsamt tillsätta denna utredning.
            </seg>
          </u>
          <note type="speaker" n="95fc8c32">
            Anf. 62 ANDERS HANSSON (m):
          </note>
          <u who="anders_hansson_7a777e" xml:id="i-b377477a5686214b-0" n="748ba3e7">
            <seg n="c1694286">
              Fru talman! Jag vill inleda med att yrka bifall till förslaget
              i betänkandet och avslag på reservationerna.
            </seg>
            <seg n="381e5adb">
              Polisens verksamhet är och förblir en av de viktigaste hörnstenarna
              i vårt samhälle. Vårt samhälle är uppbyggt på lagar och regler,
              och det är polisens uppgift att se till att dessa demokratiskt
              framtagna lagar också efterföljs. För att de ska kunna utföra
              sin verksamhet på bästa sätt krävs att staten ger polisen resurser
              som står i proportion till kravet som vi ställer på dem. En ytterligare
              förutsättning är självfallet att de medel som polisen blir tilldelade
              används på det effektivaste sättet. Vad som är det effektivaste
              sättet är en ständig fråga för debatt, men samtidigt också en
              viktig indikator på det engagemang som många människor känner
              avseende vårt polisväsende.
            </seg>
            <seg n="8e0176bb">
              Vi vill känna oss trygga på våra gator och torg. Vi vill bli
              väl bemötta av polistjänstemän om vi utsätts för brott.
            </seg>
            <seg n="25897ecd">
              Polisens verksamhet måste också vara decentraliserad och nära
              medborgarna. Polisen måste vara tillgänglig och synlig för medborgarna.
              Polismyndigheten i bland annat Helsingforss län och mitt hemlän
              Skåne genomför för tillfället en försöksverksamhet med mobila
              poliskontor. Kontoren placeras i centrum under fredags- och lördagskvällar.
              Valet av platser görs utifrån brottsstatistik på orten och antalet
              personer i rörelse. Försöket har mottagits mycket positivt av
              såväl medborgare som näringsidkare och ordningsvakter. Försöket
              ska utvärderas och därefter eventuellt permanentas.
            </seg>
            <seg n="7de35050">
              Vi medborgare ställer också krav på att polisutredningen ska
              gå fort och att förövare ska gripas och lagföras. En grundläggande
              förutsättning för att detta ska kunna ske är att polisen fysiskt
              har möjlighet att vara på plats.
            </seg>
            <seg n="9f462546">
              Alliansen hade som vallöfte att antalet poliser år 2010 ska vara
              20 000, det vill säga en ökning med 2 500 poliser jämfört med
              i dag, då vi har 17 500. Till vår glädje har ansökningarna till
              polishögskolorna aldrig tidigare varit så många som de är nu.
              Årligen slås nya rekord i antalet ansökningar, och antalet intagna
              ligger högt. För vårterminen 2008 ökade antalet studenter på polishögskolan
              med hela 70 procent jämfört med tidigare år. Kulmen för studenterna
              nås under hösten detta år, då sammanlagt 1 600 polisstudenter
              beräknas gå på polishögskolan. Alliansens vallöfte om 20 000 poliser
              år 2010 kommer därmed med stor sannolikhet att uppfyllas.
            </seg>
            <seg n="9f2bfd40">
              Efter kulmen på antalet intagna studenter kommer antalet platser
              på polishögskolan att återgå till ett årligt normalintag i syfte
              att kunna bibehålla minst 20 000 poliser inom polisväsendet. En
              stängning av någon polishögskola, som den tidigare socialdemokratiska
              regeringen genomförde i mitten av 1990-talet under hela tre terminer,
              är således icke aktuellt. Jag kan dela K G Abramssons oro för
              fördelningen mellan polishögskolorna.
            </seg>
            <seg n="1c2ffa53">
              Att innehållet i polisutbildningen är tillfredsställande och
              ändamålsenligt är självfallet väldigt viktigt. Nya krav ställs
              på poliser i framtiden, och därmed måste polisutbildningen uppdateras
              och anpassas till de nya krav som samhället ställer. Här kan nämnas
              just specialisering och behovet av specialistkompetens. En utredning
              om polisutbildningen som genomförs av tidigare länspolismästaren
              i Skåne och nuvarande Säpochefen Anders Danielsson ska redovisas
              på Justitiedepartementet inom kort, närmare bestämt den 16 april,
              har jag fått reda på.
            </seg>
            <seg n="578a6db7">
              I utredningen ska presenteras konkreta förslag på hur polisutbildningen
              på bästa sätt kan reformeras för att klara framtidens krav. Jag
              får dela Lena Olssons och K G Abramssons åsikt om att det hade
              varit skönt om vi hade haft den i dag och kunnat debattera den,
              men vi får ge oss till tåls.
            </seg>
            <seg n="d7b49778">
              Självfallet ställs inte kraven på nytänkande och anpassning bara
              på studenterna vid polishögskolan. Även aktiva poliser måste självfallet,
              precis som i alla andra yrken, vara anpassningsbara och mottagliga
              för nya rön och intryck i polisarbetet. Rikspolisstyrelsen genomför
              återkommande utbildningsinsatser för att höja polisens förmåga
              att upptäcka, bekämpa och utreda hatbrott, brott som rör HBT,
              familjevåld och brott med främlingsfientliga och/eller homofobiska
              motiv.
            </seg>
            <seg n="e7795f42">
              Fru talman! I massmedier har vi kunnat läsa om attentat mot åklagare
              i Trollhättan och i Malmö. I det första fallet placerades en bomb
              utanför åklagarens dörr, och i det andra fallet avfyrades ett
              antal skott in genom lägenhetsfönstret i åklagarens bostad. Båda
              åklagarna hade engagerat sig i kampen mot den organiserade brottsligheten.
            </seg>
            <seg n="991716be">
              Justitieminister Beatrice Ask tog under hösten 2007 ett initiativ
              till nationell mobilisering gentemot just den organiserade brottsligheten.
              Samtliga myndigheter inom rättsväsendet tillsammans med Tullverket,
              Skatteverket, Socialstyrelsen, Försäkringskassan, Kustbevakningen,
              Migrationsverket och inte minst Sveriges Kommuner och Landsting
              medverkade alla i ett gemensamt möte om vikten av att våra myndigheter
              samverkar mot denna form av brottslighet.
            </seg>
            <seg n="4968992e">
              Den organiserade brottsligheten utgör ett mycket allvarligt samhällsproblem,
              som i slutändan till och med kan vara systemhotande. Då den kriminella
              verksamheten ofta berör olika myndigheters ansvarsområden är det
              av yttersta vikt att myndigheterna samarbetar. Arbetet har fortsatt
              under början av 2008 med att en expertgrupp har tillsatts bestående
              av länspolismästarna i Skåne och Helsingforss län, åklagare på
              den internationella åklagarkammaren i Helsingfors, Säkerhetspolisens
              chef, Riks-krimchefen samt generaldirektören för Ekobrottsmyndigheten.
              Dessa personer ska föreslå konkreta åtgärder för hur den organiserade
              brottsligheten ska bekämpas på effektivaste sätt.
            </seg>
            <seg n="85e94db3">
              Organiserad brottslighet är oftast gränsöverskridande. Därmed
              ställer vi stora krav på att vi samarbetar med andra länder utanför
              vår egen landsgräns. Vårt engagemang inom EU utgör en god grund
              för ett effektivt samarbete. Åklagarsamverkansorganet Eurojust
              är tillsammans med Europol två mycket viktiga organ för gränsöverskridande
              samarbete mot organiserad brottslighet. Genom införande av det
              så kallade Prümfördraget kan Sverige också underlätta för våra
              brottsbekämpande myndigheter att snabbt erhålla bland annat registerupplysningar
              om utländska medborgare med avseende på bland annat dna, fingeravtryck
              och fordon som varit föremål för brottsutredning.
            </seg>
            <seg n="e1ab42b1">
              Alliansregeringen avser även att göra en översyn av vilka behov
              som finns av att inom ramen för det nordiska polissamarbetet skapa
              bättre möjligheter för de nordiska ländernas polismyndigheter
              att samarbeta operativt över gränserna. Av denna anledning bifalls
              i betänkandet en motion med detta innehåll delvis, vilket min
              kollega Krister Hammarbergh kommer att berätta mer om.
            </seg>
            <seg n="f5545be5">
              Fru talman! Ett väl fungerande rättssystem måste vara effektivt
              och ha korta handläggningstider. Tiden mellan när brottet är begånget
              och till dess dom meddelas måste göras så kort som möjligt. Den
              svåra balansgången är att bibehålla en mycket hög rättssäkerhet
              samtidigt som man på kortaste tid gör en fullgod förundersökning.
              Handläggningstiden i våra domstolar ska också bli väsentligt kortare.
              Det är orimligt för såväl brottsoffer som gärningsman att få vänta
              på en rättegång i tingsrätten i nästan över ett år.
            </seg>
            <seg n="dfa534b8">
              Det pågår för närvarande försöksverksamhet vid Helsingforss tingsrätt,
              vilken sedan 2007 utökats till att även omfatta Helsingborgs och
              Uppsala tingsrätter, med att minska de totala genomströmningstiderna
              för så kallad mängdbrottslighet. Här innefattas bland annat misshandel,
              skadegörelse och trafikbrott av mindre komplicerad karaktär. I
              försöket ingår även en lagreglerad möjlighet till utökning av
              användandet av förenklad delgivning i domstol, vilket är en av
              källorna till de långa handläggningstiderna. Regeringen gav i
              februari 2007 Åklagarmyndigheten i uppdrag att i samråd med Rikspolisstyrelsen,
              Domstolsverket, Kriminalvården och Rättsmedicinalverket redovisa
              de åtgärder som har vidtagits inom försöket för att säkerställa
              och analysera effektiviteten och dess påverkan på övrig verksamhet.
              Resultatet av försöksverksamheten ska redovisas senast den 30
              juni i år.
            </seg>
            <seg n="954352fd">
              Mycket är på gång, och fler utredningar och försöksverksamheter
              ska redovisas under 2008 i syfte att förbättra vårt rättsväsende
              och den polisiära verksamheten. Tillsammans med regeringens stora
              satsning på rättsväsendet, den stora ökningen av antalet studenter
              som sökt och antagits till polishögskolan, de krafttag som tagits
              mot den organiserade brottsligheten och inte minst intresset för
              hur våra framtida poliser ska utbildas och arbeta ser jag mycket
              positivt på den framtida polisverksamheten i Sverige.
            </seg>
            <seg n="498f6fbc">
              Vår polis genomför dagligen ett mycket bra arbete i vårt samhälle,
              och det arbetet ska vi förbättra ytterligare genom att polisen
              blir mer synlig och får mer resurser och att deras utbildning
              är ändamålsenlig. Synlighet, effektivitet och trygghet det blir
              ledorden för den framtida polisens verksamhet.
            </seg>
          </u>
          <note n="32e5fb98">
            I detta anförande instämde Inge Garstedt och Krister Hammarbergh
            (båda m).
          </note>
          <note type="speaker" n="c01ca8e9">
            Anf. 63 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-2da16f00ec091ada-1" n="54bdfdcf">
            <seg n="64215df0">
              Fru talman! Jag har några frågor till Anders Hansson. Först vill
              jag konstatera en sak om stängningen av polishögskolan under 90-talet.
              Jag kanske skulle påminna Anders Hansson om att det hade att göra
              med att vi hade förött Sveriges ekonomi under ett antal år. I
              början av 90-talet vet du säkert också vem som hade ansvaret för
              att regera Sverige. De tre, fyra, kanske fem terminer som polishögskolan
              var stängd var ett bidrag till att sanera Sveriges ekonomi. Det
              är klart att i sig var det ett misstag, därför att vi fick ett
              glapp där, men många andra grupper fick också ta väldigt mycket
              stryk då.
            </seg>
            <seg n="ae69fc39">
              Anders Hansson talar om antalet poliser, 20 000. Finns det något
              klart underlag som visar att vi genom pensionsavgångar, andra
              typer av avgångar och tillförsel skulle kunna hålla nivån 20 000
              poliser? Det är det ena.
            </seg>
            <seg n="67b4cf56">
              Det andra gäller kommentaren att man kanske skulle nödgas lägga
              ned de decentraliserade utbildningarna, de i Växjö och Umeå, som
              varit väldigt framgångsrika när det gällt att rekrytera poliser.
              Jag hör ett sympatiskt anslag från Anders Hanssons sida beträffande
              hur vi ska utbilda de framtida poliserna. Kanske finns det en
              chans att vi kan komma överens.
            </seg>
            <seg n="0d026c74">
              Slutligen vill jag be Anders Hansson svara på frågan om mer resurser
              till polisen. Han nämnde det i slutet av sitt anförande. Om man
              tittar på anslaget, som är flerårsfördelat, och på Rikspolisstyrelsens
              anslagsframställan ser man att det fattas nästan 2 miljarder vid
              utgången av 2011. Hur tänker alliansen lösa det?
            </seg>
          </u>
          <note type="speaker" n="60ff2aa5">
            Anf. 64 ANDERS HANSSON (m) replik:
          </note>
          <u who="anders_hansson_7a777e" xml:id="i-b377477a5686214b-1" n="748ba3e7">
            <seg n="feb4385c">
              Fru talman! Jag tänkte börja med frågan om polisutbildningen.
              Vi får in väldigt många poliser i verksamheten, och enligt alliansregeringen
              ska de flesta poliser vara i yttre tjänst så att vi får en synlig
              polis på våra gator och torg.
            </seg>
            <seg n="15798021">
              Naturligtvis är det oroväckande om man pensionerar poliser samtidigt
              som man tar in nya. Då får vi inget resultat av det hela. Det
              vore ytterst olämpligt om polisen skulle förtidspensionera erfarna
              poliser, som då tog med sig både sina erfarenheter och kunskaper,
              något som ju behövs när vi får in många nya poliser. Några uppgifter
              om det kan jag tyvärr inte ge K G Abramsson i dag, men intentionen
              är att man inte ska förtidspensionera poliser för då får vi, som
              sagt, inte någon nettoeffekt av den satsning som vi gjort på polisväsendet.
            </seg>
            <seg n="1a927469">
              Vad gäller polisutbildningen kan jag, som jag sade i mitt huvudanförande,
              dela K G Abramssons oro om det skulle innebära en centralisering.
              Det kan emellertid varken K G Abramsson eller jag i dag uttala
              oss om, eftersom den utredning om polisutbildningen som Anders
              Danielsson gjort ännu inte presenterats för oss.
            </seg>
            <seg n="d06df3cd">
              Vi har tre utbildningsorter Umeå, Växjö och Helsingfors. Jag
              tycker att det är bra. Vi ska inte centralisera, det verkar dumt,
              men det är naturligtvis upp till Rikspolisstyrelsen att fördela
              platserna. Min förhoppning är att de fördelas över hela landet.
            </seg>
          </u>
          <note type="speaker" n="b75be9db">
            Anf. 65 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-2da16f00ec091ada-2" n="54bdfdcf">
            <seg n="4eecd108">
              Fru talman! När jag nämnde pensioneringarna tänkte jag kanske
              inte i första hand på förtidspensionering, alltså att pensionera
              poliser för att få in nya fräscha poliser. Jag tror att medelpensionsåldern
              för poliser ligger under 60 år, vilket till stor del beror på
              att de har ett krävande jobb. Det är både fysiskt och psykiskt
              ansträngande, och få, åtminstone i yttre tjänst, klarar av att
              nå normal pensionsålder.
            </seg>
            <seg n="2b6804b6">
              Det handlar både om den utgångspunkten och om att man vill få
              in fräschare poliser och kanske lite annan kompetens. Därför är
              det viktigt att veta att antagningen till polisutbildningen sker
              på ett sådant sätt att man kan uppehålla nivån om minst 20 000
              poliser, något som ju även vi ställer upp på. Ibland funderar
              vi till och med om det räcker med 20 000 poliser. Vi får väl se
              framöver hur det blir.
            </seg>
            <seg n="7ba40197">
              Jag är glad att Anders Hansson markerar att vi ska ha en decentraliserad
              polisutbildning. Anledningen till det är att vi ska kunna ha poliser
              i hela landet. När vi rekryterat poliser till Norrland har polisutbildningen
              i Umeå haft stor betydelse. Det har inte varit några egentliga
              problem utom på någon enstaka ort. Tidigare fanns däremot stora
              bekymmer. Med den lösning som vi nu har klarar man av att i huvudsak
              fylla de rekryteringsbehov som finns.
            </seg>
            <seg n="e12b2946">
              Jag ställde i min förra replik en fråga till Anders Hansson som
              jag tyckte var mycket viktig. Det gällde finansieringen. Som det
              ser ut i dag kommer det nämligen vid utgången av 2011 att saknas
              2 000 miljoner för att vi ska kunna hålla i gång det svenska polisväsendet
              med 20 000 poliser.
            </seg>
          </u>
          <note type="speaker" n="bf8ef73d">
            Anf. 66 ANDERS HANSSON (m) replik:
          </note>
          <u who="anders_hansson_7a777e" xml:id="i-b377477a5686214b-2" n="748ba3e7">
            <seg n="a997f4d1">
              Fru talman! Jag hade den frågan på min lista över frågor att
              besvara och ber om ursäkt för att jag missade den i min tidigare
              replik. Den handlade om mer resurser till polisen, och jag ska
              svara på den nu i stället.
            </seg>
            <seg n="1fdd2067">
              Vi lägger inte femårsplaner i Sverige. Vi har ett budgetarbete
              som går i gång. Vi lägger inte femårsplaner. Att ponera vad vi
              eventuellt kan få 2011 tycker jag blir ganska svårt i sammanhanget.
              Alliansregeringen har sagt att det ska finnas 20 000 poliser.
              Självfallet ska det därmed också finnas medel till att hålla 20
              000 poliser anställda. Med tanke på de satsningar vi gör skulle
              det förvåna mig väldigt om det inte fanns pengar till det.
            </seg>
            <seg n="abdc82be">
              Pensionsavgångarna var vi också inne på. Återigen vill jag betona
              att polisen måste se till att hålla kvar den goda kompetens som
              finns hos äldre poliser. Det är inte bra att förtidspensionera
              kvinnor och män som är knappt 60 år fyllda. De har för mycket
              erfarenhet och kunskap för att vi ska släppa i väg dem och de
              därmed inte kan träna de nya poliser som kommer in samt ledsaga
              dem i det yrke som de valt.
            </seg>
          </u>
          <note type="speaker" n="4d40e9b0">
            Anf. 67 LENA OLSSON (v) replik:
          </note>
          <u who="lena_olsson_010079" xml:id="i-2e60207825d61848-1" n="3d742b8b">
            <seg n="31687f96">
              Fru talman! Först säger du, Anders Hansson, att du är för en
              decentraliserad utbildning, och då blir jag jätteglad. Men i slutet
              av ditt svar till Karl Gustav Abramsson säger du att det är RPS
              som fördelar platserna. Det får mig, som är från landsorten, att
              reflexmässigt undra om du kan garantera att utbildningen i Växjö
              och Umeå blir kvar särskilt med tanke på att den nuvarande regeringen
              tagit ifrån oss mycket statlig verksamhet. Det har stor betydelse
              för rekryteringen av poliser från landsbygden som sedan vill jobba
              på landsbygden.
            </seg>
            <seg n="009505d6">
              Vad gäller polisutredningen går det inte att komma ifrån att
              det är sorgligt att den ännu inte kommit. Vi tyckte att det var
              bråttom. När den nuvarande regeringen bestämde sig för att avbryta
              den tidigare utredningen när endast en månad återstod och i stället
              tillsätta en ny som sedan blir försenad blir man naturligtvis
              orolig.
            </seg>
            <seg n="6dba345d">
              Det är nödvändigt med en ny polisutbildning, men med tanke på
              alla de poliser som nu har utbildats undrar jag: Hur ska de kompenseras
              för den utbildning de fått? Hur snabbt kan den nya utbildningen
              sjösättas? Nu finns mängder med människor som nyligen gått utbildningen,
              och då kommer det en ny. Hur betydelsefull var den egentligen,
              och hur ska de kompenseras?
            </seg>
          </u>
          <note type="speaker" n="697438e9">
            Anf. 68 ANDERS HANSSON (m) replik:
          </note>
          <u who="anders_hansson_7a777e" xml:id="i-b377477a5686214b-3" n="748ba3e7">
            <seg n="1e6ac5f6">
              Fru talman! Lena Olsson frågar om jag kan garantera att utbildningen
              blir kvar i Umeå, Växjö och Helsingfors eller i Umeå, som jag
              antar att det handlar om i detta fall. Nej, det kan jag inte stå
              här och garantera. Det vore dumt av mig att föregripa en utredning
              som ska redovisas den 16 april och där det står utredaren fritt
              att just göra bedömningen om vi ska ha tre utbildningsorter. Jag
              kan inte föregripa den utredningen, tyvärr.
            </seg>
            <seg n="f69785c1">
              Lena Olsson tar upp att det tidigare gjorts en utredning om polisutbildningen.
              Det är helt rätt, och den ingår i den utredning som gjorts av
              Anders Danielsson och som inom kort kommer att redovisas. Den
              ingår där. Vi har alltså inte kasserat det som fanns i den tidigare
              utredningen, utan det finns med i Danielssons utredning. Vi tyckte
              nämligen att direktiven till den första utredningen inte var bra,
              om jag uttrycker mig milt.
            </seg>
            <seg n="1dc5e664">
              Rekryteringen av poliser till glesort är väldigt viktig. Det
              är självfallet så att vi ska ha poliser över hela landet. Problematiken
              med att få poliser att arbeta i glesort är svår, men alliansregeringen
              tar detta på största allvar.
            </seg>
          </u>
          <note type="speaker" n="1370e23e">
            Anf. 69 LENA OLSSON (v) replik:
          </note>
          <u who="lena_olsson_010079" xml:id="i-2e60207825d61848-2" n="3d742b8b">
            <seg n="d8c037ef">
              Fru talman! Jag tackar Anders Hansson för det svaret. Det är
              bra att du tycker att det är väldigt viktigt att det ska finnas
              poliser även i landsorten, för det har ni sagt när jag har tagit
              upp det i talarstolen och i replikskiften för att man inte ska
              glömma av det här. Man har ett parti i alliansen som i alla fall
              med mun värnar landsbygden väldigt mycket. Det är Centerpartiet.
            </seg>
            <seg n="40a6510c">
              Det här är viktigt. När den förra majoriteten utvidgade utbildningarna
              till Växjö och Umeå gjorde man det med tanke på att landsbygdens
              behov av poliser skulle tillgodoses. Distansutbildningen har likaså
              varit jättelyckad. Det finns all anledning att värna det man har
              sagt. Man har lovat oppositionen att landsbygden och glesbygden
              är väldigt viktiga och att även landsortens människor har rätt
              att se poliser, så att säga.
            </seg>
            <seg n="1f23a5e3">
              Du tar på slutet upp det här om mer resurser. I ditt anförande
              talar du också om domstolsväsendet och åklagarna. Jag kan passa
              på att göra detsamma. Det har varit en ganska likriktad satsning,
              en väldigt stor satsning på polisen. Sedan är det annat som blir
              lidande. Balansen i rättskedjan måste finnas för att det ska slå
              så väl ut som möjligt. Det kan jag väl få en kommentar till.
            </seg>
          </u>
          <note type="speaker" n="4fa6064e">
            Anf. 70 ANDERS HANSSON (m) replik:
          </note>
          <u who="anders_hansson_7a777e" xml:id="i-b377477a5686214b-4" n="748ba3e7">
            <seg n="163442c1">
              Fru talman! Det är svårt för oss att stå och prata om innehållet
              i den utredning om polisutbildningen som ska komma. Det är svårt
              för oss att uttala oss innan vi har sett vad den innehåller. Den
              kan komma att innehålla alldeles förträffliga saker både för Lena
              Olsson och för mig, så att vi blir alldeles till oss. Men vi får
              helt enkelt avvakta detta. Jag tror att både Lena Olsson och jag
              ser fram emot att läsa utredningen av Anders Danielsson om polisutbildningen.
            </seg>
            <seg n="77b216ac">
              Angående satsningen på poliser har Lena Olsson helt rätt. Alliansregeringen
              har satsat väldigt mycket pengar på polisen. Det är vår ambition
              att ha 20 000 poliser år 2010. Att det blir fler synliga poliser
              som kan utreda och få fast brottslingar innebär naturligtvis att
              det ställs krav på hela rättskedjan. Hela rättskedjan beaktas.
              Samtliga myndigheter i rättskedjan får större anslag.
            </seg>
            <seg n="1e5e6150">
              Men visst: Polisen får mest för tillfället, för vi behöver fler
              poliser på våra gator och torg. Jag måste understryka det sista
              jag sade i mitt anförande: Synlighet, effektivitet och trygghet
              är de ledord som vi måste trycka på när det gäller framtidens
              polis. Polisen påverkar självfallet hela rättskedjan. Därför kommer
              detta också att tillgodoses.
            </seg>
          </u>
          <note type="speaker" n="f5e6c242">
            Anf. 71 KARIN NILSSON (c):
          </note>
          <u who="unknown" xml:id="i-acd067352713c5d6-2" n="62c346ea">
            <seg n="d1a20007">
              Fru talman! Att befinna sig i trygghet är ett av de många mänskliga
              behov som man återfinner på Maslows behovstrappa och som också
              de flesta betraktar som självklara. Det handlar om trygghet för
              sitt eget liv, för familjen, för vännerna och för de saker man
              ägnat sin tid åt att skapa. För den som har upplevt otrygghet
              i form av hot, våld och stöld är inte längre tryggheten självklar,
              men givetvis högt eftertraktad. Många är beredda att ge upp sina
              tidigare liv och sina bostäder för att söka trygghet eller tryggare
              förutsättningar för sina barn att växa upp.
            </seg>
            <seg n="9e4a49e6">
              Det kan inte heller vara meningen att pensionärer ska tvingas
              förlägga sitt sociala liv till dagtid för att de inte vågar röra
              sig ute på gator och torg när det har blivit mörkt. För resten
              är det redan mörkt under tidig eftermiddag halva delen av året.
            </seg>
            <seg n="2b2f8fdc">
              En förutsättning för att man ska uppnå eller uppleva trygghet
              är att rättsväsendet upprätthålls. I detta sammanhang är det polisen
              och dess organisation som är det civila samhällets synligaste
              redskap och trygghetsskapare.
            </seg>
            <seg n="56bb40d7">
              Fru talman! Hemma i mitt län, Kronoberg, har det saknats poliser.
              Vi har säkert haft vår beskärda del, men det har absolut inte
              känts tillräckligt. På minst sju mindre orter har befolkningen
              helt ideellt i flera år kört runt på nätterna och patrullerat.
              Det har blivit många varv runt jordklotet med bil.
            </seg>
            <seg n="b2916711">
              På en hel del håll har det börjat kännas tungt att fortsätta
              verksamheten, medan andra på grund av otryggheten har startat
              nya patruller. På någon ytterligare ort har det delvis eller tidvis
              nästan gränsat till medborgargarden, vilket är långt ifrån önskvärt.
              Trots att Kronobergs län har bland de lägsta siffrorna i brottsstatistiken
              i landet vad gäller grövre brott upplever man otrygghet och är
              beredd att offra tid och pengar för att göra något åt det.
            </seg>
            <seg n="c57a5cd9">
              När jag har träffat länspolismästaren och tillsammans med honom
              nattpatrullare har vi alla uttalat jättestora förväntningar på
              det tillskott av omkring ett fyrtiotal nya poliser som blir länets
              andel då vi uppnår alliansregeringens målsättning på 20 000 poliser
              i landet 2010.
            </seg>
            <seg n="ffe1c3a6">
              Om polisen dessutom kan få beta av en del brott av mer ringa
              karaktär har det säkert också en dämpande effekt på övergången
              till grövre brottslighet. Ofta är det ungdomar som testar gränser
              och begår de enklare brotten. Klarar man av att gripa unga lagöverträdare
              och ställa dem till svars i domstol på ett snabbt och effektivt
              sätt har man förhoppningsvis förebyggt fortsatta kriminella handlingar.
            </seg>
            <seg n="d3f5e1df">
              Med målsättningen om fler poliser ges förutsättningar för att
              ingripa mot brott, slutföra brottsutredningar på kortare tid och
              uppnå den effektivitet som efterfrågas. Att antalet poliser ökar
              innebär också att de blir synligare i samhället, vilket också
              skapar en känsla av trygghet. Denna känsla ska absolut inte underskattas.
            </seg>
            <seg n="f34f1eb0">
              Fru talman! Jag har själv en motion, som behandlas i betänkandet.
              Den handlar om utvidgade polisiära befogenheter för tullen, om
              att de i sin brottsbekämpande verksamhet också ska ha rätten att
              stoppa och kvarhålla fordon som är på väg ut ur landet med stöldgods.
              När jag i höstas pratade med tullen vid Lernacken vid Öresundsbrons
              svenska brofäste förstod jag att tullpersonalen var tacksam för
              alla former av legitimitet för att stoppa bilar som passerar gränsen.
            </seg>
            <seg n="923e6411">
              Från den 1 juli nu i sommar får Tullverket och Kustbevakningen
              ökade befogenheter i och med att de får ta alkotester för att
              komma åt rattfulla förare. Det ger dem en förevändning för att
              skapa tidsutrymme och samtidigt göra en bedömning av vad det är
              för ekipage som är på väg att ta sig över gränsen. Även om jag
              inte har fått exakt det svar jag önskade på min motion har ändå
              oppositionen med den utökade rätten för tulltjänstemän att ta
              alkoholutandningsprover till viss del tillmötesgått mitt syfte
              med motionen.
            </seg>
            <seg n="a371101c">
              Fru talman! När jag ändå står häruppe i talarstolen och talar
              om tull och polis vill jag också uttrycka en lättnad över att
              det kommer att tillskjutas pengar, så att inte den brottsbekämpande
              verksamheten inom tullen avlövas. Det skulle få stora negativa
              konsekvenser för polisens arbete. De här frågorna hör definitivt
              ihop.
            </seg>
          </u>
          <note n="f3126fc0">
            Fru talman! Jag yrkar bifall till förslaget i utskottets betänkande.
          </note>
          <note type="speaker" n="f97ab81c">
            Anf. 72 LENA OLSSON (v) replik:
          </note>
          <u who="lena_olsson_010079" xml:id="i-2e60207825d61848-3" n="3d742b8b">
            <seg n="16df54e9">
              Fru talman! Det går inte att inte komma in på tullen eftersom
              den brottsbekämpande delen gränsar till polisen. Jag skulle vilja
              ställa en fråga till Karin Nilsson.
            </seg>
            <seg n="4614e37e">
              Det förslag som ligger kommer att ha stor inverkan på polisens
              arbete om man undandrar den brottsbekämpande delen inom tullen.
              Det sade man också på den utfrågning som vi hade när det gäller
              den organiserade brottsligheten. Det blir resultatet.
            </seg>
            <seg n="8d6d48c2">
              Jag hade en interpellationsdebatt med justitieministern om vad
              hon avsåg att göra när det gäller tullens och polisens samarbete.
              Det har gått ut från finansministern att det ska bli något mer
              resurser, men väldigt luddigt.
            </seg>
            <seg n="286aaea0">
              Då tänker jag så här: Polis och tull samarbetar. Det har man
              till exempel gjort i mitt län sedan 1995. Skulle tullen komma
              bort där kommer också polisen bort, eller vice versa. Vad har
              då Centern för krav i den här alliansregeringen för att se till
              att den brottsbekämpande delen inom tullen blir kvar för att inte
              anstränga polisverksamheten? De kan ju inte praktiskt utföra allt
              det som tullen gör.
            </seg>
          </u>
          <note type="speaker" n="a11c51d5">
            Anf. 73 KARIN NILSSON (c) replik:
          </note>
          <u who="unknown" xml:id="i-acd067352713c5d6-3" n="62c346ea">
            <seg n="307609a7">
              Fru talman! Jag tackar för frågan. Tullen ligger inte under justitieministerns
              ansvar. Därför kan inte justitieministern lova några pengar, däremot
              givetvis samverkan. Jag vet att det finns en oro från det hållet
              också när det gäller tullen. Därför är finansministerns löfte
              om mer pengar till tullen oerhört viktigt.
            </seg>
            <seg n="881882fa">
              Jag har varit och träffat tullen i Lernacken i Malmö, i Karlskrona
              och i Karlshamn under de senaste åren och nu givetvis i samband
              med just detta förslag. Förslaget uppskattar inte jag heller som
              politiker från Centerpartiet. Jag ser att löftena om tillskjutna
              medel kommer väldigt väl till pass och kommer att förändra den
              situation som utredningen hade kommit fram till. Jag hoppas att
              den inte står fast utan kan förändras på grund av de tillskjutna
              medlen.
            </seg>
          </u>
          <note type="speaker" n="d033c732">
            Anf. 74 LENA OLSSON (v) replik:
          </note>
          <u who="lena_olsson_010079" xml:id="i-2e60207825d61848-4" n="3d742b8b">
            <seg n="7951a705">
              Fru talman! Finansministern säger att man ska tillskjuta vissa
              resurser, men vi vet inte vilka det blir, hur lite eller hur mycket
              pengar det blir, hur mycket eller hur lite i tullens brottsbekämpning
              som blir kvar. Den här frågan har även att göra med polisen, eftersom
              polisens verksamhet kommer att bli drabbad av det här. Följden
              blir att man tömmer Norrlands inland och hela gränsen mot Norge.
              Det kommer att bli tomt på den brottsbekämpande delen från Eda
              och längs hela den norska gränsen uppöver. Det är väl att svika
              landsbygden.
            </seg>
            <seg n="e8de46d8">
              Kan du, Karin Nilsson, berätta för oppositionen vad Centern kommer
              att ställa för krav i alliansregeringen för att det här inte kommer
              att ske, så att även landsbygden ska kunna ha en bra brottsbekämpning
              när det gäller tull och polis? Det är ju så när det gäller tullen
              och polisen att man tar andra vägar. Där man drar in går brottsligheten
              in i stället såklart. Det är inte svårt att räkna ut. Jag vill
              ha garantier från er i Centern. Vad kommer ni att göra för Norrlands
              inland och vid den norska gränsen?
            </seg>
          </u>
          <note type="speaker" n="542f8906">
            Anf. 75 KARIN NILSSON (c) replik:
          </note>
          <u who="unknown" xml:id="i-f4a86ae7e870e30f-0" n="62c346ea">
            <seg n="12ff6979">
              Fru talman! Jag tycker också att tullfrågan hänger ihop med polisen,
              eftersom de är besläktade med varandra. Men precis som jag inte
              kan gå in i och styra Tullverkets användning av budgetmedel kan
              jag heller inte styra eller peta i Rikspolisstyrelsens användning
              av budgetmedel när det gäller polisutbildningen. Det är samma
              sak egentligen. Det är två myndigheter som har fått sina pengar,
              men självklart kan jag ha en åsikt, en uppfattning. Det har jag
              i båda fallen.
            </seg>
            <seg n="f19926aa">
              Jag är glad för de pengar som är lovade till Tullverket. Jag
              kommer givetvis att ha en uppfattning i behandlingen av dem. Det
              blir i form av debattartiklar, diskussioner och hearingar här,
              men jag kan inte vara med och peta och styra i det slutliga beslutet
              så att man verkligen använder de pengarna till den brottsbekämpande
              verksamheten till fotfolket ute vid gränsen som jag hoppas. Men
              en åsikt om att det ska bli så har jag givetvis. Den rätten anser
              jag mig kunna ha.
            </seg>
            <seg n="db12884d">
              Jag vill också gärna flika in om polisutbildningen att där har
              jag en åsikt. Jag har skrivit ett öppet brev till Rikspolisstyrelsen.
              Från min sida skulle jag vilja se att man fördelade det mer jämnt
              över landet när man nu gör en neddragning. Att man gör en neddragning
              har jag fått förklarat, och jag kan förstå förklaringen också.
              Men just att man fördelar det så ojämnt har jag lite svårt att
              acceptera. Därför har jag en annorlunda åsikt än det förslag som
              utredaren har kommit fram till. Jag hoppas att beslutet inte kommer
              att se ut som utredningen.
            </seg>
            <seg n="eb57c192">
              Vi har den 16 april framför oss med det nya förslaget på polisutbildning.
              Jag hoppas att det också kan skapa möjlighet och förutsättningar
              för att man ska behålla kompetensen ute på de skolor som blir
              av med rätt många av sina platser.
            </seg>
          </u>
          <note n="5bfd020c">
            Anf. 76 CECILIA WIGSTRÖM i Göteborg (fp):
          </note>
          <u who="unknown" xml:id="i-63e5a874fc4fa760-0" n="62c346ea">
            <seg n="c1eb71aa">
              Fru talman! Alliansens största satsning vad gäller polisen är
              att se till att medborgarna blir mer trygga genom att öka antalet
              poliser med 2 500 till 20 000 poliser år 2010. Eftersom den här
              satsningen är så viktig för oss åker jag runt i landet och har
              som mål att besöka alla länspolismyndigheter före nästa val.
            </seg>
            <seg n="c7514920">
              Senast var jag i Norrbotten. Det var väldigt intressant. Speciellt
              var det intressant att höra hur man jobbar i ett gränsområde.
              Vi har många systerstäder som går utmed Torne älv på svensk sida
              och motsvarande städer på den finska sidan. Vi har Haparanda och
              Torneå som är mest kända, men hela vägen längs Torne älv finns
              det systerstäder på båda sidor gränsen. Där har människor gift
              sig med varandra. Man jobbar på den andra sidan gränsen kanske.
              Man kan säga att Sverige och Finland är tätt sammanflätade. Vi
              har till exempel Ikea som nu byggs nästan precis på gränsen i
              Haparanda.
            </seg>
            <seg n="9e8b9de8">
              Men polisen får inte jobba lika sammanflätat. Svensk polis och
              finsk polis får inte jobba lika sammanflätat som människorna i
              Norrbotten gör i sin vardag. De är sammanflätade på båda sidor
              gränsen. Det är brottslingar också.
            </seg>
            <seg n="dbb8c7cd">
              EU-regler tillåter polisen i viss mån att samarbeta. Man kan
              förfölja en flyende brottsling in på den andres gräns till exempel.
              Man kan också i brottsutredningar få spana om man har begärt tillstånd
              i förväg.
            </seg>
            <seg n="4b860306">
              Polisen berättar för mig att när samhällena på båda sidor gränsen
              är så sammantvinnade det självklart finns behov från polisens
              sida att samarbeta ytterligare och mer med den finska polisen.
              De nämnde som exempel om det skulle bli ett stort bråk i Pajala,
              ett stort slagsmål, det var fara för liv och den svenska polisen
              kanske var upptagen Norrbotten är ett väldigt stort län och alldeles
              för långt borta för att hinna dit snabbt. Tänk då om den finska
              polisen som är bara ett stenkast ifrån på andra sidan gränsen
              skulle kunna gripa in för att rädda liv. Det såg den svenska polisen
              som något väldigt positivt.
            </seg>
            <seg n="a90266d7">
              Jag sade till alla att det tycker Folkpartiet vore bra. Det tycker
              vi i alliansen vore väldigt bra. Men det kräver en grundlagsändring
              om vi ska få till stånd ett så tätt polissamarbete. Då måste vi
              ha en trefjärdedelsmajoritet här i riksdagen. Tyvärr är Socialdemokraterna
              emot. Det var vad jag sade till alla uppe i Norrbotten när jag
              var där för några veckor sedan.
            </seg>
            <seg n="c5b1f783">
              Därför blir jag väldigt glad när Socialdemokraterna nu har gjort
              en kovändning. Vi gjorde ju ett tillkännagivande i justitieutskottet
              förra veckan om att delvis bifalla en motion och ge i uppdrag
              till Justitiedepartementet att utreda inte bara behovet av samarbete
              mellan svensk och finsk polis utan också behov av samarbete med
              dansk och norsk polis. Där var vi eniga i utskottet.
            </seg>
            <seg n="35161525">
              Socialdemokraterna motsätter sig alltså inte längre den möjligheten.
              Det är mycket positivt att de har gjort den här kovändningen och
              insett vad som behövs på marken, vad polisen och medborgarna tycker
              är rimligt.
            </seg>
            <seg n="184bb562">
              En annan sak jag fick information om i Norrbotten var den organiserade
              brottsligheten.
            </seg>
            <seg n="4b68e5fd">
              För drygt tio år sedan fick den fäste i Skåne. Nu är det uppenbart
              att den också finns ända uppe i Norrbotten.
            </seg>
            <seg n="4e93945e">
              Som Anders Hansson var inne på är detta en systemhotande brottslighet.
              Man ger sig på åklagare och domare och hotar vittnen. Man ger
              sig på rättsstaten. Utan en fungerande rättsstat kan inte vår
              demokrati fungera, så det här är ett mycket allvarligt problem.
            </seg>
            <seg n="412f4cdd">
              Polisen kunde berätta om ett positivt samarbete vid ett tillslag
              som man nyligen hade gjort man kallade det för Operation gränsland
              mot en liga som hade smugglat in obeskattad diesel till Sverige
              och blandat upp den med stulen diesel. Sedan hade man sålt den,
              inte bara i Norrbotten utan i hela Norrland och tjänat miljoner
              på det.
            </seg>
            <seg n="5797aaa5">
              Polisen har nu kunnat stoppa de personerna tack vare samarbete
              med andra myndigheter som tullen och Skatteverket. Dessutom skedde
              ett tillslag parallellt på den finska sidan.
            </seg>
            <seg n="0d78fd5a">
              Precis så vill regeringen att vi ska arbeta mer framöver när
              nu regeringen har beslutat att vi ska mobilisera mot den grova
              och organiserade brottsligheten.
            </seg>
            <seg n="188949d9">
              Nu förstärker vi polisen. Vi ser till att det blir 20 000 poliser.
              Vi ger polisen nya metoder som buggning och möjlighet att förverka
              stulen egendom. Men polisen kan inte klara den här kampen själv.
              Vi måste mobilisera hela samhällets resurser.
            </seg>
            <seg n="19f5ba97">
              Jag har också nyligen besökt något som heter Regionalt underrättelsecentrum.
              Där samverkar polismyndigheterna i de tre storstäderna ännu mer
              än vad man gör i Norrbotten inte bara på projektbasis. Man sitter
              i samma rum skattemyndigheten, tullen, kronofogden, åklagare med
              flera. Det är något väldigt positivt som vi i Folkpartiet länge
              har sagt att vi vill se i hela landet. Min förhoppning är att
              resultatet av den mobilisering som regeringen har fattat beslut
              om blir att hela landet kommer att verka på det här sättet över
              myndighetsgränserna för att jaga yrkeskriminella.
            </seg>
            <seg n="bad08326">
              Al Capone, den store grovt kriminelle i USA på 20-talet, blev
              ju aldrig fälld för alla mord han låg bakom. Däremot sattes han
              i fängelse i flera år tack vare att han blev fälld för skattebrott.
              Vi måste jaga de yrkeskriminella på helt andra sätt och se till
              att sätta dem bakom lås och bom.
            </seg>
            <seg n="f82505cf">
              En annan sak som är viktig att ta upp, särskilt om detta direktsänds
              i tv, är att allmänheten också kan hjälpa till i det här arbetet.
            </seg>
            <seg n="3509b6af">
              I fallet med den svarta diesel som de organiserade brottslingarna
              krängde i Norrbotten och hela Norrland handlade det ju om att
              hitta köpare, det vill säga medborgare som ville ha tag i billig
              diesel. Den svarta ekonomin, som också Lena Olsson berörde, är
              ett problem. Vi har haft alldeles för stor acceptans i det svenska
              samhället för svartarbete. Man tar hem en hantverkare som fixar
              lite på villan och gör det svart. Krogar kan servera billig öl
              på grund av att de har svartarbetare. Den svarta ekonomin utnyttjas
              av den organiserade brottsligheten. Man får hållhakar på företagare
              och kan utpressa dem. Genom att vi medborgare har accepterat detta
              i alltför stor utsträckning har man hittat en marknad för sina
              illegala aktiviteter. Vi måste inse att vi i Sverige måste ändra
              attityd till svartarbete och svarta pengar. Det är en grogrund
              för den organiserade brottsligheten.
            </seg>
            <seg n="fef393dc">
              Jag är övertygad om att vi med den mobilisering som nu är på
              gång kommer att lyckas stoppa utvecklingen. Jag tror kanske inte
              att vi kan dra tillbaka utvecklingen, men jag tror att vi kan
              stoppa utvecklingen och utbredningen av den organiserade brottsligheten.
              Om vi tillsammans jobbar åt ett och samma håll är vi tusen gånger
              starkare än fåtalet kriminella.
            </seg>
            <seg n="80572cc3">
              Det arbetet borde förstås ha inletts för länge sedan. Det förebyggande
              arbetet för att få stopp på detta borde ha inletts redan när de
              satte foten på svenskt territorium i mitten av 90-talet under
              den socialdemokratiska regeringen. Nu sker det saker genom alliansregeringen.
            </seg>
            <seg n="8bf6e698">
              Jag får kanske möjlighet att återkomma till frågor om polisutbildningen
              och så vidare som har varit uppe i debatten.
            </seg>
            <seg n="db5754e7">
              Det viktiga, fru talman, är att vi nu satsar på att få 20 000
              poliser. Vi ser till att ge svensk polis möjlighet att samarbeta
              med finsk polis, dansk polis och norsk polisk. Vi mobiliserar
              mot den grova organiserade brottsligheten för att öka tryggheten
              för alla oss medborgare i Sverige.
            </seg>
          </u>
          <note n="d9d31aeb">
            I detta anförande instämde Krister Hammarbergh (m) och Otto von
            Arnold (kd).
          </note>
          <note type="speaker" n="1cc94071">
            Anf. 77 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-fdc9135dba24927f-0" n="54bdfdcf" next="i-018a33c51dbc78c3-0">
            <seg n="81a0e43e">
              Fru talman! Jag ska göra några konstateranden.
            </seg>
            <seg n="75eaf97b">
              Det låter på Cecilia Wigström som om vi inte vore för samarbete
              med andra myndigheter och samarbete över landgränser. Jag förstår
              inte var Cecilia Wigström har fått det ifrån.
            </seg>
            <seg n="1f2716c0">
              Det är inte riktigt hederligt att åka till Norrbotten och säga
              till Norrbottenspolisen att sossarna är emot gränsöverskridande
              samarbete.
            </seg>
            <seg n="df683687">
              Vi står enhälligt bakom ett tillkännagivande till regeringen
              om att utreda bättre förutsättningar för gränsöverskridande samarbete.
            </seg>
            <seg n="2e1c8b0e">
              Cecilia Wigström kommer med ett falskt påstående. Jag skulle
              vilja ha en förklaring till varför Cecilia Wigström har sagt så.
              Det tycker jag är väldigt fel.
            </seg>
            <seg n="f5087021">
              Det låter som om alliansregeringen har skaffat fram många nya
              verktyg. Förslagen om de nya verktyg som vi nu har beslutat om
              i Sveriges riksdag kom ju till på vår tid. Ni sade nej till dem,
              men när ni kommer tillbaka och tittar på hur verkligheten ser
              ut och vad vi måste göra för att det ska fungera är ni plötsligt
              beredda att ställa upp och gå i den riktning som vi har anvisat.
            </seg>
            <seg n="2ad2de1c">
              Jag undrar om den samarbetsfunktion som Cecilia Wigström pratar
              om är det som kallas för Operativa rådet. Operativa rådet består
              av personer från olika myndigheter och från olika delar av Sverige.
              Det omfattar inte bara Helsingfors, utan hela landet. Där kan
              man alltså diskutera polisoperativa och andra åtgärder för att
              nå framgång när det gäller att komma åt till exempel organiserad
              brottslighet.
            </seg>
            <seg n="1eb4e15f">
              På tal om Al Capone finns det svenska Al Caponer också, även
              om de inte bor i Sverige. De finns faktiskt.
            </seg>
          </u>
          <note n="bde342f7">
            Anf. 78 CECILIA WIGSTRÖM i Göteborg (fp) replik:
          </note>
          <u who="karl_gustav_abramsson_364bc7" xml:id="i-018a33c51dbc78c3-0" n="54bdfdcf" prev="i-fdc9135dba24927f-0">
            <seg n="ea6d37b9">
              Herr talman! Det skulle vara intressant att höra vilket Karl
              Gustav Abramsson menar är det svenska ordet för Al Capone. Jag
              vet att man till exempel kan säga att Pierre är detsamma som Peter,
              men jag förstod inte vilket namn som är den svenska motsvarigheten
              till Al Capone. Det var en bisak.
            </seg>
            <seg n="bfbb71de">
              Jag besökte polisen i Norrbotten innan vi hade enats i utskottet
              om att be regeringen att utreda ökade möjligheter för polisen
              att samarbeta med Finland. Anledningen till att jag berättade
              för polisen där uppe att ni var emot det var helt enkelt att ni
              har varit det. Vi har ju haft de här diskussionerna i utskottet
              tidigare. Vi har i EU-nämnden diskuterat ökat polissamarbete över
              gränserna. Vi har till exempel det så kallade Prümfördraget. Då
              har ni varit emot den här typen av samarbete som EU har velat
              fatta beslut om. Därför har jag på goda grunder sagt att ni har
              varit motståndare till den här typen av samarbete över gränserna.
            </seg>
            <seg n="c51affe7">
              Jag är mycket glad över att ni nu har gjort en kovändning och
              tycker att det är bra med ökat polissamarbete över gränserna.
              Det är jättebra.
            </seg>
            <seg n="0647bc88">
              Jag hinner inte nämna alla organ som finns. Det operativa rådet
              är också ett bra organ där myndigheter samarbetar och samverkar.
            </seg>
            <seg n="bb09afd3">
              Nu får Karl Gustav Abramsson förklara sig. Du säger att vi tidigare
              har varit emot något som ni har föreslagit. Det har vi inte varit
              från Folkpartiets sida.
            </seg>
            <seg n="5f1df2d4">
              Det är ändå nu saker händer. Ni har haft tolv år på er. Det är
              nu vi får 2 500 fler poliser. Det är nu vi får en rättssäker buggningslagstiftning
              och så vidare.
            </seg>
            <seg n="b76ed82c">
              Den nationella mobiliseringen mot den organiserade brottsligheten
              kommer nu.
            </seg>
          </u>
          <note type="speaker" n="5bb14c8e">
            Anf. 79 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-2da16f00ec091ada-3" n="54bdfdcf">
            <seg n="4798f903">
              Herr talman! När jag säger att vi har svenska motsvarigheter
              till Al Capone skulle jag kunna nämna namn, men jag gör inte det
              därför att jag tycker att det skulle kännas väldigt obehagligt.
              Vi har ett antal organisationer som leds av kända personer som
              säkert opererar på samma områden som Al Capone gjorde.
            </seg>
            <seg n="8f9cec90">
              Det vore bra om Cecilia Wigström ringde ett telefonsamtal; nu
              är väl Seppo Wuori inte kvar i Norrbotten men det finns väl någon
              annan som hon kan tala om för att nu är sossarna för det här.
              Krister Hammarbergh kanske kunde lämna den hälsningen. Sådana
              här missuppfattningar om vad vi är för och vad vi inte är för
              ska inte spridas.
            </seg>
            <seg n="e3692141">
              Sedan tycker jag att det är lite fel att Cecilia Wigström drar
              upp Prümfördraget, därför att det vi förmodligen aldrig kommer
              att ställa upp på är att utländska polisstyrkor utan svensk kunskap
              och utan ett svenskt medgivande ska operera på svenskt territorium.
              Såtillvida har Cecilia Wigström rätt, och det är det vi har sagt
              när det gäller Prümfördraget. Vi kan inte tillåta en ingående
              operativ verksamhet från utländsk polis utan att vi från svensk
              sida, från svenska myndigheter, själva kan styra den.
            </seg>
            <seg n="2fd68c0e">
              Förslaget har vi inte fått. Det är ett regeringsuppdrag som vi
              har lämnat, och regeringen ska återkomma med hur det gränsöverskridande
              samarbetet ska kunna ske. Att vi skulle lämna carte blanche på
              något vis är ju helt uteslutet. Jag tror att man kan säga det
              redan i dag. Det måste finnas andra sätt att klara ut detta.
            </seg>
            <seg n="9e6690ad">
              Sedan kan jag möjligen tillstå att jag inte i detalj har studerat
              hur Folkpartiet har agerat när det gäller de förslag till skarpa
              verktyg som vi så småningom har kunnat besluta om. Nu klumpar
              jag kanske ihop alliansen lite för vårdslöst. Det får vi väl reda
              ut sedan. Men som alliansregering, med kollektivt ansvar, får
              förmodligen Folkpartiet också vara med.
            </seg>
            <seg n="3b774127">
              Anf. 80 CECILIA WIGSTRÖM i Göteborg (fp) replik:
            </seg>
            <seg n="5f5cb17d">
              Herr talman! Vad gäller missuppfattning eller inte vill jag säga
              att det inte är någon missuppfattning. Ni har ju varit emot Prümsamarbetet.
              Nu börjar Karl Gustav Abramsson slira på orden och säga att ni
              inte har varit emot det under förutsättning att man har kunnat
              styra polisen från svenskt håll.
            </seg>
            <seg n="ece300ec">
              Det är ju självklart för oss i alliansen. Det har det varit hela
              tiden. Självklart ska ett samarbete mellan svensk polis och finsk
              polis gå till så att när finsk polis kommer över på svenskt territorium
              och jobbar här ska det vara under svenskt polisbefäl. Det har
              varit självklart hela tiden, och ni har varit emot när de här
              tankarna på polissamarbete över gränserna har diskuterats inom
              EU i form av Prümfördraget. Nu har ni vänt och är positiva. Jag
              hoppas att ni också står för era ord när ni nu säger att ni är
              positiva till detta och att ni också blir positiva till Prümfördraget
              så att samarbetet underlättas inom EU:s ram.
            </seg>
            <seg n="3a8006cc">
              Det var väl de frågorna du ställde.
            </seg>
            <seg n="dc383679">
              Jag kan väl få säga att vi i Folkpartiet är väldigt nöjda med
              allianssamarbetet. Vi i Folkpartiet har drivit rättsfrågorna under
              en lång rad av år i opposition och kritiserat er för att vi har
              haft för få poliser i Sverige. Vi har haft rättsotryggheten för
              medborgarna. Med alliansregeringen får vi kompromissa ibland vi
              får inte alltid igenom alla våra förslag, till exempel att förstärka
              Rikskriminalpolisen i kampen mot den organiserade brottsligheten
              men i stort har vi en otrolig samsyn i alliansen.
            </seg>
            <seg n="2c291fdc">
              Vi ser nu till att förstärka polisen så att vi får 20 000 fler
              poliser. Vi ger rättssäkra redskap till polisen i den här kampen.
              Vi ser också till att vi nu mobiliserar hela samhället mot den
              grova organiserade brottsligheten, och det borde ni ha gjort för
              länge sedan, redan när de satte sin fot på svenskt territorium
              i mitten av 90-talet.
            </seg>
            <seg n="285b8c57">
              Jag kan också bara säga att jag är glad att vi är så samspelta
              medan ni ju har partners som till skillnad från er vill ta bort
              ½ miljard från polisens budget, nämligen Vänsterpartiet. På den
              sidan är det väldigt spretande vad gäller er politik och möjligheten
              i framtiden att kunna genomföra någonting.
            </seg>
          </u>
          <note type="speaker" n="bb5f7957">
            Anf. 81 OTTO VON ARNOLD (kd):
          </note>
          <u who="otto_von_arnold_36ab11" xml:id="i-f1e56997191c3f79-0" n="4326e30a">
            <seg n="a676d5ff">
              Herr talman! Med det här betänkandet lägger alliansen fram förslag
              till en kugge i rättsmaskineriet för att få en effektivare polis,
              för att få en bättre styrning av polisen, för att få en bättre
              och effektivare rättskedja och för att på ett effektivare sätt
              kunna bekämpa den grova brottsligheten.
            </seg>
            <seg n="4bf269ef">
              Polisen är ingen statisk verksamhet. Den ändras hela tiden och
              anpassar sig efter samhällets behov. Vi ökar till 20 000 poliser
              år 2010. Det är en nödvändighet att vi har en synlig polis, att
              vi har en effektiv polis och att vi har en kunnig polis.
            </seg>
            <seg n="367962b0">
              Det vi inte gör är att ändra de 21 myndigheterna. Dem har vi
              kvar. Det skapar en stabilitet. Men vi har en ansvarsutredning
              på gång som kanske kommer att ändra på det. Men den tiden, den
              sorgen.
            </seg>
            <seg n="e5ac2ee1">
              Polisen måste hela tiden se till de trender som finns i samhället.
              Man måste se att vi har en äldre befolkning. Vi har en ökad glesbygd
              och segregation. Det sker hela tiden en anpassning av polisen
              till det här.
            </seg>
            <seg n="407352a5">
              Den styrmodell som regeringen använder är mer att ge direktiv
              till självständiga myndigheter. Det är väldigt viktigt. Vi ska
              inte ha tillbaka den gamla öronmärkningen av pengar utan vi ger
              dem ramar som de styr efter. De kan då själva leda sin verksamhet.
              Självklart måste vi gå in genom årsbudgetar och styra upp verksamheten.
            </seg>
            <seg n="053dd231">
              Den effektiva rättskedjan är en förutsättning för acceptansen
              av rättssamhället. Att allting ska fungera på ett smidigt och
              bra sätt finns också med i betänkandet: att ha en snabb lagföring,
              samarbetet som vi har mellan RPS och åklagarmyndigheterna, de
              mobila poliskontoren, där vi ökar synligheten, och samverkan mellan
              sociala myndigheter och polisen.
            </seg>
            <seg n="1dd82d80">
              I dagarna håller det på att träffas ett antal avtal mellan kommuner
              och lokala polismyndigheter. Jag kan nämna ett i Landskrona till
              exempel där man försöker samordna och titta på hur man ska kunna
              bekämpa framför allt ungdomsbrottsligheten. Här får polisen och
              de sociala myndigheterna en möjlighet att öka tryggheten i samhället
              och få unga brottslingar att tidigt komma av den så kallade brottsliga
              banan.
            </seg>
            <seg n="a6329e56">
              Den stora oron har vi faktiskt när det gäller den grova och organiserade
              brottsligheten. Här finns, precis som Cecilia Wigström säger,
              ett antal regionala underrättelsetjänster som gör en väldigt stor
              och fin insats i verksamheten. Man får en kraftsamling mellan
              åklagare, Säkerhetspolisen, Skatteverket, tullen, EBM och Brå.
              Samtidigt har vi en pågående lagstiftning på EU-nivå som sammanfaller
              väl med den svenska.
            </seg>
            <seg n="d55e6e0f">
              Tullen har ju, som har nämnts ett antal gånger i den här kammaren,
              en icke oväsentlig del i det hela. Förhoppningsvis får vi lita
              till Anders Borgs löfte om att det blir mer pengar till den verksamheten.
              För övrigt anser jag att den interna utredningen bör förstöras,
              för att tala med Cato.
            </seg>
            <seg n="db5fb80f">
              Vi får en ny polisutbildning också som vi ser fram emot med spänning.
              Den som väntar på något gott tycker vi nog kan vänta fjorton dagar.
              Det ska vi nog kunna klara av. Utbildningen ger en förstärkning
              av kompetensen. Vi kan förhoppningsvis få ett bredare urval, men
              jag tror också att kvaliteten i den utbildning som kommer att
              föreslås kommer att öka.
            </seg>
            <seg n="fd5131a4">
              Sammantaget vill jag yrka bifall till förslagen i betänkandet
              och avslag på reservationerna.
            </seg>
          </u>
          <note type="speaker" n="08a2bcae">
            Anf. 82 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-bec0f7460c75007b-0" n="7afd42cc">
            <seg n="64b5a90b">
              Herr talman! Jag hoppas att vi får en diskussion med Socialdemokraterna
              strax härefter. Nu är inte Socialdemokraternas talesman i rättsfrågor
              här justitieutskottets ordförande. Han brukar inte vara det när
              det är arbetsplenum. Men han har väl andra uppdrag. Men K G Abramsson
              kan säkert redogöra för den position som Socialdemokraterna har
              vad gäller Prümrådsbeslutet.
            </seg>
            <seg n="4b169f2f">
              Herr talman! Det är inte varje dag man kommer att få bifall på
              en motion i den här församlingen. Jag känner mig nöjd över att
              min motion kommer att bifallas denna dag. Det är lite grann av
              en diskussion som har förevarit. Jag är också glad att Cecilia
              Wigström har besökt Norrbotten. Jag bor i Norrbotten, och jag
              tycker att fler borde besöka Norrbotten. Jag ska bara göra ett
              litet påpekande. Den svarta dieseln är röd röd finsk diesel. Grundproblemet
              är att Sverige har haft en felaktig beskattning på röd finsk diesel,
              och Sverige har fällts för det i EU:s domstol. Det har också inneburit
              att organiserad kriminalitet naturligtvis har tjänat pengar på
              det. Nog om detta.
            </seg>
            <seg n="ace0e4b3">
              Det har pratats mycket om nordiskt samarbete och europeiskt samarbete.
              Det är viktigt om vi ska bekämpa den organiserade brottsligheten.
              Det Prümrådsbeslut som fattades för en tid sedan, som nu ska börja
              behandlas av utskottet och sedan av kammaren redan nästa vecka,
              är en viktig del av detta. Det handlar om att utbyta information
              på ett lättare och smidigare sätt samt att ha ett nära samarbete,
              till exempel vid stora idrottsevenemang. Den lagstiftning som
              gjorde att svenska poliser kunde operera i Tyskland och ta hand
              om svenskar som var på väg att göra något dumt är en lagstiftning
              som vi saknar i Sverige. Det innebär att tyska poliser inte kan
              ta hand om tyskar i Sverige vid samma typ av arrangemang. Det
              handlar om all den typen av beslut som är viktiga för att bekämpa
              både organiserad brottslighet, till exempel trafficking, och andra
              ordningsfrågor.
            </seg>
            <seg n="3f4504dd">
              Det finns också i mindre delar behov av ett nära samarbete. Just
              gränstrakter är ett typexempel, och just Tornedalen i mitt hemlän
              Norrbotten är ett tydligt exempel. Den största delen av våra gränstrakter
              är glest bebyggd. Det innebär att trots att vi ser till att det
              blir fler poliser i Sverige än någonsin tidigare kan man inte
              alltid räkna med att det finns en polis på plats när det händer
              någonting. Just i fråga om Tornedalen kan det stå en polis två
              kilometer bort på fel sida av gränsen som inte kan ingripa medan
              den svenska polisen kan vara nio mil bort. Ibland kan det vara
              så att medborgarna inte kan få den fulla trygghet de annars skulle
              kunna ha. Det har länge efterfrågats i Norrbotten att lösa gränsproblemet,
              och på samma sätt i andra gränsområden i Sverige.
            </seg>
            <seg n="33c18260">
              Det har pratats om Prüm. Vad är Prüm? Prüm är en stad. Där skrev
              ett antal länder på en konvention om ett närmare samarbete. Sverige
              har aldrig undertecknat den, men Finland har gjort det. I konventionen
              finns artikel 25. Den artikeln innebär att en polisman, en poliskvinna,
              ska kunna ingripa över gräns utan att behöva kontakta polismyndigheten
              i det andra landet i ett särskilt fall, nämligen att avvärja omedelbar
              fara för liv och hälsa.
            </seg>
            <seg n="ab49ecb4">
              Prümkonventionen har gett mersmak så pass mycket mersmak att
              den har blivit föremål för förhandlingar inom Europeiska unionen,
              och ett så kallat Prümrådsbeslut har fattats. Det är den propositionen
              vi nu kommer att behandla vartefter. Tyvärr har det visat sig
              att artikel 25, att kunna avvärja omedelbar fara för liv och hälsa,
              föll bort under förhandlingarna. I det läget valde jag, herr talman,
              att väcka en motion om att starta bilaterala förhandlingar med
              Finland för att skapa oss denna möjlighet i dessa gränstrakter.
              Jag är glad över att utskottet inte bara tillstyrker utan också
              utvidgar motionen, på det sättet att vi ska föra den typen av
              diskussion med samtliga nordiska gränsländer och även titta på
              andra åtgärder, till exempel sampatrullering.
            </seg>
            <seg n="b131e527">
              Det är uppenbart att det här är viktigt. I praktiken kan en finsk
              polis vid övergången till Övertorneå, eller i Haparanda den som
              har varit där har sett hur nära gränsen är och svårt det är att
              över huvud taget upptäcka gränsen i nuläget stå och titta på en
              pågående misshandel eller våldtäkt utan att få ingripa. Det är
              därför vi behöver få lagförändringar på plats. Vad polisen kan
              göra är att om gärningsmannen råkar utföra brottet på den sidan
              gränsen polisen är förfölja gärningsmannen efter att brottet har
              skett. Men om brottet sker på fel sida av gränsen kan polisen
              inte ingripa. Därför behövs uppdraget. Därför är Prümrådsbeslutet
              viktigt. Det handlar om den typen av beslut.
            </seg>
            <seg n="98034c0d">
              Jag är lite förvånad över oppositionen. I våra diskussioner om
              Prümbeslutet har Vänstern och Miljöpartiet kategoriskt bromsat
              samarbetet. Socialdemokraterna har velat lite grann fram och tillbaka
              vad gäller olika typer av åtgärder. K G Abramsson har angett ett
              skäl som han aldrig skulle kunna tänka sig, vilket gör mig lite
              frågande. I slutändan har Socialdemokraterna helt bromsat Prümrådsöverenskommelserna
              i slutförhandlingarna.
            </seg>
            <seg n="491a2f8e">
              Vad som nu händer är att vi har ett enigt utskott, som öppnar
              för den princip som K G Abramsson sade sig vara emot. Därför måste
              jag ta någon minut, herr talman, för att läsa upp vilket beslut
              vi har full enighet om: Det kan därför, som motionären anför,
              finnas ett värde i att möjliggöra för svensk och finsk polis att
              bistå varandra med att ingripa över gränsen för att genom tillfälliga
              åtgärder avvärja sådan omedelbar fara.
            </seg>
            <seg n="074e7d20">
              Ett enhälligt utskott har fattat beslut om detta. Det är hela
              innebörden i beslutet. Det är någonting som K G Abramsson nyss
              sade sig aldrig kunna ställa upp på. Men ni har ställt upp på
              det, och Vänsterpartiet och Miljöpartiet har ställt upp på det.
              Sedan säger majoriteten, även oppositionen: Utskottet vill inte
              heller begränsa de överväganden som bör göras i dessa frågor till
              att endast omfatta ingripanden för att avvärja omedelbar fara
              för liv och hälsa. Vad är det ni inte har förstått eftersom ni
              lät bli att reservera er?
            </seg>
            <seg n="d5072773">
              I slutändan velade Vänstern och Miljöpartiet eftersom de reserverade
              sig, men ångrade sig sedan samma dag och drog tillbaka reservationen.
              Alltså har vi ett enigt utskott.
            </seg>
            <seg n="1a0021d5">
              Jag skulle vilja fråga K G Abramsson från Socialdemokraterna
              och Lena Olsson från Vänsterpartiet, men jag kan tyvärr inte fråga
              Miljöpartiet eftersom de inte är här: Hur uppfattar ni innebörden
              i detta beslut? Hur kommer ni att agera när det gäller den proposition
              som kommer de närmaste dagarna? Det handlar precis om samma saker
              som ni nu har sagt ja till.
            </seg>
          </u>
          <note n="8f7ad6b9">
            I detta anförande instämde Inge Garstedt (m).
          </note>
          <note type="speaker" n="930d4738">
            Anf. 83 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-2da16f00ec091ada-4" n="54bdfdcf">
            <seg n="caf6a743">
              Herr talman! Jag tror att Krister Hammarbergh är så upprymd över
              att han kommer att få sin motion bifallen att han är lite vårdslös
              med tolkningarna.
            </seg>
            <seg n="f5331cb1">
              I fråga om att åse pågående misshandel eller våldtäkt har envar
              som ser sådant både möjligheter och rättigheter att ingripa. Det
              behövs inga grundlagsändringar, fördragstexter eller sådana beslut
              för det.
            </seg>
            <seg n="762d7788">
              Jag skulle vilja att Krister Hammarbergh förklarar för mig hur
              vi i Sveriges riksdag, innan vi har fattat beslut om att beställa
              en utredning, redan vet hur saker och ting ska gå till.
            </seg>
            <seg n="c9ca523a">
              Jag kan kort citera utskottets förslag: Riksdagen tillkännager
              för regeringen som sin mening att regeringen bör låta genomföra
              en översyn av vilka behov som finns att, inom ramen för det nordiska
              samarbetet, skapa bättre möjligheter för de nordiska ländernas
              polismyndigheter att samarbeta operativt över gränserna. Därmed
              bifaller riksdagen delvis motion Ju289.
            </seg>
            <seg n="3f9bc739">
              Vi ska väl ändå avvakta regeringens förslag i det här avseendet
              innan vi börjar dra slutsatser? Det trodde jag att Krister Hammarbergh
              hade respekt för.
            </seg>
            <seg n="9689a9d8">
              Vi kommer att ta ställning till det regeringsförslag som kan
              komma på den här beställningen den dagen det ligger på riksdagens
              bord.
            </seg>
            <seg n="0e7b90e5">
              Försök inte blanda in Prümfrågan! Det är en särskild fråga. Den
              ska behandlas i utskottet och så småningom behandlas i riksdagen.
              Dra inte in den i den här diskussionen!
            </seg>
          </u>
          <note type="speaker" n="57378e6e">
            Anf. 84 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-bec0f7460c75007b-1" n="7afd42cc">
            <seg n="a7c3f6de">
              Herr talman! Tyvärr måste jag meddela K G Abramsson att vi måste
              delta i besluten varje gång. Det gäller i dag också. Om det har
              samma innehåll som de beslut som kan tänkas komma måste man stå
              för det, annars får man byta uppfattning. Ni har bytt uppfattning,
              eller också har ni inte läst hela texten. Jag vet inte vilket.
            </seg>
            <seg n="342a4eb6">
              Låt mig återigen läsa vad ni har ställt er bakom: Utskottet vill
              inte heller begränsa de överväganden som bör göras i dessa frågor
              till att endast omfatta ingripanden för att avvärja omedelbar
              fara för liv och hälsa.
            </seg>
            <seg n="ae96c1dc">
              Visst är gången den att riksdagen gör en beställning till regeringen.
              Men riksdagen har i det här fallet varit väldigt tydlig i bakgrundstexten
              och i sina slutsatser om vad det är för beställning man egentligen
              lägger. Jag hoppas att ni har tagit del av det.
            </seg>
            <seg n="5ba1c464">
              Jag ser fram emot att ni inte kommer att försöka stoppa Prümrådsbeslutet
              här i riksdagen, därför att det är en viktig del i att bekämpa
              brottsligheten och göra det tryggare för medborgarna.
            </seg>
          </u>
          <note type="speaker" n="5ce12bb7">
            Anf. 85 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-2da16f00ec091ada-5" n="54bdfdcf">
            <seg n="d134c200">
              Herr talman! Jag skulle inte behöva upprepa det, men jag har
              i varje fall respekt för hur riksdagen jobbar. Om vi fattar beslut
              om det här i eftermiddag kommer vi att lämna ett uppdrag till
              regeringen, och regeringen ska genomlysa problematiken och komma
              tillbaka med förslag till riksdagen. Sedan ska vi fatta beslut.
              Det ska beredas i vanlig ordning, och det ska fattas beslut om
              det.
            </seg>
            <seg n="ba3332a3">
              Jag läste upp det stycke som sammanfattar utskottets beställning
              för Krister Hammarbergh, och jag tycker att det är tydligt nog.
              Vi kan inte ta ställning i en fråga som regeringen inte har lagt
              fram förslag om. Vi har beställt saker och ting. Vi har beställt
              efter det förslag som baserar sig på en motion. Hur förslaget
              kommer att se ut kan vi inte veta i dag. Det måste Krister Hammarbergh
              ha respekt för.
            </seg>
            <seg n="5f5b12f2">
              Om Krister Hammarbergh tror att han här i kammaren nu i samband
              med det här polisbetänkandet kan avkräva oss någon sorts slutligt
              ställningstagande till beslutet om Prümrådsfördraget har han absolut
              misstagit sig. Den debatten ska vi ta sedan. Det hoppas jag att
              Krister Hammarbergh har respekt för.
            </seg>
          </u>
          <note type="speaker" n="dfb01420">
            Anf. 86 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-bec0f7460c75007b-2" n="7afd42cc">
            <seg n="84e7bc1e">
              Herr talman! Då ska jag bara läsa en gång till för K G Abramsson.
              Det heter Utskottets ställningstagande. Det beslut och den debatt
              du i dag deltar i innebär ett ställningstagande från utskottet.
              Du har valt att läsa det sista stycket, men du hoppade över det
              första stycket. Om det är ett misstag får ni själva svara för
              det inom den socialdemokratiska gruppen. Det som jag har läst
              upp är ett ställningstagande som ni också har varit delaktiga
              i.
            </seg>
            <seg n="ce76dcc9">
              Man ska definitivt ha respekt för riksdagsordningen och hur saker
              och ting sköts. Om man har en avvikande mening skriver man en
              reservation, annars har man gjort samma ställningstagande.
            </seg>
            <seg n="04e9510f">
              Jag ska be att få återkomma när debatten om Prüm kommer upp,
              därför att nu har ni tagit ställning för att vi ska öppna inom
              svensk polis för att se till att det finns möjligheter även för
              en polismakt eller någon annan makt att avvärja omedelbar fara
              för liv och hälsa. Det är det som står i den här texten.
            </seg>
          </u>
          <note type="speaker" n="f321c8df">
            Anf. 87 LENA OLSSON (v) replik:
          </note>
          <u who="lena_olsson_010079" xml:id="i-2e60207825d61848-5" n="3d742b8b">
            <seg n="1159ff85">
              Herr talman! Jag måste sälla mig till Abramssons anförande. Krister
              Hammarbergh funderar på hur vi har läst det här. Jag har läst
              det mer än en gång, och vi har kommit fram till att det gäller
              det sista. Jag ska inte stå och läsa något mer, för det har Abramsson
              gjort.
            </seg>
            <seg n="dc6e1db9">
              Uppdraget är att regeringen ska göra en översyn och fortfarande
              komma med förslag.
            </seg>
            <seg n="b1f36d26">
              Debatten om Prümrådsbeslutet ska vi ha sedan, och jag tycker
              inte heller att man kan sammanblanda den med den här frågan.
            </seg>
            <seg n="d455b408">
              Jag hade också samtal med kanslipersonalen efter att ha ringt
              x gånger för att få det här bekräftat, och vi hade också samtalet
              uppe i utskottet.
            </seg>
            <seg n="e017291d">
              Enligt min bestämda uppfattning ska man vara sjyst. Men okej
              då! Gör en översyn av det här och så får regeringen komma med
              förslag! Det kan man väl inte ha någonting emot? Jag tycker inte
              heller att man ska blanda in någonting annat.
            </seg>
          </u>
          <note type="speaker" n="bb1443d1">
            Anf. 88 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-bec0f7460c75007b-3" n="7afd42cc">
            <seg n="57ae7cd9">
              Herr talman! Jag tror att det när det gäller nordiskt samarbete
              blir väldigt svårt för oppositionen att försöka förklara för medborgarna
              varför man inte ska ha ett samarbete.
            </seg>
            <seg n="e2ea04e7">
              Om man lägger in det som en EU-fråga kan man putta bort den.
              Nu är det här väldigt konkret och nära för många människor. Jag
              tror inte att ni hade vågat titta era partikamrater i Tornedalen
              i ögonen om ni sagt nej till detta. Jag tror det får då dementeras
              att det är bakgrunden till att det inte blev några reservationer.
            </seg>
            <seg n="56ec8fb1">
              Återigen: Rubriken heter Utskottets ställningstagande. I andra
              stycket finns det en beställning till regeringen. Men i första
              stycket finns det ett motiv.
            </seg>
            <seg n="1a01ea88">
              Ni måste ha tänkt igenom det här från Vänsterpartiet eftersom
              ni hade en reservation men drog tillbaka den. Men ni hade haft
              möjlighet att lämna ett yttrande och ett annat motiv. Det gjorde
              ni inte heller.
            </seg>
          </u>
          <note type="speaker" n="54d8c84f">
            Anf. 89 LENA OLSSON (v) replik:
          </note>
          <u who="lena_olsson_010079" xml:id="i-2e60207825d61848-6" n="3d742b8b">
            <seg n="24c10233">
              Herr talman! Krister Hammarbergh står här och tror och tror.
              Jag behöver inte upprepa det jag redan har sagt, men jag och Vänsterpartiet
              med mig anser att det som står i sista stycket är ett uppdrag
              till regeringen att göra en översyn. Jag tycker inte att man behöver
              reservera sig eller, som jag också övervägde, göra ett särskilt
              yttrande i den här frågan.
            </seg>
            <seg n="175420a3">
              Okej! Låt dem komma med ett förslag, så ska vi titta på det och
              sedan agera utan att blanda in andra saker.
            </seg>
            <seg n="342c9132">
              Jag har ingenting mer att tillägga. Jag anser att det här är
              ett betänkande. Vad vi sedan kommer fram till när det gäller Prüm
              får vi återkomma till.
            </seg>
          </u>
          <note type="speaker" n="a09df53c">
            Anf. 90 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-bec0f7460c75007b-4" n="7afd42cc">
            <seg n="ad41d51b">
              Herr talman! Jag kan inte bara stå här och tro att riksdagsledamöter
              och ledamöter i justitieutskottet slarvar. Det har blivit ett
              så konstigt agerande från er sida att jag måste börja tro att
              det finns underliggande motiv. Jag tror fortfarande att motivet
              till att ni inte skriver en reservation och går emot tillkännagivandet
              är att människor i gränstrakter vill ha detta.
            </seg>
            <seg n="bcba429b">
              Du kan väl inte låtsas som att första stycket inte finns, det
              som vi är överens om? Eller menar Lena Olsson att det inte står
              att utskottet anser att det är ett värde i att möjliggöra för
              svensk och finsk polis att bistå varandra med att ingripa över
              gränsen för att genom tillfälliga åtgärder avvärja sådan omedelbar
              fara? Det står här svart på vitt. Det är ganska dumt att förneka
              detta.
            </seg>
          </u>
          <note type="speaker" n="74dd8271">
            Anf. 91 ANNICKA ENGBLOM (m):
          </note>
          <note n="a61e1d7a">
            Herr talman! Jag vill rikta uppmärksamheten mot en av de motioner
            som behandlas i justitieutskottets betänkande nr 10 om polisfrågor,
            och det är motion nr 221 om skärpning av ordningslagen.
          </note>
          <u who="annicka_engblom_d23a4d" xml:id="i-c477ffe96d8fea2c-0" n="b06f1e27" prev="i-86620330ae1a86c0-0">
            <seg n="1728c524">
              Jag är, liksom Krister Hammarbergh, glad över justitieutskottets
              beslut om detta, trots att jag har fått avslag. Jag har nämligen
              fått en välvillig behandling såtillvida att jag har fått ett instämmande
              från utskottet i det jag anför.
            </seg>
            <seg n="0b2f8116">
              Vad handlar då motionen om? Jo, den handlar om formerna för vår
              rätt att demonstrera i det här landet.
            </seg>
            <seg n="25163dba">
              Sverige är en rättsstat, och yttrandefriheten och rätten att
              demonstrera är grundlagsfästa; de är en grundbult i demokratin.
              Det är någonting vi ska vi vara stolta över och värna om. Låt
              mig slå fast det från början. Vi har också gemensamma regler för
              hur demonstrationer och liknande möten ska gå till.
            </seg>
            <seg n="fb227f0f">
              Tyvärr finns det grupper och organisationer, ofta med ett politiskt
              budskap, som gång efter annan väljer att ställa sig vid sidan
              av detta regelsystem. Man tar lagen i egna händer, vilket naturligtvis
              är oacceptabelt.
            </seg>
            <seg n="b7dafba0">
              Varje år runt om i landet hålls marscher och genomförs demonstrationer
              för vilka arrangörerna medvetet underlåter att söka demonstrationstillstånd.
              Som svar på frågan varför man inte gör det och faktiskt medvetet
              begår ett lagbrott anges flera orsaker.
            </seg>
            <seg n="7e76ea0d">
              Bland annat vill man inte att motståndargrupperingar ska få vetskap
              om planerna i förväg. Det är en form av överraskningstaktik med
              andra ord. Genom att inte söka tillstånd riskerar man heller inte
              att få avslag. Dessutom anger man faktiskt att man gör samhället
              en tjänst genom att inte söka tillstånd. I och med att man inte
              underrättar polisväsendet om sin aktion behöver samhället inte
              heller ställa upp med en polisstyrka, och på så sätt sparar man
              pengar åt staten. Det är en något krystad och konstlad förklaring.
              Det kan vi nog alla vara överens om.
            </seg>
            <seg n="b875a430">
              Alla ska ha rätt att demonstrera, och bedömer polisen att det
              föreligger risk för skada på människor och egendom ska detta också
              få kosta pengar.
            </seg>
            <seg n="fcd32abb">
              Herr talman! Det har under lång tid genomförts en rad provokativa
              demonstrationer av olika typer av marginaliserade grupperingar,
              bland annat i Östergötland och i mitt hemlän Blekinge, bland annat
              av Nationalsocialistisk front.
            </seg>
            <seg n="29fb8e2e">
              Vid i stort sett varje tillfälle anmäls de otillåtna demonstrationerna
              till polisen. Ärendena går vidare till myndigheter och åklagare.
              Men tyvärr saknar dessa i många fall en ingående kunskap om hur
              de här grupperingarna är organiserade och hur de styrs. Brotten
              rubriceras i regel som förseelse mot ordningslagen, och straffen
              blir ringa, såsom böter. Brotten behandlas också separat, vid
              varje tillfälle. Saknar den bötfällde dessutom medel för att betala
              sina böter faller ju hela saken platt till marken.
            </seg>
            <seg n="4244ff70">
              Låt mig än en gång slå fast att jag inte på något sätt är ute
              efter att inskränka några som helst möjligheter för människor
              att med eller utan tillstånd gå ut på gatorna och demonstrera.
              Till exempel ska barn och föräldrar och personal som är missnöjda
              med en skolnedläggning eller sjuksköterskor som är missnöjda med
              avtalet i en löneförhandling fortsatt ha den oinskränkta rätten
              att säga sin mening på gator och torg. Men när underlåtenheten
              att söka demonstrationstillstånd sätts i system måste vi från
              samhället markera att detta inte är okej.
            </seg>
            <seg n="770f4908">
              Det är en svår balansgång det är jag fullt medveten om. Men man
              skulle kunna tänka sig följande scenario:
            </seg>
            <seg n="74b061d7">
              Söker du inte demonstrationstillstånd för din planerade aktion
              första gången blir det böter. Söker du inte demonstationstillstånd
              för din planerade aktion andra gången blir det morr och böter
              igen. Tredje gången är det fängelsestraff.
            </seg>
            <seg n="0c15e3ea">
              Lagutrymmet finns faktiskt redan i dag, men tillämpningen haltar.
              Det är precis just det som jag vill lyfta fram i min motion.
            </seg>
            <seg n="3c1bf39a">
              Vi måste visa att lagen gäller för alla. För att vinna legitimitet
              och respekt torde väl alla seriösa organisationer och politiska
              grupperingar, om de så befinner sig till höger eller till vänster
              på den politiska skalan, vara intresserade av att följa lagen.
            </seg>
            <seg n="acd21e34">
              Justitieutskottet har i sitt betänkande hänvisat till den tillsatta
              Straffnivåutredningen, som bland annat har till uppgift att se
              över straffmätningen vid allvarliga våldsbrott, flerfaldig brottslighet
              och återfall i brott. I de kontakter jag har haft med utredaren
              ställer han sig dock något tveksam till att den problematik som
              jag vill lyfta fram ingår i hans uppdrag. Här finns lite olika
              vinklingar.
            </seg>
            <seg n="2678bf3b">
              Men hur som helst är frågan lyft och belyst. Det är en fråga
              som berör oss alla. Den sträcker sig över politiska block och
              bottnar inte i olika syn på samhället eller i olika teoretiska
              modeller. Den bottnar faktiskt i respekten för varandra. Låt oss
              arbeta vidare med den frågan just efter den principen!
            </seg>
            <seg n="78a71694">
              Jag vill än en gång tacka justitieutskottet för att man instämmer
              i min slutsats.
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="94054cd1">
            9 § Frågor om s.k. sms-lån och överskuldsättning
          </note>
          <note n="70927323">
            Föredrogs
          </note>
          <note type="speaker" n="9e2b2a8e">
            Anf. 92 EVA SONIDSSON (s):
          </note>
          <u who="eva_sonidsson_bde5e4" xml:id="i-811b13e1bbcdc0f2-0" n="1fafa723">
            <seg n="16feb0ca">
              Herr talman! Vi ska nu behandla civilutskottets betänkande nr
              10 där frågor om sms-lån och överskuldsättning behandlas. I betänkandet
              behandlas drygt 20 motioner. Det finns fyra reservationer, och
              vi socialdemokrater yrkar bifall till våra reservationer.
            </seg>
            <seg n="cf9129a3">
              Sällan har någon konsumentfråga fått så stor uppmärksamhet som
              sms-lån. Konsumentverkets rapport visade att var fjärde ungdom
              mellan 18 och 25 år som tagit sms-lån redan har obetalda skulder
              för indrivning.
            </seg>
            <seg n="4d877dcf">
              Antalet anmälningar till kronofogden är många. Förra året inkom
              nästan 20 000 betalningsförelägganden om sms-lån. Det är över
              20 sms-låneföretag av ca 180 som har skickat in anmälningar till
              kronofogden om betalningsförelägganden, och det ökar hela tiden.
            </seg>
            <seg n="6134949b">
              29 procent av ungdomarna uppger att lånen går till att betala
              hyra och andra löpande utgifter. Man lever alltså hela tiden på
              marginalen.
            </seg>
            <seg n="98b1680c">
              Det är en skrämmande siffra när vi vet att det får konsekvenser
              när ungdomar ska skaffa lägenhet, söka jobb, köpa bil och så vidare
              och när vi vet att många inte klarar av att betala lånen på så
              kort tid som krävs.
            </seg>
            <seg n="237d3c00">
              Unga som tar dessa snabba lån uppger att de tar lånen därför
              att det går fort och därför att det är en liten eller obefintlig
              kontroll av deras övriga ekonomiska situation. Ingen kreditprövning
              värd namnet sker.
            </seg>
            <seg n="280142ac">
              Mobillån Sverige AB anmäldes av Konsumentverket förra året och
              förbjöds av Marknadsdomstolen att marknadsföra sms-lån som en
              snabb och bekväm lösning på ekonomiska problem. Men det har dessvärre
              inte hänt mycket.
            </seg>
            <seg n="9cd81f79">
              Företagen på marknaden leker med siffror, säger att det är räntefritt
              men tar ut en avgift på lånebeloppet som är skyhög i förhållande
              till lånebeloppet. Det senaste är att företagen tar ut en del
              som ränta för att påvisa att det är en låg ränta. Resten är avgifter.
              Men i själva verket är det samma sak.
            </seg>
            <seg n="a343aed2">
              En del aktörer tar 600 kronor för att låna ut 3 000 kronor i
              30 dagar. Det är inte acceptabelt. Något måste göras, och det
              måste ske snabbt. Samtidigt säger en del aktörer att det inte
              är den höga avgiften som stjälper de ungas ekonomi, utan det är
              deras tidigare skulder. Frågan är: Var är droppen som får bägaren
              att rinna över för ungdomarna?
            </seg>
            <seg n="5984cf7a">
              En positiv sak i det hela är att konsumentombudsmännen i Norden
              ska börja samarbeta för att komma till rätta med de konsekvenser
              som sms-lånen för med sig. Enligt justitieministern kommer frågan
              om en särskild lagstiftning för sms-lån att behandlas i en översyn
              av konsumentkreditlagen, vilket vi välkomnar mycket.
            </seg>
            <seg n="f354f5cf">
              Vi anser att detta måste ske skyndsamt och att undantagen i konsumentkreditlagen
              måste tas bort för att lagstiftningen ska få avsedd effekt. Konsumentverket
              kom med konkreta förslag på hur man ska komma till rätta med problemen
              under vår utfrågning den 31 januari. Man har även gjort en hemställan
              till regeringen där man vill förändra tre paragrafer i konsumentkreditlagen
              för att få effekt av förändringen.
            </seg>
            <seg n="c3f35023">
              Överskuldsättning till följd av sms-lån är kanske inte den vanligaste
              följden, men det är ett stort och ett växande problem.
            </seg>
            <seg n="9fc5b13a">
              Utredningen om ett samordnat insolvensförfarande, som nu pågår,
              är angelägen för att skuldsatta ska få möjlighet att komma till
              rätta med sina ekonomiska problem.
            </seg>
            <seg n="181dce79">
              Många lever under knappa förhållanden där de betalar av till
              olika inkassobolag och inte förmår att söka hjälp. Skulderna växer,
              och många ser ingen lösning på problemen i tillvaron.
            </seg>
            <seg n="3f5c8394">
              Jag har själv mött många under mina år som konsumentvägledare
              hemma i kommunen. Det är många som har kommit till mig och velat
              ha hjälp med skuldsanering. De har vänt ut och in på hela familjen,
              och det är en otroligt jobbig situation för den enskilde.
            </seg>
            <seg n="7df47bf5">
              Många upplever att skulderna bara växer, eftersom de betalar
              ränta och avgifter i stället för att betala av på kapitalet.
            </seg>
            <seg n="1b7e0337">
              Överskuldsättningen kan bero på skilsmässa, långvarig sjukdom
              eller arbetslöshet som fått ekonomin att helt rasera. Den behöver
              inte alltid bero på att man har konsumerat för mycket.
            </seg>
            <seg n="b7bd9401">
              Jag har en mycket intressant erfarenhet från mitt jobb då jag
              har mött de människor som verkligen har vänt ut och in på hela
              sitt liv.
            </seg>
            <seg n="482bacd1">
              Jag hoppas att utredningen beaktar de förslag som kommer från
              Konsumentverket, Kronofogdemyndigheten och föreningen Insolvens
              om hur man ska komma till rätta med denna problematik. Det är
              många saker som man behöver se över, och jag hoppas att utredningen
              gör det.
            </seg>
            <seg n="6b205846">
              Förbehållsbeloppet är ett av problemen som man måste titta på.
              Vad ska man räkna in i inkomsten? Vilka räntor ska man ha? Vilken
              preskriptionstid ska finnas? Finns det lösningar med sociala lån,
              saneringslån, som finns i andra länder för att lösa den enskildes
              problem?
            </seg>
            <seg n="8c161b9c">
              Det finns över 400 000 överskuldsatta personer i Sverige. Kostnaderna
              för samhället är 3050 miljarder per år. Det är otroligt mycket
              pengar som man skulle kunna göra mycket annat med om man kunde
              hjälpa dessa människor i tid. Det handlar naturligtvis inte bara
              om att ta hand om skulden när den har blivit alltför stor, utan
              det handlar även om hjälp i förtid i form av information och förebyggande
              arbete, framför allt till ungdomar.
            </seg>
            <seg n="28214c37">
              Konsumentvägledarna i vårt land fyller en otroligt stor funktion
              med sitt arbete. Det är hela tiden nya grupper som kommer till
              dem. Antalet fattiga ökar i vårt land, och de som kommer har allt
              lägre inkomster. De är förtvivlade över att inte klara sig själva.
              Som Kronofogdemyndigheten sade vill alla göra rätt för sig, och
              det tror jag.
            </seg>
            <seg n="336f628e">
              Vi hoppas mycket på förslagen i den utredning som kommer till
              hösten. Jag får kanske anledning att återkomma i replik senare.
            </seg>
          </u>
          <note type="speaker" n="5bfaf99c">
            Anf. 93 EGON FRID (v):
          </note>
          <u who="egon_frid_85d7bf" xml:id="i-d6020f103699e125-0" n="27345145">
            <seg n="5388b8ce">
              Herr talman! Ledamöter av civilutskottet! I dag liksom andra
              dagar pågår många aktiviteter samtidigt i riksdagen. Jag håller
              på med andra saker förutom att delta i denna debatt.
            </seg>
            <seg n="c884d6d5">
              Jag yrkar därför bifall till reservation 4. I övrigt hänvisar
              jag till våra reservationer och motioner om sms-lån och överskuldsättning.
              Jag hoppas att utskottets ledamöter har överseende med att jag
              avviker igen.
            </seg>
          </u>
          <note type="speaker" n="00262cce">
            Anf. 94 KATARINA BRÄNNSTRÖM (m):
          </note>
          <note n="6c493e87">
            Herr talman! Jag börjar med att yrka avslag på samtliga motioner
            och reservationer i betänkande CU10.
          </note>
          <u who="katarina_brannstrom_26ead4" xml:id="i-06e0d187c778d617-0" n="0f66ed85" prev="i-ff2750aac12f382b-0">
            <seg n="29e927bd">
              Sms-lån och överskuldsättning har debatterats flera gånger i
              denna kammare. Det har framförts oro över utvecklingen av snabba
              krediter och ungdomars skuldsättning.
            </seg>
            <seg n="f051efb6">
              Problemet är inte nytt. Det framkom att Konsumentverket redan
              2003 lämnade en rapport till regeringen där man visade på det
              växande skuldproblemet.
            </seg>
            <seg n="58b314c2">
              I dag tar vi upp ett antal motioner från allmänna motionstiden
              i höstas där det bland annat föreslås en särskild lagstiftning
              och till och med förbud mot sms-lån och olika åtgärder för att
              förhindra att människor hamnar i överskuldsättning.
            </seg>
            <seg n="08ded116">
              Under 2007 ökade antalet skuldsatta ungdomar, vilket är alarmerande.
              Med betalningsanmärkningar har man svårt att få hyreskontrakt
              och svårt att teckna andra avtal. Detta är något som inte alla
              förstår när de tar ett lån eller handlar på kredit och sedan struntar
              i eller inte har ekonomiska möjligheter att betala skulden.
            </seg>
            <seg n="38c6d5cd">
              Kritiken mot snabba lån i allmänhet och sms-lån i synnerhet har
              varit massiv. Det handlar om hur kreditprövning och kreditgivning
              ska gå till. Störst fokus i debatten har kreditgivarens ansvar
              fått. Sms-lån är så små att de faktiskt faller utanför bestämmelserna
              i konsumentkreditlagen. Det är alltså inte samma regler som gäller
              för exempelvis banklån.
            </seg>
            <seg n="1dbe138f">
              Enligt konsumentkreditlagen ska god kreditgivningssed gälla.
              Det ska alltså inte vara möjligt för en person att ta lån som
              man inte har rimliga utsikter att betala. Men även vid denna goda
              kreditprövning hamnar människor i kronofogdens register med obetalda
              skulder. Det är därför viktigt att också poängtera det egna ansvaret
              för sin ekonomi.
            </seg>
            <seg n="5277d86f">
              Jag ska slå fast ett par saker: Det måste finnas en avtalsfrihet
              i vårt land precis som i andra länder i västvärlden. Det kan innebära
              att en och annan faktiskt också ingår ett dåligt avtal. Men för
              att undvika detta måste kunskapen öka om villkoren för och problemen
              med lån och krediter. Om man inte förstår vad det innebär att
              ta ett sms-lån med återbetalning av hela lånet inom en månad är
              risken stor att man hamnar i en skuldfälla där man sedan tar ett
              nytt lån för att lösa det gamla. Därför borde kraven på tydlig
              information om villkoren från sms-företagen vara självklara. Samtidigt
              måste man också inse att den nya tekniken skapar möjligheter att
              på ett snabbt sätt låna pengar. Det kan finnas många situationer
              då människor kan behöva några extra hundralappar till oväntade
              utgifter. Det kan handla om att bilen går sönder, att man har
              möjlighet att göra ett fördelaktigt köp eller någonting annat.
              Då är sms-lån kanske en bra lösning.
            </seg>
            <seg n="d0a4b50e">
              Herr talman! Det är inte nytt att människor hamnar i kronofogdens
              register eller hos inkassobolagen. Den trenden ökade långt innan
              sms-lånen fanns. Redan på 80-talet när jag själv jobbade på bank
              kom de så kallade blankolånen helt utan kreditprövning. Denna
              lånekonstruktion var en överenskommelse mellan bankerna och fackföreningsrörelsen,
              då man ansåg att alla med jobb enkelt skulle få en möjlighet att
              låna pengar. Man fick över disk låna 30 00040 000 kronor som sedan
              skulle betalas av på fem år med en fast summa varje månad. Kruxet
              var att när räntan steg och fem år hade gått var skulden kvar,
              och man hade i huvudsak betalat ränta på lånet. Så är det nämligen
              alltid. Det är räntan och tillkommande avgifter som betalas först.
              Därefter sker det en betalning av själva kapitalet. Det är en
              ordning som är internationell och som kan vara svår att ändra.
            </seg>
            <seg n="007bacc1">
              På 80-talet kom också kontokortskrediterna och andra typer av
              konsumtionslån. Köp nu och betala sedan, sade man. Det var räntefria
              lån med mera, och allt lät oerhört lätt och lockande. Detta har
              fått många att förköpa sig och sedan hamna i en skuldfälla som
              har varit svår att ta sig ur. Alla har inte förstått vad det innebär
              att betala tillbaka och vilka kostnader det har varit. Det är
              alltså inte ny teknik som är orsaken till att många hamnar i skuldfällan.
              Skillnaden är att sms-lån gör det enklare att låna, och det går
              snabbare.
            </seg>
            <seg n="5983ab86">
              När det gäller överskuldsättning i allmänhet finns det också
              en annan sida. Småföretagares personliga ansvar för företagets
              skulder kan göra det omöjligt att starta om när en konkurs har
              skett. Därför har regeringen tillsatt en särskild utredning för
              att se över regelverket för företag i ekonomisk kris och hur man
              kan göra en skuldnedsättning för företagare efter konkurs samt
              åstadkomma lättnader för andra överskuldsatta. Vi ser fram mot
              resultatet och de möjligheter som denna utredning ska ge.
            </seg>
            <seg n="63072591">
              Det är ett allvarligt problem för enskilda människor, men också
              för samhället, när skuldbördorna gör det svårt för människor att
              leva ett normalt liv. Det finns de som hamnar i utanförskap med
              sjukskrivning eller kanske i svartarbete därför att om de arbetar
              vitt och får en inkomst kommer större delen av den att gå till
              att betala gamla skulder.
            </seg>
            <seg n="154c3c17">
              En orsak till problemen är att det inte har funnits någon som
              helst utbildning i konsumentekonomi i skolan. Alla ungdomar har
              därmed inte fått den kunskap som de behöver för att klara sin
              ekonomi. Det är min förhoppning att detta kommer att ändras under
              mandatperioden, så att ungdomar får saklig information och kunskap
              om privatekonomi och vad det innebär att ta lån och krediter.
            </seg>
            <seg n="0481668c">
              Det finns också de som har satt i system att strunta i sina skulder.
              Obetalda skatter eller stora skulder för parkeringsavgifter är
              exempel som inte är ovanliga i kronofogdens register. Detta är
              ett stort problem och visar att det inte alltid är synd om dem
              som har stora skulder hos kronofogden. Förslag om preskription,
              alltså att man ska kunna få sina skulder avskrivna, är därför
              inte så enkelt som det i förstone kan verka. Skulder som uppstått
              genom brottslig handling eller ren nonchalans kan inte behandlas
              på det här sättet.
            </seg>
            <seg n="27214566">
              Däremot bör det bli lättare att få skuldsanering efter sedvanlig
              prövning och efter att man under ett antal år levt på existensminimum.
              Människor får då möjlighet att visa sin goda vilja att betala
              sin skuld och får på det sättet en nystart i livet.
            </seg>
            <seg n="a03273f8">
              Herr talman! Kunskap är makt. Den i särklass viktigaste åtgärden
              för att människor ska undvika att hamna i en skuldfälla är att
              höja kunskapsnivån. Man måste ju förstå vilka avtal man går in
              i. Då får man också större möjligheter att ta eget ansvar för
              sin ekonomi och man kanske faktiskt avstår från att ta de här
              dyra lånen.
            </seg>
            <seg n="b208be5c">
              Samhällets roll ska vara att ge förutsättningar för individen
              att göra kloka och egna val. Det vore beklagligt med en lagstiftning
              som inskränker handlingsfriheten för alla de konsumenter som faktiskt
              kan hantera nya finansiella tjänster, som sms-lån är ett exempel
              på.
            </seg>
            <seg n="32aceec1">
              Det pågår ett arbete i regeringen och i EU-parlamentet gällande
              konsumentkreditdirektivet. Frågor om sms-lån ska särskilt beaktas,
              har ansvarig minister lovat i denna kammare. Därför menar utskottet
              att man bör invänta resultatet av detta arbete och avstyrker därmed
              samtliga motioner.
            </seg>
          </u>
          <note n="034f61f3">
            Civilutskottet anordnade därför en offentlig utfrågning den 31
            januari. Där deltog departementen, aktuella myndigheter och flera
            av de mobillånsföretag som finns samt intresseföreningar och organisationer.
            Där diskuterades den växande överskuldsättningen och orsakerna,
            och konkreta förslag på åtgärder lämnades.
          </note>
          <note type="speaker" n="f8511973">
            Anf. 95 EVA SONIDSSON (s) replik:
          </note>
          <u who="eva_sonidsson_bde5e4" xml:id="i-811b13e1bbcdc0f2-1" n="1fafa723">
            <seg n="022bc43b">
              Herr talman! Alla förstår inte konsekvensen av att ta ett mobillån,
              ett snabbt lån. Man behöver bara en mobiltelefon för att knappa
              in de nödvändiga uppgifter som behövs för att kunna få pengar
              inom en kort tid. Ett sms-lån kan aldrig vara bra. Att betala
              600 kronor för att låna 3 000 kronor en månad är helt fel.
            </seg>
            <seg n="fadc5060">
              Det sägs att överskuldsatta har 35 procent lägre hälsovärden
              än andra. Överskuldsatta har nio gånger oftare allvarliga sjukdomar
              än människor som har ett normalt förhållande som vi har. Undersökningar
              som har gjorts visar att det är 400 000 personer som är överskuldsatta
              i Sverige. Det är en alldeles för hög siffra.
            </seg>
            <seg n="800d026e">
              Aldrig har utbudet av kreditköp varit så stort som i dag. Varje
              program som visas i tv avbryts av två tre olika inslag som visar
              att det är billigt och bra att köpa på kredit och betala senare.
              Det kan aldrig vara hälsosamt för den enskilde, framför allt inte
              om man har dålig ekonomi.
            </seg>
          </u>
          <note type="speaker" n="9bed66d8">
            Anf. 96 KATARINA BRÄNNSTRÖM (m) replik:
          </note>
          <u who="katarina_brannstrom_26ead4" xml:id="i-1b54dd1c7bb6fa43-0" n="0f66ed85">
            <seg n="0e549f40">
              Herr talman! Eva Sonidsson säger att alla inte förstår villkoren
              för sms-lån, och det är säkert sant. Jag kan tillägga att många
              inte förstår över huvud taget vad det är för villkor som gäller
              när man tar lån, handlar med kontokort eller skaffar sig andra
              typer av krediter. Där finns det faktiskt ett stort problem. Det
              är synd att man inte har insett detta tidigare, för även i skolan
              behöver det komma kunskaper tidigt om vad som gäller i fråga om
              privatekonomin.
            </seg>
            <seg n="96c7c181">
              Man kan inte förbjuda allt som är farligt. Det är mycket som
              mobiltelefonerna kan användas till, inte bara för sms-lån. Människor
              måste ha ett eget ansvar. Men för att kunna ta ett eget ansvar
              måste man också få kunskap. Jag menar att här är det en brist
              som den tidigare regeringen helt har bortsett från, just detta
              att inte ämnet konsumentkunskap finns i skolan. Det hade varit
              ett sätt att lösa problemet, för jag delar Eva Sonidssons uppfattning
              att det råder en stor okunskap.
            </seg>
          </u>
          <note type="speaker" n="d840a9a3">
            Anf. 97 EVA SONIDSSON (s) replik:
          </note>
          <u who="eva_sonidsson_bde5e4" xml:id="i-811b13e1bbcdc0f2-2" n="1fafa723">
            <seg n="6999489f">
              Herr talman! Förekomsten av sms-lån började 2006. Det var då
              de blomstrade. Och fler och fler aktörer finns nu på banan. Det
              poppar hela tiden upp nya aktörer som vill låna ut pengar. Det
              senaste är aktörer från Lettland, tror jag att det var, som finns
              på den svenska marknaden och erbjuder ungdomar och naturligtvis
              även andra snabba, korta lån.
            </seg>
            <seg n="2e734962">
              Information absolut. Som jag sade inledningsvis fyller konsumentvägledarna
              en jätteviktig funktion. Konsumentverket kanske behöver mer stöd
              för att utbilda konsumentvägledare just för rollen att jobba mer
              förebyggande än vad de har möjlighet att göra i dag. Tyvärr är
              det många kommuner som inte prioriterar konsumentvägledarverksamheten
              i dag på det sätt som de borde göra med tanke på hur stora skador
              hela samhället åsamkas i form av ökade kostnader för skulder.
            </seg>
            <seg n="f8719e1a">
              Vi välkomnar utredningen. Men jag tycker att det går alldeles
              för långsamt. Regeringen borde ta problematiken på allra största
              allvar och jobba mer för att vidta åtgärder lite snabbare och
              förändra konsumentkreditlagen, precis som Konsumentverket föreslagit.
              Jag tycker att regeringen ska ta till sig det och jobba lite snabbare
              än själva utredningen, för den ska presentera sitt resultat i
              september. Sedan dröjer det naturligtvis ett tag. Direktivet täcker
              inte in allting. Gränsen ligger vid 200 euro. I direktivet ingår
              heller inte en ångerrätt för korta lån.
            </seg>
            <seg n="7840cc85">
              Det här är något som man borde ta till sig. Man borde verkligen
              jobba för att få ett stopp på detta, för det går alldeles för
              fort och åt fel håll.
            </seg>
          </u>
          <note type="speaker" n="df1b998f">
            Anf. 98 KATARINA BRÄNNSTRÖM (m) replik:
          </note>
          <u who="katarina_brannstrom_26ead4" xml:id="i-1b54dd1c7bb6fa43-1" n="0f66ed85">
            <seg n="1598e714">
              Herr talman! Att det går långsamt kan man ju tycka. Jag tycker
              att det gick långsamt även innan den här regeringen tillträdde.
              Som jag nämnde kom Konsumentverket redan 2003 med en rapport till
              regeringen där man påtalade att överskuldsättningen redan då ökade
              ganska dramatiskt. Först 2006 kom en förändring som gjorde att
              det blev enklare att få skuldsanering. Det tog alltså tre år däremellan.
              Det går inte alltid så fort i vår värld.
            </seg>
            <seg n="86a7b89a">
              Sedan måste vi nog vänja oss vid den nya tekniken. Vi kan inte
              förbjuda den här typen av lån i Sverige, för då finns det, som
              vi ser, möjligheter att få lån utomlands. Det är så världen ser
              ut; den krymper.
            </seg>
            <seg n="62527391">
              Därför tycker jag att det är viktigt med krav på tydlig information
              från den som ger krediter och lån. När man skriver på ska man
              förstå vad det är man accepterar. Man ska ha en kunskap som gör
              det möjligt att inse vilka kostnaderna blir, när lånet ska betalas
              och hur det ska ske. Det är jätteviktigt. Hade man, som sagt,
              haft den kunskapen med sig från skolan kanske många hade avstått
              från att över huvud taget ta de här lånen.
            </seg>
            <seg n="6164ff93">
              Tydlig information tror jag är väldigt bra och säkert ett av
              de krav som kommer fram i den nya utredningen.
            </seg>
          </u>
          <note type="speaker" n="8b335f15">
            Anf. 99 LENNART PETTERSSON (c):
          </note>
          <u who="lennart_pettersson_9f009e" xml:id="i-9a78eab1dde9f45d-0" n="fd7448c2">
            <seg n="dbc94605">
              Herr talman! Av förklarliga skäl är det många riksdagsledamöter
              som föreslår förändringar i lagstiftningen om sms-lån och överskuldsättning.
            </seg>
            <seg n="7fa765c4">
              Tyvärr finns det ett antal mer eller mindre seriösa kreditgivare
              och samtidigt ett antal aningslösa låntagare som inte kan bedöma
              kostnader och konsekvenser av sitt handlande.
            </seg>
            <seg n="0f6b8c46">
              Nu tror jag inte att det är så många som blir överskuldsatta
              på grund av sms-lånen eller snabblånen som är ett bättre begrepp.
              Det är små belopp det rör sig om, och även om det tillfälligt
              kan vara svårt att betala tillbaka dem knäcker det normalt inte
              ekonomin. Det är avbetalningsskulder av annan karaktär som kan
              leda till en skuldbörda som är övermäktig. Andra anledningar kan
              vara skilsmässor, arbetslöshet, sjukdom eller helt enkelt att
              man har gjort en eller flera dåliga affärer.
            </seg>
            <seg n="a0e2d2c7">
              Jag upplever att alla partier är överens om att något behöver
              göras. EU:s konsumentkreditdirektiv uppfattas väl som positivt
              av alla. Att sedan inte de allra minsta krediterna och inte heller
              de med de kortaste återbetalningstiderna ingår är kanske inte
              så konstigt. Det är väl främst av administrativa skäl som dessa
              undantas men kanske också för att EU bedömer att de inte slår
              undan fötterna för låntagaren och påverkar negativt i det längre
              perspektivet.
            </seg>
            <seg n="12ff01a9">
              Jag har några frågor till oppositionen med anledning av skrivningar
              i reservationen. Först skriver ni: Under våren 2008 kommer troligen
              förslaget till det nya konsumentkreditdirektivet att antas. Sedan
              skriver ni motsatsen: Vi befarar att genomförandet av direktivet
              i svensk rätt kan komma att ta tid. Därefter skriver ni att ni
              är tveksamma till om direktivet kommer att få någon större praktisk
              betydelse.
            </seg>
            <seg n="80060a19">
              När tror ni egentligen att direktivet kommer att antas och vari
              ligger problemet med en eventuell försening om förslaget ändå
              inte kommer att spela någon roll?
            </seg>
            <seg n="c8f44bed">
              Herr talman! Finns det fler vägar att angripa problemet än att
              ställa högre krav på kreditföretagen? Ja, lägger vi till problemen
              med överskuldsättning som också omfattas i detta betänkande har
              jag själv motionerat om mer privatekonomi i skolorna. Det borde
              vara självklart att skolan och föräldrarna tar ansvaret för att
              förbereda ungdomarna för vuxenlivet. I det ingår att sköta sin
              egen ekonomi. Att kunna räkna ut vad olika affärer innebär för
              den egna börsen och att veta konsekvenserna av sitt handlande
              är elementärt och bör naturligtvis klargöras både i hemmen och
              i skolan. Bra förebyggande insatser skulle spara många bekymmer
              för många personer. En utredning tidigare i år visade bland annat
              att svenska elever är sämst i Norden på att räkna ränta. Bara
              det är ett observandum.
            </seg>
            <seg n="7c31de5c">
              Som centerpartist vill jag, som jag har gjort i andra sammanhang,
              lyfta upp frågan om den enskildes ansvar för sina handlingar.
              Även om det finns de som inte har förmågan att bedöma sin ekonomiska
              situation klarar de allra flesta av det om de har fått rätt förutsättningar
              och också tänker till själva. De som inte har förmågan sitter
              klart besvärligare i det, men det finns ju möjlighet att få hjälp
              med sin ekonomi. Det kan vara allt från att gå till banken och
              få vägledning till att man kan behöva en god man som ser till
              att man inte skuldsätter sig över återbetalningsförmågan.
            </seg>
            <seg n="ad9e1b97">
              Man kan fundera på om det fortfarande finns skäl att i lagen
              skilja på ränta och avgifter. Det är väl 3540 år sedan som avgifterna
              gjorde sitt intåg på låneavier och liknande. Innan dess levde
              kreditgivarna i princip enbart på räntorna. Därefter infördes
              begreppet effektiv ränta som omfattade både ränta och kostnader
              för att upplysa låntagaren om den verkliga kostnaden. I dag avstår
              vissa företag från att kalla det ränta, och då får vi kanske anpassa
              lagen till att kalla det effektiv lånekostnad i stället. Jag är
              inte främmande för att göra den förändringen. Det ska inte vara
              möjligt att gömma sig bakom begreppen i informationen till låntagaren.
            </seg>
            <seg n="311b1cc3">
              Herr talman! När det gäller skuldavskrivning är det svåra överväganden
              att ta ställning till. Det låter rimligt att man ska ha en chans
              att komma tillbaka efter att ha hamnat i ekonomiskt trångmål.
              Det gäller både privatpersoner och företagare. Samtidigt finns
              det de som förlorar pengar när någon inte vill eller kan betala.
              Hur skyddar vi fordringsägare från oseriösa köpare? Vilka signaler
              skickar vi till konsumenter om vi gör det lättare att slippa från
              betalningsansvaret för åtagande som man rent juridiskt har ansvaret
              för?
            </seg>
            <seg n="07cc4a7c">
              Jan Ertsborn utreder överskuldsättning och insolvens. Det finns
              skäl att avvakta den utredningen innan vi tar ställning till eventuella
              tillkännagivanden. Jag har största förtroende för Jan Ertsborn
              och är övertygad om att utredningen kommer att vända på alla stenar
              och därmed också beakta de synpunkter som framförs såväl i motionerna
              som i debatten.
            </seg>
          </u>
          <note n="9975db5c">
            Jag vill därför yrka bifall till utskottets förslag i betänkandet
            och avslag på samtliga motioner.
          </note>
          <note type="speaker" n="0a565932">
            Anf. 100 EVA SONIDSSON (s) replik:
          </note>
          <u who="eva_sonidsson_bde5e4" xml:id="i-811b13e1bbcdc0f2-3" n="1fafa723">
            <seg n="5f95d9e3">
              Herr talman! Lennart Pettersson tyckte att vi hade lite synpunkter
              som talar emot varandra. Men det är just denna oro vi har. Även
              om direktivet genomförs kommer det inte att vara tillfyllest.
              Kraven för korttidskrediterna blir inte tillgodosedda på det sätt
              vi hade önskat eftersom man har lagt en gräns på 200 euro. De
              är inte heller tillämpliga när det ska betalas av på kort tid,
              och det finns ingen ångerrätt för korta lån. Det är just av den
              anledningen som vi är oroliga. Vi undrar om direktivet i slutändan
              verkligen kommer att få den effekt som vore önskvärd utifrån vad
              som åsyftades när man förändrade direktivet.
            </seg>
          </u>
          <note type="speaker" n="d3a19011">
            Anf. 101 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-9a78eab1dde9f45d-1" n="fd7448c2">
            <seg n="7d5373c8">
              Herr talman! Jag tycker att Katarina Brännström redogjorde för
              det bra. Jag tycker också att jag har klargjort att syftet med
              konsumentkreditdirektivet inte kan vara att förhindra långivning.
              Vi har en beloppsgräns som innebär att detta inte är något problem
              för en privatekonomi. Lånar man under 2 000 kronor kan man inte
              säga att man blir överskuldsatt.
            </seg>
            <seg n="45283a95">
              Det är inte överskuldsättningen i sig som är ett problem när
              det gäller snabblånen. Det är, som Katarina Brännström tidigare
              redogjorde för, att låntagarna inte är informerade om vad detta
              rör sig om. Jag har försökt fånga det i motionen om privatekonomi
              men också i mitt anförande. Vi behöver lyfta upp dessa frågor
              i hemmen. Vår generation av föräldrar har av någon anledning misslyckats
              att överföra en kunskap till våra barn som vi fick med oss från
              våra föräldrar. Jag kan inte förklara varför, men det är på det
              sättet.
            </seg>
            <seg n="cb152c8d">
              Skolan har inte heller lyckats fånga in detta ämne i de befintliga
              ämnena. Man behöver inte ha privatekonomi som särskilt ämne, men
              i matteböcker och samhällskunskapsböcker skulle man kunna ha ett
              antal exempel som visar på konsekvenserna av om man inte klarar
              sin ekonomi. Varför får man inte veta det? Det har jag inte heller
              något svar på. Men jag konstaterar att det är där vi måste börja.
            </seg>
          </u>
          <note type="speaker" n="ded29c33">
            Anf. 102 EVA SONIDSSON (s) replik:
          </note>
          <u who="eva_sonidsson_bde5e4" xml:id="i-811b13e1bbcdc0f2-4" n="1fafa723">
            <seg n="f5697107">
              Herr talman! Jag sade också i mitt anförande att det kanske inte
              är sms-lånet i sig som gör att man blir överskuldsatt.
            </seg>
            <seg n="6f698f5c">
              Tittar man på sms-lån utifrån det nya direktiv som läggs fram
              omfattas dessa inte av det, även om man fångar in en del andra
              saker.
            </seg>
            <seg n="7b27120f">
              Många unga lever i dag under knappa förhållanden. Så sent som
              i måndags träffade jag en före detta kollega som jobbar som konsumentvägledare
              i Sollefteå. Hon påtalade att andelen unga fattiga är stor. Det
              är just precis den gruppen som tar sms-lån och gör snabba köp
              när de står framför affärernas skyltfönster och vill köpa ett
              par snygga skor eller något annat eller göra något roligt som
              att spela poker. Den gruppen borde över huvud taget inte alls
              ges möjlighet att ta sms-lån. Det är den gruppen som får det jobbigt,
              och det är den gruppen jag värnar. Det borde inte finnas sms-lån;
              de borde inte ha något berättigande.
            </seg>
            <seg n="e78dbdac">
              Sitter man framför en människa på banken när man vill ha ett
              lån har man i alla fall en person som kan förklara hur det kommer
              att se ut. Men ringer jag ett telefonnummer där det egentligen
              bara krävs en knapptryckning för att få 3 000 kronor förstår jag
              kanske inte innebörden. Det låter enkelt, för man säger att det
              inte är några räntor. Men det är väldigt hög avgift. Sms-lån är
              inte bra för ungdomar.
            </seg>
          </u>
          <note type="speaker" n="47daf98c">
            Anf. 103 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-9a78eab1dde9f45d-2" n="fd7448c2">
            <seg n="58264772">
              Herr talman! Eva Sonidsson rör sig mycket med symtomen men lite
              med orsakerna. Varför handlar dessa ungdomar fast de inte har
              råd? Det är elementärt: Har man inga pengar kan man inte handla.
              Man måste hela tiden anpassa sitt kostnadsläge efter de intäkter
              man har, oavsett om det är ett enskilt tillfälle eller om man
              tar det på avbetalning. Varför har varken vi eller skolan lyckats
              förmedla den informationen och kunskapen till de yngre? Vi måste
              börja där.
            </seg>
            <seg n="8e1f1958">
              Det finns andra sätt att låna pengar. Även om vi skulle förbjuda
              sms-lån, vilket inte är möjligt, kommer det dagligen en uppsjö
              erbjudanden till var och en av oss om att handla tv-apparat eller
              cd-spelare på kredit. Betala si och så lite per månad, uttrycks
              det som. Även om sms-lånen skulle försvinna kvarstår problemet.
              Jag har många exempel på hur folk där hemma skuldsätter sig fast
              de inte har råd. Men det är andra krediter, och det är de som
              är problemet.
            </seg>
            <seg n="a6f61ae2">
              Andra bekymmer som man också skulle kunna lägga in i detta är
              faktiskt spelskulder, att man sitter och spelar på Internet. Det
              är också ett sätt att förbruka pengar. Vi kan inte förhindra detta,
              utan det är fråga om att vi måste lära våra yngre att vi inte
              kan göra så.
            </seg>
          </u>
          <note type="speaker" n="24706c44">
            Anf. 104 JAN ERTSBORN (fp):
          </note>
          <u who="jan_ertsborn_46494c" xml:id="i-47777f2746aa6bbb-0" n="744112dd">
            <seg n="dd02c326">
              Herr talman! Låt mig börja med sms-lånen, en innovation från
              hösten 2006 som visar på en väldig kreativitet i vårt samhälle.
              Men vi skulle naturligtvis alla önska att den kreativiteten hörde
              hemma bland den mer tillväxtfrämjande näringsverksamheten i landet.
              Sms-lånen är nämligen till övervägande delen av ondo. Det tycker
              jag mig kunna ha rätt att slå fast. Lånen drabbar många unga,
              och de drabbar också många som redan befinner sig i en besvärlig
              skuldsituation. Men att gå därifrån till att förbjuda dem kräver
              att vi tänker efter en liten stund.
            </seg>
            <seg n="8b78a24a">
              När jag som ung student på 60-talet i Lund hamnade i penningknipa
              fanns det möjlighet att gå till nationens lilla kassa och få låna
              500 kronor rakt av, utan vare sig säkerhet eller kreditprövning.
              I förra veckan hörde jag att detta faktiskt fortsätter inom vissa
              studentkårer. Man kan ge sådana handlån snabbt, och det vill vi
              naturligtvis inte förbjuda. Vi måste alltså tänka oss för lite
              grann hur vi ska hantera detta.
            </seg>
            <seg n="9ad0f8c0">
              Om jag är rätt underrättad kommer EU:s ministerråd i nästa vecka
              att fatta beslut om det konsumentkreditdirektiv som EU-parlamentet
              antog i en omröstning i januari. Vi har sedan att implementera
              detta i Sverige. Från Justitiedepartementet har vi fått reda på
              att man arbetar fram en departementspromemoria där man ska ta
              upp de olika frågorna och hur man ska hantera till exempel informationen
              om effektiv ränta, kreditprövning och ångerrätt. Även skriftligt
              avtal måste man ta upp och fundera över. Ska det vara ett krav?
              Man måste också fundera över om vi ska finna oss i den gräns på
              200 euro som nu EU har satt. Det är upp till den svenska riksdagen
              att bestämma om vi ska ha den gränsen eller om det ska vara ett
              lägre belopp.
            </seg>
            <seg n="a4f9ce77">
              Detta måste få lov att ta lite tid. Jag är övertygad om att vi
              kommer att få en promemoria framåt hösten och att vi då kommer
              att kunna ta ställning till de olika delarna och på det viset
              komma fram till ett bra resultat. Under tiden pågår rättsmaskineriet,
              och förhoppningsvis sätter det stopp för de skyhöga avgifter som
              vi har just nu. I varje fall är det min förhoppning.
            </seg>
            <seg n="c8f6b812">
              Även om sms-lånen drabbar folk som redan sitter i skuldfällan
              är det naturligtvis som Lennart Pettersson sade inte enbart sms-lånen
              som gör att folk hamnar i en skuldfälla, utan det finns en mängd
              olika orsaker. Vi har en överskuldsättning, även om vi har bekymmer
              med att definiera vad vi egentligen menar med ordet. Vad handlar
              det om för grupp? Det har vi inte minst i utredningen om ett samlat
              insolvensförfarande försökt definiera, men vi har faktiskt inte
              lyckats med det ännu. 500 000 personer finns i kronofogdens register
              i stort sett varje dag året om. 400 000 tyckte kronofogden var
              ett sätt att definiera överskuldsatta, när man sade att det var
              personer som hade ständigt återkommande problem med att betala
              sina skulder. Vi kan se på dem som har löneutmätning i flera år,
              år ut och år in. Det handlar om 15 00025 000 personer i det här
              samhället. Det är alltså en betydligt mindre grupp.
            </seg>
            <seg n="eb691d6d">
              Hur många vi ska kunna säga är överskuldsatta eller evighetsgäldenärer,
              vilket ord vi nu använder, är en svår fråga, men jag skulle tro
              och tippa att den grupp som man ska söka åtgärder för är någonstans
              mellan 50 000 och 100 000 personer. Det är dock en gissning.
            </seg>
            <seg n="21267e4b">
              Skuldsanering är det rätta instrumentet när det gäller överskuldsättningen.
              Vi gjorde 2006 förändringar i lagstiftningen, vilket fick till
              följd att betydligt fler människor har sökt skuldsanering. År
              2006 var det ca 3 800. År 2007 hade vi 6 800 sökta skuldsaneringar.
              Men resultatet av det hela, när vi tittar på beviljade skuldsaneringar,
              är faktiskt ganska nedslående. De har inte ökat med mer än ungefär
              500 och är nu alltså omkring 2 600. Det är alltså betydligt färre
              än hälften av dem som söker som verkligen får skuldsanering.
            </seg>
            <seg n="9b73db22">
              Därför är det också min ambition att lägga all kraft på att ändra
              i skuldsaneringslagen. Jag tänker mig när utredningen väl blir
              färdig framåt hösten att det kommer att öppnas upp rejält så att
              betydligt fler människor kan söka och få skuldsanering på ett
              lindrigare sätt än i dag. Själva förfarandet ska bli enklare,
              men framför allt ska rekvisiten för att få skuldsanering förenklas.
              Vår tanke är också att det ska bli en kortare betalningstid från
              fem år till tre år.
            </seg>
            <seg n="b6c3a515">
              Detta i kombination med en bra satsning på information både i
              skola och samhälle och en satsning på budget- och skuldrådgivare
              tror jag är det allra bästa instrumentet för att komma till rätta
              med överskuldsättningen och de personer som i dag finns i den
              så kallade skuldfällan. Det är ett väl så stort utanförskap som
              andra utanförskap i vårt samhälle, även om vi kanske inte brukar
              kalla det för det. De här personerna, oberoende av hur stor gruppen
              är, behöver samhällets hjälp för att komma ur sin skuldsituation.
            </seg>
          </u>
          <note n="f3ae90f2">
            Med det, herr talman, yrkar jag bifall till förslaget i betänkandet
            och avslag på motionerna.
          </note>
          <note type="speaker" n="a146ea97">
            Anf. 105 YVONNE ANDERSSON (kd):
          </note>
          <u who="yvonne_andersson_78c29c" xml:id="i-449949b34b3d48d2-0" n="db1dfe4b">
            <seg n="595972c8">
              Herr talman! Som vanligt är jag sist på talarlistan, och jag
              har vid ett par debatter här sagt att jag kan hålla med om mina
              kamraters fina och bra synpunkter, och så har jag kortat ned mitt
              anförande.
            </seg>
            <seg n="850cc477">
              I dag måste jag säga, herr talman, att det finns ett perspektiv
              som inte har tagits upp så tydligt, och det har förvånat mig.
              Det slog mig när socialdemokraten Eva Sonidsson talade om att
              man skulle hindra dessa fattiga unga att ta sms-lån.
            </seg>
            <seg n="097d4196">
              Jag har själv en bakgrund som fattig student. Vid ett flertal
              tillfällen har jag inte haft pengar till dagens mat, även om det
              inte har handlat om att jag har behövt hamna hos kronofogden.
              Jag tog möjligheterna till studielån för att betala en bostad
              och fick förtjäna resten på helger och ferier för att klara av
              min ekonomi.
            </seg>
            <seg n="1a6c1a86">
              När jag var mellan 18 och 25 år hade jag vid några tillfällen
              tyckt att det hade varit utmärkt om det hade funnits ett sms-lån
              att tillgå där man inte hade behövt sätta sig hos en bankkamrer
              och tala om hur stor stadigvarande inkomst man har varje månad
              och så vidare, utan att det hade räckt att i en kreditprövning
              uppge att man faktiskt inte hade några skulder. Jag vet att en
              del av dem som ger sms-lån i dag faktiskt kräver och gör en kreditprövning
              på tre eller om det är nio timmar. Sedan finns det andra som inte
              är lika seriösa.
            </seg>
            <seg n="3a79cbe1">
              Vad jag skulle vilja öppna för är möjlighet för människor som
              hamnar i ett snabbt ansträngt läge att få kredit på något sätt,
              men att de också har möjlighet att betala tillbaka väldigt snabbt.
              Jag tycker att klimatet har hårdnat gentemot de människor som
              inte har det så bra ställt som riksdagsledamöter har, som inte
              har den inkomsten eller framför allt kanske ingen stadig inkomst.
              Många går på tillfälliga vikariat och förordnanden, för att inte
              tala om många företagare som hamnar i likviditetsproblem både
              nu och då. Då kan ett snabblån vara bra.
            </seg>
            <seg n="9ffc2cc8">
              Det låter nu som att jag står här och tycker att det är jättebra
              att vi har en teknisk utveckling som ger möjlighet till snabblån,
              sms-lån och allt var det är. Jag tycker naturligtvis inte att
              det enbart är av glädje. Det måste regleras och finnas ett ansvar
              hos kreditgivaren att ombesörja att det blir på ett värdigt och
              balanserat sätt.
            </seg>
            <seg n="9be310e0">
              Vad vill jag säga med detta? Teknikens utveckling kommer nu som
              framöver att ge nya möjligheter inom många områden som vi politiker
              i lagstiftande församling på ett annat sätt har haft koll på.
              Vi måste hitta nya vägar att få den balansering vi vill ha. Samtidigt
              vill vi ha en frihet för människor. Vi måste ge möjligheter oavsett
              om man har gott om pengar eller mindre gott om pengar att överleva
              och leva ett hyfsat liv.
            </seg>
            <seg n="eb8c9682">
              Det är viktigt som någon har sagt till mig några gånger och som
              jag har tagit in. Det säger jag till min kollega här på främsta
              raden jag ska inte säga vem som säger: Man ska ha frihet att också
              göra mindre bra val. Javisst, så är det. Vi måste någonstans hitta
              de vägar som gör att människor har möjlighet att ta konsekvenserna
              av sina val.
            </seg>
            <seg n="1f5b7875">
              Jag tror nämligen att många ungdomar som gör de här valen på
              kort tid vet om att det är lån. De vet om att det ska betalas
              tillbaka, men de kan inte tänka sig in i konsekvenserna av detta
              återbetalande. Vi kommer då tillbaka till både ungdomar och äldre.
            </seg>
            <seg n="6e6e304c">
              Jag tror att vi helt enkelt behöver en folkbildning där man får
              lära sig och uppmärksammar att nya möjligheter kräver nya insikter
              och ny förståelse av de konsekvenser som vi möts av.
            </seg>
            <seg n="e697b24c">
              Även om vi har 200 000 personer i kronofogdens register innebär
              inte detta att det i första hand är sms-låntagare. Jag hörde vid
              ett tillfälle att det inte skulle vara så. Jag kan inte uttrycka
              det väldigt tydligt.
            </seg>
            <seg n="49d31acb">
              Vi vet mycket väl att det inte enbart är yngre. Jag tror att
              både yngre och äldre måste på ett nytt sätt få insikt om krediter
              i alltmer lockande situationer. Man vill ha krediter men inser
              inte kommande konsekvenser för ens liv.
            </seg>
            <seg n="3aa0309c">
              När det gäller de överskuldsatta är ett bekymmer att så många
              människor känner sig utanför. De kan inte skriva hyreskontrakt.
              De kan inte få ett bankkort. De kan inte ha telefon eller åtminstone
              inte Internetabonnemang, och så vidare.
            </seg>
            <seg n="6453b0a0">
              Det är ett bekymmer. Att hjälpa dessa människor som har varit
              skuldsatta under väldigt lång tid är en nödvändighet för denna
              församling och den nya regeringen.
            </seg>
            <seg n="5a72b33b">
              Det är därför väldigt bra att utredningen om ett samlat insolvensförfarande
              finns och att Jan Ertsborn som leder den utredningen tar in alla
              synpunkter som kommer från Konsumentverket, Skatteverket, Kronofogdemyndigheten
              och så vidare.
            </seg>
            <seg n="0b86bb28">
              Ambitionen och målet är att människor ska må bra och leva ett
              gott liv i samhället. Då måste vi öka möjligheterna till det.
            </seg>
            <seg n="47212e18">
              Jag ser fram emot den utredning som ska komma i översynen. Den
              behövs. Jag tror att det arbetet kommer att behöva ta olika tag
              helt enkelt därför att teknikens utveckling går väldigt fort.
              Det är svårt att inse konsekvenserna även om vi följer det.
            </seg>
            <seg n="d411e19a">
              Vi har en mycket stark och hastig utveckling av hela finanssektorn.
              Det kommer naturligtvis att innebära ett problem för vissa.
            </seg>
          </u>
          <note n="2cbabafb">
            Med detta lilla anförande yrkar jag bifall till utskottets förslag
            i betänkandet och avslag på samtliga motioner.
          </note>
          <note type="speaker" n="634e1b06">
            Anf. 106 EVA SONIDSSON (s) replik:
          </note>
          <u who="eva_sonidsson_bde5e4" xml:id="i-811b13e1bbcdc0f2-5" n="1fafa723">
            <seg n="886e9a4e">
              Herr talman! Att folkbildning är bra kan jag hålla med Yvonne
              Andersson om, för det är det. Yvonne Andersson tycker att jag
              ondgör mig över detta och vill förhindra fattiga att ta sms-lån.
              Jag kan över huvud taget inte se någon fördel med att man ska
              ta ett lån för att kunna betala ett annat lån eller för att skuldsätta
              sig ytterligare och framför allt inte med de höga avgifterna.
            </seg>
            <seg n="7e714515">
              Det kostar 600 kronor att låna 3 000 kronor. Det tror jag inte
              ens Yvonne Andersson skulle ha velat göra under hennes tid när
              hon var fattig student, som hon säger. Vad ska man betala tillbaka
              med? Om studenter tar ett sms-lån på 3 000 kronor ska de betala
              tillbaka det när studiebidraget kommer nästa månad. Det blir smärtsamt
              i sig. Man skjuter problemet framför sig.
            </seg>
            <seg n="b4b6ef9f">
              Jag tror inte att man riktigt kan jämföra den tiden när Yvonne
              Andersson var student med hur det är i dag. Utbudet av varor och
              tjänster är nog betydligt större i dag och också behovet hos ungdomarna
              än vad det var på den tiden.
            </seg>
          </u>
          <note type="speaker" n="6bee4442">
            Anf. 107 YVONNE ANDERSSON (kd) replik:
          </note>
          <u who="yvonne_andersson_78c29c" xml:id="i-449949b34b3d48d2-1" n="db1dfe4b">
            <seg n="dfefe364">
              Herr talman! Jag ska först gå till frågan om vad jag hade gjort
              i min egen situation. Visst är jag gammal. Det är helt rätt. Det
              var nog svårt att ta så mycket lån. Men jag behövde mat för dagen.
              Jag hade inte några lyxvanor på något sätt. Jag behövde mat och
              kläder, och jag ville gärna följa med på en och annan språkresa.
            </seg>
            <seg n="257c9d8b">
              Det finns saker som man kan vilja göra. Om nu Eva Sonidsson tänkt
              sig att man skulle gå till socialen för att få göra det är det
              inte alla som vill det, åtminstone inte när man är student och
              inte heller annars.
            </seg>
            <seg n="6c5a2432">
              Europadirektivets ram på 200 euro är väl rätt rimligt. Men jag
              förstår egentligen inte Socialdemokraterna. Det finns en knepighet
              i detta. För det första vill man inte se att människor kan ha
              ett tillfälligt jobb och få in de pengarna och betala tillbaka
              lite snabbt. Det finns också människor i det här samhället som
              är fattiga, Eva Sonidsson.
            </seg>
            <seg n="a848993a">
              Det andra är att ni i utskottet röstade för 500 euro när EU-direktivet
              skulle behandlas. Har ni sänkt det beloppet? Ni lägger er på en
              lägre nivå och halverar beloppet. Av vilken anledning sker detta?
            </seg>
          </u>
          <note type="speaker" n="aa079e4a">
            Anf. 108 EVA SONIDSSON (s) replik:
          </note>
          <u who="eva_sonidsson_bde5e4" xml:id="i-811b13e1bbcdc0f2-6" n="1fafa723">
            <seg n="c834ff44">
              Herr talman! Att det finns fattiga har jag nyss stått i talarstolen
              och sagt. Det finns en väldigt stor grupp fattiga ungdomar, och
              den ökar.
            </seg>
            <seg n="037d7f51">
              Det handlar om alla arbetslösa som får a-kassan sänkt och alla
              sjuka som får försämringar i sjukersättningen. Även om lönerna
              ska bli bättre och skatten sänks för en del grupper finns det
              ändå saker som den här regeringen har bidragit till med höjda
              andra avgifter. Det gör att den här gruppen inte klarar av de
              marginaler som man landar på.
            </seg>
            <seg n="17c39322">
              Jag ska väl inte här gå in på detta med en språkresa. Jag tror
              ändå inte att det är en klok lösning att ta ett sms-lån för att
              åka på en språkresa. Jag hävdar fortfarande att den gräns på 200
              euro som det nu är sagt i direktivet inte är tillräckligt.
            </seg>
            <seg n="4b955e6a">
              Jag hoppas att den utredning som Jan Ertsborn sitter med i säger
              att man ska bli lite hårdare och att 200 euro inte är tillräckligt.
              Det kanske ska vara en lägre gräns för direktivet som nu ges.
              Det handlar också om att vi i Sverige ska få lite hårdare krav
              på ångerrätt och återbetalningstid för att förhindra ökningen
              av ungdomar som tar sms-lån.
            </seg>
          </u>
          <note type="speaker" n="c10e0478">
            Anf. 109 YVONNE ANDERSSON (kd) replik:
          </note>
          <u who="yvonne_andersson_78c29c" xml:id="i-449949b34b3d48d2-2" n="db1dfe4b">
            <seg n="0149b071">
              Herr talman! Jag vill först säga att jag tycker att det är mycket
              rimligt. Om jag vill följa med på en språkresa i juni och kan
              ha ett sommarjobb i juli och betala igen de pengarna skulle jag
              välja det snarare än att sitta på en bank och försöka övertyga
              dem eller få en rik moster att bli borgensman för ett kort lån
              och betala en uppläggningskostnad och en ränta.
            </seg>
            <seg n="8cd91ce6">
              Eva Sonidsson kan gärna gå hem och räkna ut om det är så otroliga
              summor för ett kort lån om en sms-kreditgivare ger det eller om
              en vanlig bank ger ett lån på det sättet. Det ska jag inte gå
              vidare med.
            </seg>
            <seg n="34311100">
              Jag fick fortfarande inte svar på frågan. När man diskuterade
              konsumentkreditdirektivet i Europaparlamentets utskott för den
              inre marknaden och konsumentskydd diskuterades gränserna 200 euro
              och 500 euro, och Socialdemokraterna röstade för 500 euro. Har
              ni ändrat er?
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="e75089f0">
            10 § Arvsrättsliga frågor
          </note>
          <note n="70927323">
            Föredrogs
          </note>
          <note type="speaker" n="a871486e">
            Anf. 110 HILLEVI LARSSON (s):
          </note>
          <u who="hillevi_larsson_9ae9e2" xml:id="i-7a2d43f7585602ed-0" n="ec4f2088" next="i-f7b47a9d9fb5139d-0">
            <seg n="98115fc8">
              Herr talman! Vi vill inte gärna tänka på den dag då vi ska dö,
              men det är någonting som händer oss alla förr eller senare. Många
              gånger tror man att man vet vad som händer den dagen, vad som
              händer med ens egendomar och hur de fördelas.
            </seg>
            <seg n="8be9d146">
              Men sanningen är att det kan vara lite komplicerat. Ett exempel
              är par som har barn från tidigare förhållanden. Man tror kanske
              att det är som det brukar vara, det vill säga att det är den efterlevande
              maken som får ta över egendomen när man dör. Och så är det ju;
              det gäller även när man har biologiska barn tillsammans. Om man
              däremot har så kallade särkullbarn, alltså barn från tidigare
              förhållanden, slås den regeln ut. Det är en del som har fått en
              smärre chock, för detta har inneburit att barnen kommer och ska
              få sitt rättmätiga arv. I praktiken innebär det att om man till
              exempel äger en villa gemensamt tillhör halva värdet av villan
              särkullbarnen. Det kan bli problem för den efterlevande maken.
              Man kan köpa ut särkullbarnen och ge dem motsvarande värde. Då
              kan man bo kvar. Men det är inte alla som har de ekonomiska möjligheterna
              att göra detta.
            </seg>
            <seg n="d9011b2c">
              Någonting som inte är direkt vetenskapligt bevisat men som jag
              kan tänka mig är att män som regel dör tidigare än kvinnor. Ofta
              är mannen dessutom i ett förhållande ett par år äldre än kvinnan.
              Det finns alltså stor risk att mannen dör först. Det omvända finns
              naturligtvis också, men jag tror att det här är ett vanligt scenario.
              Dessutom har mannen ofta bättre ekonomi än kvinnan. Det kan alltså
              bli svårt, inte minst för de efterlevande kvinnorna som inte kan
              köpa ut särkullbarnen, att bo kvar.
            </seg>
            <seg n="aea787ba">
              Om man har haft en del egendom i förhållandet som enskild egendom
              och inte som gemensam slås dessutom de normala reglerna ut. Normalt
              går ju även enskild egendom in i arvet till den efterlevande maken.
              Men om det finns särkullbarn från tidigare förhållanden går hela
              den delen in till barnen. Det kan vara besvärligt, för det är
              många i dag som har äktenskapsförord. Det är ju bra om man skiljer
              sig, men man tänker sig kanske ändå att man vid dödsfall, där
              förhållandet har fungerat fram till döden, vill säkra den efterlevandes
              ekonomi. Men då uppstår genast dilemmat att det inte bara är hälften
              av egendomen som går till särkullbarnen utan hela den del av egendomen
              som är enskild egendom.
            </seg>
            <seg n="87177af9">
              Det här är anledningen till att vi har ett särskilt yttrande
              från Socialdemokraterna tillsammans med Miljöpartiet och Vänsterpartiet.
              Detta är ett dilemma som blir allt vanligare med tanke på att
              drygt vartannat äktenskap slutar med skilsmässa och att många
              samboförhållanden upplöses. Det tillkommer en del barn under den
              här tiden de så kallade särkullbarnen.
            </seg>
            <seg n="3b7abbd3">
              Detta är självfallet inga enkla frågor. Det är självklart att
              barnen ska ha sin rätt också. Men det finns en stor skillnad jämfört
              med om man har gemensamma barn inom förhållandet. De barnen får
              vänta till dess att båda föräldrarna har dött. Då kan föräldrarna
              bo kvar och klara sin ekonomi. Men om man har tidigare förhållanden
              och barn bakom sig kan det bli ett stort ekonomiskt dilemma. Det
              här är en avvägning som man får göra.
            </seg>
            <seg n="3635233e">
              Jag tror att det första och främsta som behövs är information.
              Det behövs information om att man kan avtala bort i all fall hälften
              av beloppet. Särkullbarnen kan alltså genom ett testamente få
              ut bara hälften av sin laglott, alltså motsvarande värdet av en
              fjärdedel av villan för att ta ett konkret exempel. Först efter
              det att den andra maken styvföräldern till särkullbarnen har dött
              får särkullbarnen ut hela sin laglott, det vill säga allt från
              sin biologiska förälder.
            </seg>
            <seg n="3a71f174">
              Det är viktigt att informera om vilka regler som gäller och att
              man faktiskt kan avtala och föra över tillgångar till den andra
              maken också under äktenskapets gång. Men man kanske också ska
              överväga någon form av skydd med tanke på att verkligheten förändras.
              Det är många efterlevande makar som drabbas hårt.
            </seg>
          </u>
          <note n="066f4e83">
            Anf. 111 ANDREAS NORLÉN (m):
          </note>
          <u who="hillevi_larsson_9ae9e2" xml:id="i-f7b47a9d9fb5139d-0" n="ec4f2088" prev="i-7a2d43f7585602ed-0">
            <seg n="cefa4bb4">
              Herr talman! Arvsrätten, som vi diskuterar här i dag, är en del
              av den civilrättsliga infrastrukturen som vi tar för given och
              som har stor betydelse för oss alla eftersom vi alla är en del
              av det samhälle som den reglerar.
            </seg>
            <seg n="4bf9751a">
              Inledningsvis kan man konstatera att det arvsrättsliga systemet
              trots allt måste anses fungera tämligen väl med tanke på att det
              bara är fem motioner med sju yrkanden som vi har att behandla
              i betänkandet. Och de handlar om justeringar på marginalen av
              systemet, skulle man kunna säga.
            </seg>
            <seg n="ca1f8600">
              Jag tänkte ändå säga några ord om två av de frågor som behandlas,
              nämligen särkullbarns arvsrätt och kusiners arvsrätt.
            </seg>
            <seg n="0eb9f8cc">
              När det gäller särkullbarn finns det, som vi fick höra i föregående
              anförande, förslag om att jämställa dem med barn inom äktenskapet
              i arvsrättsligt hänseende. Även särkullbarnen ska alltså få vänta
              på arv till dess att båda föräldrarna har avlidit eller någon
              variant i den riktningen i alla fall. Det föreligger ett särskilt
              yttrande från oppositionen där man signalerar att man vill ha
              en sådan förändring.
            </seg>
            <seg n="345228cf">
              I betänkandet hänvisar vi till Ärvdabalksutredningens betänkande
              som bereds inom Justitiedepartementet. Betänkandet heter Makes
              arvsrätt, dödsboförvaltare och dödförklaring . Det är makes arvsrätt
              vi talar om här. Det är värt att framhålla att Ärvdabalksutredningen
              inte föreslår någon förändring när det gäller särkullbarns arvsrätt.
              Utredningen ägnar i stället ett kapitel åt särkullbarns skydd
              mot arvsplanering, det vill säga olika åtgärder från föräldrarnas
              sida eller rättare sagt från förälderns och den nya styvförälderns
              sida för att undandra egendom från särkullbarns arvsrätt. Det
              har snarare varit utredningens fokus.
            </seg>
            <seg n="dce648a8">
              Utredaren går igenom de möjligheter som finns att jämka bland
              annat testamenten, gåvor och bodelningar om särkullbarns rätt
              kränks och finner att den rådande ordningen inte bör förändras.
              Utredaren lägger alltså inte fram några förslag vare sig i den
              ena eller den andra riktningen, utan menar att den rådande ordningen
              är tämligen väl avvägd.
            </seg>
            <seg n="8db30d0e">
              Utredningen säger på följande sätt apropå ett utökande av särkullbarns
              skydd: Utredningen anser att det inte finns skäl att ytterligare
              försöka förstärka det relativt omfattande skydd för särkullbarn
              som nu finns. Sedan säger dock utredningen så här: Tvärtom kan
              sättas i fråga om inte en mer grundläggande genomlysning av bland
              annat laglottsinstitutet är påkallad i syfte att pröva nuvarande
              avvägning mellan arvlåtarens och bröstarvingars rätt. Ett sådant
              uppdrag faller emellertid utanför den nu aktuella översynen.
            </seg>
            <seg n="008dc313">
              Utredaren öppnar alltså för förändringar av särkullbarns och
              makars arvsrätt, men lägger inte fram något förslag i den delen.
              Beredningen av utredningens betänkande pågår i Regeringskansliet.
              Vi får se vad resultatet blir.
            </seg>
            <seg n="b9ef09f1">
              Det är viktigt att framhålla att frågan inte är så enkel. Det
              finns två intressen. Det är i efterlevande makes intresse att
              sitta kvar i orubbat bo och inte behöva vidkännas någon förändring.
              Samtidigt har också särkullbarnen ett legitimt intresse av att
              få ut sitt arv inom rimlig tid. Det kan ju vara så att en förälder
              gifter om sig med en person som är avsevärt yngre kanske rentav
              i barnets egen ålder. Då kan det dröja decennier innan det blir
              tal om att skifta arvet efter den biologiska föräldern. Man kan
              fundera på om det är rimligt. Det är svåra avvägningar. Det finns
              två intressen, och båda är skyddsvärda. Det blir intressant att
              följa det fortsatta arbetet i Regeringskansliet och se vilka förslag
              som kommer fram.
            </seg>
            <seg n="a04880ae">
              Herr talman! Frågan om kusiners arvsrätt har behandlats vid flera
              tillfällen tidigare i kammaren. Förslagen handlar om att ge kusiner,
              och i vissa motioner också kusiners avkomlingar, rätt till arv.
              För egen del känner jag stor sympati för de förslagen. I principiellt
              hänseende måste det vara bättre att egendom finns i privata händer,
              hos kusinerna, än i en statligt kontrollerad fond, nämligen Allmänna
              arvsfonden.
            </seg>
            <seg n="8631817c">
              Utskottsmajoriteten har dock stannat för att inte förorda någon
              lagändring därför att det här i praktiken är ett begränsat problem.
              Dels kan man som arvlåtare skriva ett testamente och på det sättet
              ge kusiner rätt att ta arv, dels är det trots allt relativt få
              fall där en avliden person inte har några släktingar närmare än
              kusiner.
            </seg>
            <seg n="b64c997e">
              Statistiken från Allmänna arvsfonden för 2007 ger vid handen
              att det året avled 1 643 som inte hade några arvingar utöver fonden.
              1 148 av dem hade skrivit testamente. Fonden behandlade 568 fall
              där fonden var arvinge. Om man summerar det här blir det inte
              1 643, men det beror på årsskiftesproblematik och annat. I hur
              många fall av dessa 568 där fonden var arvinge som det fanns en
              kusin finns det ingen statistik över, men man kan konstatera att
              fonden fick in 95 ansökningar om avstående av arv, och ungefär
              en fjärdedel av dem kom från kusiner enligt en studie som fonden
              har gjort. Om man räknar på det sättet är problemet tämligen begränsat
              om än av principiellt intresse. Utskottet har som sagt stannat
              för att förorda att den rådande ordningen får bestå.
            </seg>
            <seg n="4a7ef691">
              Herr talman! Med detta vill jag yrka bifall till förslaget i
              utskottets betänkande och avslag på samtliga motioner.
            </seg>
          </u>
          <note type="speaker" n="0aa1fd28">
            Anf. 112 LENNART PETTERSSON (c):
          </note>
          <u who="lennart_pettersson_9f009e" xml:id="i-9a78eab1dde9f45d-3" n="fd7448c2">
            <seg n="a16f05e0">
              Herr talman! Det är ett begränsat antal motioner vi har att behandla
              i dag om arvsrätten, men oaktat det är det frågor som alla kommer
              i kontakt med vid ett eller flera tillfällen under sin livstid.
            </seg>
            <seg n="034ed973">
              Arvsfrågor är också tyvärr ett område där det inte så sällan
              uppstår konflikter. Därför är det extra viktigt med en väl avvägd
              lagstiftning där man tar hänsyn till alla inblandade parter.
            </seg>
            <seg n="ec5a4479">
              Den förändring av familjekonstellationerna som har skett över
              tiden ställer också krav på att vi har en modern lagstiftning.
            </seg>
            <seg n="f78e9abc">
              Två av motionerna handlar om efterlevande makes arvsrätt i förhållande
              till särkullbarn, och då en förstärkning av makes rättigheter.
              I dessa situationer finns det, som inom många andra områden, ingen
              absolut sanning eller optimal lösning för alla tänkbara fall.
            </seg>
            <seg n="16c45781">
              Lagen ska dels skydda efterlevande make och så långt möjligt
              skapa möjligheter för ett fortsatt gott liv för densamma, dels
              skydda särkullbarnens rättigheter i en relation som kanske inte
              alltid fungerar. Lite förenklat kan man säga att efterlevande
              make inte ska behöva gå från hus och hem på grund av ett arvskifte.
              Samtidigt innebär en lagstiftning som hindrar särkullbarnen från
              att få ut sin laglott vid förälders frånfälle en markant ökad
              risk för att behållningen i dödsboet skingras över tiden, och
              när det blir dags för arvskifte finns inga tillgångar kvar till
              särkullbarnen. Det är inget önskvärt scenario.
            </seg>
            <seg n="97e4136c">
              Jag har full förståelse för att Justitiedepartementet tar tid
              på sig att värdera Ärvdabalksutredningens innehåll. Det är alltid
              viktigt med noggranna överväganden, men i detta fall är det nog
              extra viktigt.
            </seg>
            <seg n="0d591a7c">
              Herr talman! Motioner om arvsrätt för kusiner har vi behandlat
              tidigare, och de har inte föranlett någon åtgärd, och så är inte
              heller fallet i dag.
            </seg>
            <seg n="499acf53">
              Det är ganska lätt som centerpartist och företrädare för ett
              ökat enskilt ansvar i samhället att avslå dessa motioner. Om det
              nu är så att man av någon anledning vill att kusiner ska ärva
              i stället för Allmänna arvsfonden går det alldeles utmärkt att
              skriva ett testamente. Jag föredrar denna aktiva handling som
              konkret visar den enskildes sista vilja i stället för en slentrian
              där släktingar ska få del av behållningen i ett dödsbo utan att
              det finns någon annan relation än ett släktband som parterna faktiskt
              är oskyldiga till.
            </seg>
            <seg n="fec12cb7">
              Jag vill i det sammanhanget uppmärksamma de motioner som tidigare
              har skrivits om en regionalisering av Allmänna arvsfonden. Jag
              tror att en geografisk fördelning av de medel som kommer in till
              fonden skulle innebära ett helt annat fokus på att man aktivt
              kan påverka var kvarlåtenskapen ska hamna och på arvsfrågorna
              över huvud taget.
            </seg>
          </u>
          <note n="7291ad26">
            Jag yrkar bifall till förslaget i utskottets betänkande innebärande
            avslag på samtliga motioner.
          </note>
          <note type="speaker" n="75b8e689">
            Anf. 113 JAN ERTSBORN (fp):
          </note>
          <u who="jan_ertsborn_46494c" xml:id="i-47777f2746aa6bbb-1" n="744112dd">
            <seg n="beaae8af">
              Herr talman! Jag hade tänkt inleda det här anförandet med att
              upprepa vad jag sade våren 2005 i fråga om arvsrätt, men det har
              faktiskt Hillevi Larsson gjort åt mig. Det var precis samma fall
              som jag tänkte berätta om. Det visar hur det typiska problemfallet
              ser ut. Men jag vill betona att jag tycker att man ska begränsa
              sig till permanentbostaden när man diskuterar motsättningarna
              mellan särkullbarns rätt till arv och efterlevande makes arvsrätt.
              Det är det som är problemet. Där tycker vi nog alla att man inte
              ska ha den effekten att en efterlevande make ska bli tvungen att
              avyttra en villa eller en bostadsrätt.
            </seg>
            <seg n="eb0e47c7">
              Det är möjligt att man kan lösa det med någon särreglering av
              en modell som liknar den så kallade basbeloppsregeln som bara
              gäller mindre bon eller på något annat sätt. Jag inbillar mig
              att det är en särreglering beträffande bostaden som är det väsentliga
              och det vi vill uppnå.
            </seg>
            <seg n="17f3c4a8">
              Vi får inte heller glömma särkullbarnens rätt. En del av oss
              fick kanske under vintern ett mejl från en förtvivlad dotter som
              i princip hade blivit arvlös därför att hennes far med sin nya
              hustru hade planerat bort hela arvet, vilket är fullt lagligt
              och möjligt.
            </seg>
            <seg n="ce6a1069">
              Jag hoppas att vi ska komma vidare och att vi också ska få lite
              mer tryck i den här frågan så att folk verkligen skriver testamente.
              Kanske kan vårt arbete med att skapa ett frivilligt testamentsregister
              göra att detta är något som folk tar till sig lite mer. Jag har
              hört alldeles för många som har sagt att det är klart att de ska
              skriva testamente, men som aldrig blir färdiga att göra det.
            </seg>
            <seg n="c525f8a2">
              Sedan vill jag övergå till punkt 3 i vårt betänkande. Jag tycker
              att det är en mycket stor och viktig angelägenhet för oss.
            </seg>
            <seg n="77c3d429">
              Jag tänker börja med att berätta om ett fall som jag upplevde
              för ett antal år sedan i min advokatverksamhet. En kvinna i 35-årsåldern
              kom till mig och bad om hjälp för att skiljas. Hon hade då varit
              gift ungefär sju åtta år. I 20-årsåldern hade den här kvinnan
              ärvt ett fritidshus efter sin far som omkommit i en trafikolycka.
              Det var inte skrivet något testamente från faderns sida. När hon
              gifte sig hade hon naturligtvis inga tankar på äktenskapsförord.
              Det innebar att det här fritidshuset, som med tiden blev värt
              rätt mycket pengar, var giftorättsgods och att hon blev tvungen
              att dela detta med sin man i bodelningen. Mannen hade studerat
              vid högskola och hade studiemedelsskulder på några hundratusen.
              Dem fick han dra in i bodelningen och räkna hälften till godo
              alltså. Den här kvinnan blev av med hälften av sitt fritidshus
              och fick betala hälften av mannens studieskulder.
            </seg>
            <seg n="0dfc21f0">
              Det är inte ett rimligt resultat av en bodelning i Sverige på
              2000-talet. Jag tycker att vi måste trycka på nu jag försöker
              för min del så mycket det går så att vi får till stånd ett resultat
              av de nordiska överläggningar som har pågått ett antal år. Norge
              har infört ett system där all egendom som man äger innan man gifter
              sig och all egendom som man erhåller i arv och gåva inte ska ingå
              i en bodelning. Detta är också den rekommendation som de professorer
              som har tagit fram utredningsmaterial till Nordiska rådet har
              gett till de nordiska länderna. Jag tycker att vi ska sätta all
              kraft bakom att få igenom detta. Detta om arv och gåva ansluter
              till punkt 3 i betänkandet.
            </seg>
            <seg n="7bbdb3ac">
              Herr talman! Med dessa ord yrkar jag bifall till förslaget i
              betänkandet och avslag på motionerna.
            </seg>
          </u>
          <note type="speaker" n="d6c56b9a">
            Anf. 114 YVONNE ANDERSSON (kd):
          </note>
          <u who="yvonne_andersson_78c29c" xml:id="i-449949b34b3d48d2-3" n="db1dfe4b">
            <seg n="142e5008">
              Herr talman! Jag står bakom det som Jan Ertsborn och mina kolleger
              tidigare har sagt här. Jag finner inte att vi är oeniga i de här
              sakfrågorna. Att vi sedan principiellt avvaktar de utredningar
              som finns tycker jag är givet.
            </seg>
            <seg n="78f8394e">
              Också jag skulle vilja ta ett exempel med en släkting, relativt
              nära, som jag satt och diskuterade detta med. I det förhållandet
              hade han två barn och gifte sig med en kvinna som var barnlös.
              När de köpte en relativt dyr lägenhet utgick de ifrån att hon
              i vilket fall får finnas kvar i den alldeles oavsett vad som händer.
            </seg>
            <seg n="328d06b0">
              Så funderar man på vad som egentligen gäller, och då blir jag
              lite fundersam. Känner folk till de förhållanden som gäller i
              ett läge där vi i år, 2008, trots allt likställer äktenskap med
              samboförhållande och registrerat partnerskap? Oavsett form tror
              människor att ärvdabalken gäller på samma sätt.
            </seg>
            <seg n="49de6959">
              Jag tror att det är väldigt viktigt att i avvaktan på att regeringen
              bereder detta också ge ut ytterligare information och kunskap
              om det här. Jag kommer åter och åter tillbaka till det här. När
              jag har suttit i civilutskottet den här perioden har jag väldigt
              ofta tänkt på mina rötter i utbildningssammanhang. Det finns mycket
              som vi behöver utbilda mer om så att människor blir medvetna om
              vad som faktiskt gäller så att de inte står där och inte riktigt
              vet.
            </seg>
            <seg n="54676b13">
              Jag vill med de orden öka uppmärksamheten på vikten av kunskap
              och att man informerar sig om vad som gäller. Jag hoppas på att
              regeringen kommer tillbaka med ett förslag som passar det vi tycker
              här.
            </seg>
          </u>
          <note n="fc8037f0">
            Med det yrkar jag bifall till förslaget i betänkandet och avslag
            på motionerna.
          </note>
          <note n="a30c32a4">
            Överläggningen var härmed avslutad.
          </note>
          <note n="d7f42e7f">
            11 § Den nya inskrivningsmyndigheten, m.m.
          </note>
          <note n="70927323">
            Föredrogs
          </note>
          <note type="speaker" n="90580100">
            Anf. 115 CHRISTER ADELSBO (s):
          </note>
          <u who="christer_adelsbo_5a7d91" xml:id="i-112cd5e0b33729b0-0" n="115da039">
            <seg n="6fb9f092">
              Herr talman! Ja, då står jag här i talarstolen igen för att tala
              om vikten av att vi äntligen borde ha modet att fullfölja det
              beslut som faktiskt Sveriges riksdag fattade den 30 november 1989.
              Det jag pratar om är friköp av historiska arrenden.
            </seg>
            <seg n="14b55bf8">
              Tyvärr har utskottet avvisat detta. Den hållning man har tyder
              på att man inte har förmått sätta sig in riktigt i vad det handlar
              om. Vad det handlar om är nämligen en befolkningsgrupps rätt till
              självständighet från tidsfrämmande bindningar och en feodalrättslig
              ockupation, skulle jag vilja säga, som ännu härskar över landsbygdsbefolkningen.
            </seg>
            <seg n="05b1e9f4">
              Frågan om friköp av historiska arrenden är för den berörda befolkningsgruppen
              en medborgarrättslig angelägenhet och en samhällsfråga mer än
              en ren arrendefråga. Såväl sociala som politiska och medborgarrättsliga
              skäl talar fortfarande starkt för införande av laglig rätt till
              friköp av historiska arrenden. Inget annat land i Europa har sedan
              demokratin infördes tillåtit fortsatt osjälvständighet för en
              jordbruksbefolkning under feodalt grundade ägarsystem inget annat
              land i Europa förutom Sverige.
            </seg>
            <seg n="fada34b8">
              Herr talman! I dag är Sverige ett av världens mest utvecklade
              länder när det gäller demokrati, jämställdhet, offentlig insyn
              och andra saker som vi förknippar med ett modernt samhälle. Men
              man måste fråga sig: Är vi ett så modernt och demokratiskt land
              som vi tror när regler från 1700-talet ännu 2008 blockerar rätten
              till ett enskilt ägande för befolkningen i hela bygder? Att detta
              system fortfarande existerar i Sverige är inget annat än en skam
              för vår demokrati.
            </seg>
            <seg n="99066c04">
              Regeringen skriver också: Jordbruksarrendatorerna har emellertid
              själva valt en sysselsättning som ofrånkomligen medför ett ekonomiskt
              risktagande. Detta avslöjar tyvärr att man inte har uppfattat
              att det handlar om något helt annat än ett vanligt, enkelt, tidsbegränsat
              hyresförhållande gentemot en enskild. Vad vi pratar om är historiska
              arrenden, minst 100 år gamla arrenden, som har gått i arv generation
              efter generation. Det handlar om mark som adel och storgodsägare
              i princip aldrig själva har brukat. Arrendatorerna har själva
              fått svara för samtliga investeringar och för hela riskkapitalet
              och har därmed fått bära den totala företagsekonomiska risken
              för växtodling, djurhållning med mera. Det värde som arrendegårdarna
              representerar för jordägarna har alltså till stor del skapats
              genom det arbete som arrendatorerna och deras släkt har utfört
              generation efter generation.
            </seg>
            <seg n="d94513a8">
              Herr talman! Denna fråga har stötts och blötts i Sveriges riksdag
              under lång tid, men tyvärr har lite hänt. Som jag sade inledningsvis:
              Den 30 november 1989 fattades dock ett beslut i riksdagen med
              stor majoritet om att avskaffa denna kvarleva, ett beslut som
              också väckte förhoppningar inte minst hos den yngre generationen
              arrendatorer.
            </seg>
            <seg n="ee71e0d6">
              1990 års arrendekommitté följde upp 1989 års riksdagsbeslut genom
              att enhälligt förorda en friköpslag som skulle omfatta bönder
              under adeln, kyrkan, Domänverket samt universiteten. Vad vi nu,
              18 år senare, kan konstatera är att trots riksdagsbeslut och klara
              förord för friköpsrätt från arrendekommittén har någon sådan fortfarande
              inte införts. Det är ett tecken på att det finns väldigt starka
              lobbyister på den ena sidan av den här frågan.
            </seg>
            <seg n="ebf4fb78">
              Regeringskansliet gav våren 2000 en ensamutredare i uppdrag att
              utreda frågan om historiska arrenden på nytt. Utredningen fastslog
              att det inte finns tillräcklig anledning till att lagstiftningsfrågan
              ska utredas på nytt. I detta kan jag definitivt instämma, för
              frågan har blivit ordentligt utredd många gånger, och den har
              stötts och blötts i riksdagen under redan alldeles för lång tid.
            </seg>
            <seg n="63f00d86">
              Utredningens slutsats, däremot, kan jag definitivt inte instämma
              i. Att hänvisa till att de som drabbas är så få att vi inte behöver
              göra någonting är oerhört tveksamt. Detta tar inte på något vis
              bort den orättvisa som arrangemanget med historiska arrenden faktiskt
              skapar. Skulle vi föra samma resonemang så fort det handlar om
              minoritetsgrupper undrar jag vad vi skulle få för samhälle i Sverige.
            </seg>
            <seg n="5671035d">
              Ett argument som ofta förs fram i debatten är att Europarådskonventionen
              om de mänskliga fri- och rättigheterna skulle vara ett hinder.
              Det här stämmer ju inte, utan det är snarare tvärtom. Det som
              hindrar är vår vilja att tolka vad som anses vara ett angeläget
              allmänt intresse. Det är upp till riksdagen att pröva om det är
              ett angeläget allmänt intresse att lösa en fråga som har diskuterats
              och påtalats i över 300 år, något som man också gjorde någonting
              åt i Danmark redan 1919.
            </seg>
            <seg n="ae2c2eb0">
              Herr talman! Det har också framkommit nya, alarmerande saker,
              tycker jag, efter att den här utredningen kom. Jag vill nämna
              några saker.
            </seg>
            <seg n="73440759">
              Denna aggressiva attityd hos adeln och storgodsägarna är djupt
              oroande. Det gör inte att de blir angelägna att självmant bevilja
              friköp, utan det ger snarare signalen att inte ens godkänna släktövertagande
              längre, som man tidigare åtminstone alltid gjorde.
            </seg>
            <seg n="0c8c82da">
              Herr talman! Det är hög tid att vi vaknar och börjar reagera
              på det som håller på att ske. Tiden håller definitivt på att rinna
              ifrån oss. Ska det finnas några kvar att rädda till enskilt ägande
              är det hög tid för riksdagen att slutligen besluta om friköp av
              historiska arrenden. Det är alls inget konstigt beslut, det som
              riksdagen alltså fattade redan 1989. Denna fråga kan tyckas liten,
              och man kanske inte bryr sig särskilt mycket om att sätta sig
              in i den. Vi får emellertid inte glömma att för dem som berörs
              har den oerhört stor betydelse.
            </seg>
            <seg n="7f096a55">
              Avslutningsvis skulle jag vilja vädja till civilutskottets ledamöter,
              och inte minst till mina egna kamrater: Låt inte denna fråga sopas
              under mattan, framför allt inte med den motivering som utredningen
              gav, nämligen att det bara är ett fåtal som berörs. Det är inte
              acceptabelt att gå på den linjen.
            </seg>
            <seg n="7b0a775d">
              Jag skulle vilja säga att detta i allra högsta grad är en klasskampsfråga.
              Här pratar vi om den lilles kamp mot den starke greven och storgodsherren.
              Det är dags att vi i Sverige vågar göra det som redan 1919 gjordes
              i Danmark, det vill säga ser till att vi får en laglig rätt till
              friköp av historiska arrenden.
            </seg>
          </u>
          <note type="speaker" n="a0ed797c">
            Anf. 116 LENNART PETTERSSON (c):
          </note>
          <u who="lennart_pettersson_9f009e" xml:id="i-9a78eab1dde9f45d-4" n="fd7448c2">
            <seg n="e715bea3">
              Herr talman! Betänkandet Den nya inskrivningsmyndigheten, m.m.
              inrymmer även ett par motioner om historiska arrenden som Christer
              Adelsbo nyss beskrivit. Jag tänkte också uppehålla mig vid dessa
              även om det är ett enigt utskott som ställer sig bakom betänkandet.
            </seg>
            <seg n="ca73b188">
              I motionerna föreslås att arrendatorer till historiska arrenden
              ska ha rätt till friköp. Den ena avser dock enbart arrenden under
              fideikommiss. Utskottets förslag är att motionerna avslås, och
              det ställer jag mig bakom.
            </seg>
            <seg n="80aa018b">
              Det finns i dag en möjlighet för arrendatorer att anmäla intresse
              för att köpa arrendestället med den effekten att jordägaren normalt
              då inte kan sälja vidare till någon annan utan att först ha erbjudit
              det till arrendatorn. Detta gäller även historiska arrenden. Ersättning
              för investeringar som arrendatorn har gjort på fastigheten regleras
              delvis i lagstiftningen, delvis i civilrättsliga avtal mellan
              jordägare och arrendator.
            </seg>
            <seg n="47163396">
              En kartläggning som gjorts visar att innehavare av historiska
              arrenden inte har en sämre ställning än andra arrendatorer. Det
              finns ett besittningsskydd för arrendatorer, men det finns också,
              och ska finnas, ett egendomsskydd för jordägaren. Att fideikommissen
              är en gammal institution förändrar inte min bild av ett starkt
              egendomsskydd. Det är inte rimligt att tvinga en jordägare att
              lämna ifrån sig egendom till en arrendator. Även Sveriges Arrendatorsförening
              ställer sig bakom denna uppfattning.
            </seg>
            <seg n="9907e6ab">
              Om det nu är så att arrendatorer tycker att det är bättre att
              äga än att arrendera frågar jag mig varför man under åren inte
              valt att köpa en jordbruksfastighet. Jag kan förstå, och har stor
              respekt för, att det kan finnas mycket känslor i gamla släktgårdar
              även om de är arrenderade, men det är ändå ett eget val ett eget
              val där värdet av att bo kvar på gården har vägt tyngre än värdet
              av att äga en egen fastighet. Ingen ny arrendator kan heller säga
              att förutsättningarna har förändrats och att man inte visste vad
              som gällde vid kontraktsskrivandet.
            </seg>
            <seg n="f4cdfe49">
              Herr talman! Det känns bra att frågan nu kommer till ett avgörande
              efter många års diskussioner. Jag vet att det finns några som
              är besvikna, men samtidigt är det bättre att få ett besked än
              att leva i ovisshet och med förhoppningar som kanske ändå inte
              varit helt realistiska.
            </seg>
          </u>
          <note n="d2b9d943">
            Jag vill yrka bifall till utskottets förslag i betänkandet och
            avslag på motionerna.
          </note>
          <note type="speaker" n="f6372d88">
            Anf. 117 CHRISTER ADELSBO (s) replik:
          </note>
          <u who="christer_adelsbo_5a7d91" xml:id="i-112cd5e0b33729b0-1" n="115da039">
            <seg n="b4d4e564">
              Herr talman! Både Lennart Pettersson och jag kommer från Skåne.
              Med tanke på den plats Lennart kommer ifrån är det intressant
              att höra hans hållning. Normalt borde han stödja dessa tankar,
              men det är en personlig reflexion. I Skåne är det lite speciellt.
              Det gäller inte minst mina hemtrakter i nordöstra Skåne men även
              Lennarts hemtrakter kring Svalöv. Där har vi problem med detta.
              Vi har sett avarterna. Även LRF i Skåne, där en hel del röster
              borde ligga på Lennart, står bakom förslaget att vi borde se till
              att fatta beslut om friköp av historiska arrenden. Och i Danmark
              gjorde man det, som sagt, redan 1919.
            </seg>
            <seg n="51a4406d">
              Grundbulten i detta är lite grann att det är en kvarleva från
              ett helt annat samhällssystem. Vad skulle problemet vara? Redan
              inför beslutet 1989 tittade man på eventuella problem. Fyra höga
              jurister var inblandade. De tittade på konsekvenserna, vände på
              frågan hit och dit och kom fram till att det var fullt möjligt
              att göra så.
            </seg>
            <seg n="e4983bd0">
              Varför skulle vi nu inte kunna ta chansen och lägga fram ett
              förslag om friköp av historiska arrenden?
            </seg>
          </u>
          <note type="speaker" n="530fc13b">
            Anf. 118 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-a6edd9cdf0f90b6b-0" n="fd7448c2" next="i-9c9736af2ed42186-0">
            <seg n="708196e7">
              Herr talman! Jodå, jag är väl bekant med frågan. Vi har gods
              även i mina hemtrakter, och där finns också arrendatorer. Det
              kanske gör att vi har en hyfsad inblick i detta med avtal mellan
              arrendatorer och jordägare. Det innebär att de investeringar som
              är gjorda regleras mycket tydligt i avtal, beroende på vilken
              typ av investeringar det är fråga om. Om det handlar om nya stallar
              och dräneringar samt investeringar i bostadshusen finns det mycket
              tydliga avskrivningsregler för hur detta ska regleras när man
              lämnar ett arrende.
            </seg>
            <seg n="59a6272a">
              Jag vill komma tillbaka till att varje arrendator har frihet
              att välja bort detta och köpa en annan fastighet om vikten av
              äganderätten är starkare än släktbanden vid gården. En tidigare
              ordförande i Sveriges Arrendatorsförening råkar bo i Svalöv. Jag
              har pratat med honom om detta, och det är inga diskussioner om
              saken. Även de bedömer att egendomsskyddet är viktigare än rätten
              för arrendatorn att friköpa fastigheten.
            </seg>
            <seg n="8f8b13b9">
              Christer Adelsbo nämnde att det var en kvarleva från 1700-talet.
              Det må så vara, men ibland måste man lämna historien bakom sig.
              Jag kan känna att det är så i detta sammanhang. Om de en gång
              i tiden mer eller mindre fick fastigheterna eller fideikommissen,
              rätten att bruka dem, må det vara så för min del. Det är inte
              de som i dag brukar eller äger fastigheterna som är orsak till
              att de finns. Det skedde inte heller på något illegalt sätt, utan
              klart och tydligt enligt svensk lagstiftning. Låt oss därför bejaka
              det och en gång för alla komma till ett avslut i ärendet.
            </seg>
          </u>
          <note n="396a27f6">
            Ajournering
          </note>
          <note n="99c0d7eb">
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lennart_pettersson_9f009e" xml:id="i-9c9736af2ed42186-0" n="fd7448c2" prev="i-a6edd9cdf0f90b6b-0">
            <seg n="5f20aa3f">
              Återupptagna förhandlingar
            </seg>
          </u>
          <note n="ee68f471">
            Förhandlingarna återupptogs kl. 16.00.
          </note>
          <note n="ccfd34d2">
            12 § Beslut om ärenden som slutdebatterats den 27 mars
          </note>
          <note n="360d2539">
            Punkt 1
          </note>
          <note n="6e9731a9">
            Punkt 3
          </note>
          <note n="aeabcf7e">
            Punkt 5
          </note>
          <note n="a77ffa55">
            Övriga punkter
          </note>
          <note n="456143c1">
            Punkt 2
          </note>
          <note n="9c86d9c6">
            Punkt 4
          </note>
          <note n="a77ffa55">
            Övriga punkter
          </note>
          <note n="360d2539">
            Punkt 1
          </note>
          <note n="69f5546a">
            Punkt 6
          </note>
          <note n="033fe0c5">
            Punkt 8
          </note>
          <note n="f9a7522e">
            Punkt 18
          </note>
          <note n="a77ffa55">
            Övriga punkter
          </note>
          <note n="2b4b1192">
            13 § Beslut om ärenden som slutdebatterats vid dagens sammanträde
          </note>
          <note n="360d2539">
            Punkt 1
          </note>
          <note n="456143c1">
            Punkt 2
          </note>
          <note n="9c86d9c6">
            Punkt 4
          </note>
          <note n="aeabcf7e">
            Punkt 5
          </note>
          <note n="0a3cbd06">
            Punkt 11
          </note>
          <note n="a77ffa55">
            Övriga punkter
          </note>
          <note n="46c92a42">
            Punkt 9
          </note>
          <note n="f04256f0">
            Punkt 17
          </note>
          <note n="a77ffa55">
            Övriga punkter
          </note>
          <note n="360d2539">
            Punkt 1
          </note>
          <note n="456143c1">
            Punkt 2
          </note>
          <note n="3ba2455f">
            14 § (forts. från 11 §) Den nya inskrivningsmyndigheten, m.m.
            (forts. CU16)
          </note>
          <note type="speaker" n="21be994c">
            Anf. 119 CHRISTER ADELSBO (s) replik:
          </note>
          <u who="christer_adelsbo_5a7d91" xml:id="i-112cd5e0b33729b0-2" n="115da039">
            <seg n="a385752f">
              Herr talman! Du nämnde bland annat att man ska glömma historien,
              Lennart. Det är lätt att säga. Vi pratade om historiskt arrende.
              Det har vi pratat om hela tiden. Det handlar om arrende som har
              gått från generation till generation i över 100 år. Det är mark
              som i princip aldrig har brukats av jordägarna själva. Arrendatorerna
              har ju byggt upp hela verksamheten.
            </seg>
            <seg n="249a39fb">
              Beslutet att gå på den här linjen tog man i stor majoritet här
              i riksdagen 1989, så det känns givetvis hårt.
            </seg>
            <seg n="89cdc660">
              Du nämnde att de ju kan köpa loss och undrade varför de inte
              har gjort det. Det är ju också lätt att säga. Det har förbättrats
              en del på de här områdena, som du nämnde.
            </seg>
            <seg n="97a3f35a">
              Som jag nämnde i mitt anförande kan vi se att det fortfarande
              är stora problem, och de accelererar. Den aggressivitet vi kan
              se från jordägarna grevar och storgodsägare har vi inte sett tidigare.
              Man börjar ifrågasätta släktövertagande. Det måste ju du också
              reagera på, Lennart, eftersom du kommer från de här trakterna.
              Det är inte acceptabelt. Det handlar mycket om att komma över
              EU-bidrag och annat.
            </seg>
            <seg n="6068d5bd">
              Det är oroväckande. Man chockhöjer också arrendeavgifterna.
            </seg>
            <seg n="1227d042">
              Jag har svårt att se varför det ska vara så besvärligt. Varför
              kan vi inte gå med på detta och tillåta friköp av historiska arrenden?
            </seg>
          </u>
          <note type="speaker" n="a807063e">
            Anf. 120 LENNART PETTERSSON (c) replik:
          </note>
          <u who="lennart_pettersson_9f009e" xml:id="i-9a78eab1dde9f45d-5" n="fd7448c2">
            <seg n="5d5fd559">
              Herr talman! Christer Adelsbo säger att ägarna inte själva har
              brukat fastigheterna. Nej, det har de inte gjort. Arrendatorerna
              har brukat mot en viss avgift. Det innebär att arrendatorerna
              också har fått intäkterna för brukandet. De har också fått intäkter
              på grund av de investeringar de har gjort. Om en investering inte
              ger merinkomster ska man avstå från den om man är en normalt fungerande
              företagare. Rimligtvis har huvuddelen av intäkterna kommit arrendatorerna
              till godo. För mig är det inte något konstigt.
            </seg>
            <seg n="55e151fa">
              Det handlade också om släktövertagande. Jag har det på nära håll
              hemma. Jag känner också arrendatorn som har velat låta det gå
              över till nästa generation. Det har inte gått. Det berodde på
              att staten i form av länsstyrelsen inte ansåg att den fastigheten
              var bärande.
            </seg>
            <seg n="90ad71c4">
              Jag kan inte förstå det heller. Man kan driva fastigheter på
              olika sätt. Vederbörande har skött det alldeles utmärkt med alternativa
              brukandeformer och andra inriktningar.
            </seg>
            <seg n="8cf04a35">
              Egendomsrätten är viktig för mig och för oss i Centerpartiet.
              Om man skulle inkräkta på den genom att tillåta att vissa människor
              själva ska få bestämma om man ska ta egendomen i anspråk tror
              jag att vi hade hamnat i en juridisk situation som hade varit
              fullständigt ohållbar.
            </seg>
            <seg n="89a13849">
              Det som skedde på 1700-talet skedde med lagliga medel. Låt oss
              då också acceptera att nu är det 2000-talet. Livet går vidare
              och var och en har att göra sina val.
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="cb2e38ba">
            15 § Högskolan
          </note>
          <note n="70927323">
            Föredrogs
          </note>
          <note type="speaker" n="a5c3d857">
            Anf. 121 MIKAEL DAMBERG (s):
          </note>
          <u who="mikael_damberg_22ef9e" xml:id="i-27cf872c2c537c95-0" n="c54be49e">
            <seg n="b948750e">
              Herr talman! I dag debatterar vi utbildningsutskottets betänkande
              UbU9 om högskolan. I betänkandet redovisar vi socialdemokrater
              vår syn på bland annat högskolans framtida utveckling, behovet
              av ett nytt resursfördelningssystem som prioriterar kvalitet,
              krav på uppföljning av studenterna efter avslutad utbildning för
              att driva fram en bättre koppling mellan högskolan och arbetsmarknaden,
              behovet av att satsa på breddad rekrytering och en hård kritik
              av regeringens beslut att avskaffa 25:4, vilket i framtiden kommer
              att göra det svårare för människor med arbetslivserfarenhet att
              studera vidare med mera.
            </seg>
            <seg n="ee0e69b8">
              Vi socialdemokrater står naturligtvis bakom samtliga våra reservationer,
              men jag vill för tids vinnande yrka bifall till reservationerna
              1, 5 och 8.
            </seg>
            <seg n="55c796b8">
              Herr talman! Allt fler unga människor i vårt land ser högre utbildning
              som en investering en investering i större kunskaper, ett bättre
              jobb och ett rikare och friare liv. Allt fler länder i världen
              resonerar på liknande sätt. De ser högre utbildning och forskning
              som en investering för framtiden, ett sätt att behålla och attrahera
              nya företag till landet och ett sätt att bli en vinnare i den
              knivskarpa internationella konkurrensen. Det gör inte Sverige.
            </seg>
            <seg n="59ac1158">
              Den svenska regeringen har valt en helt annan väg. I stället
              för att investera i högre utbildning satsar man stora summor på
              att subventionera städning i hemmet hos välbeställda. I stället
              för att ge unga människor chansen att förverkliga sina utbildningsdrömmar
              drar man ned på utbildningsmöjligheterna, både i högskolan och
              i komvux.
            </seg>
            <seg n="21c695e5">
              Lite tillspetsat skulle man kunna säga att vi har gått från visionen
              om att vara en ledande kunskapsnation till att sträva efter att
              bli en ledande städnation. Vi har gått från visionen om en öppen
              högskola där begåvade unga människor från alla samhällsklasser
              skulle ges möjlighet att förkovra sig till viljan att hårdare
              ransonera högre utbildning.
            </seg>
            <seg n="f77eda2d">
              Herr talman! Sverige har valt fel väg.
            </seg>
            <seg n="3d3b1144">
              I tidigare debatter med högskoleministern om detta har Lars Leijonborg
              mer eller mindre gett Socialdemokraterna rätt, men inte nu utan
              på lång sikt. Först måste den borgerliga regeringen tydligen dra
              ned för att sedan erbjuda fler utbildningsplatser. Först måste
              de tydligen prioritera städningen, sedan forskningen.
            </seg>
            <seg n="fb6bf076">
              Vi socialdemokrater menar att Sverige inte har råd att vänta
              på att den borgerliga regeringen ska göra det som är rätt och
              riktigt. Vi har inte råd att vänta på att man ska göra det som
              stärker både människor och svenskt näringsliv, nämligen investera
              för framtiden.
            </seg>
            <seg n="cc84cd7d">
              Häromdagen inledde utbildningsminister Jan Björklund sina kommentarer
              till Gymnasieutredningen med följande ord: Alla vill inte bli
              akademiker och samhället fungerar inte om alla är akademiker.
            </seg>
            <seg n="5cbeefd6">
              Det är nog sant. Alla vill heller inte bli servitörer, dokusåpastjärnor
              eller utbildningsministrar. Därför känns det både roligt och viktigt
              att vi i dag ska prata om just högskolan och om alla dem som faktiskt
              vill studera på universitet och högskola och som vill bli akademiker.
              De är rätt många.
            </seg>
            <seg n="6823af3e">
              Den socialdemokratiska regeringen satte upp ett mål om att 50
              procent av en generation ska ha möjlighet att gå vidare och påbörja
              en högskoleutbildning innan de fyller 25 år. I ett internationellt
              perspektiv är det inte särskilt radikalt. OECD räknar med att
              över hälften av dagens unga kommer att göra det. Tio OECD-länder,
              däribland alla de övriga nordiska länderna, högskoleutbildar redan
              i dag fler än Sverige. Det är faktiskt bara Sverige och Nya Zeeland
              som minskat andelen högskoleutbildade de senaste åren.
            </seg>
            <seg n="d2dc5a5a">
              TCO presenterade för någon vecka sedan en rapport som visar att
              76 procent, mer än tre fjärdedelar, av svenskarna anser att Sverige
              bör ha en topposition när det gäller att ha en välutbildad befolkning.
              Två av tre tror att fler behöver ha högskoleutbildning i framtiden.
              Det är också vad Svenskt Näringsliv säger om de får frågan. Statistiska
              centralbyrån har frågat dem som verkligen berörs, dagens ungdomar.
              Av dem säger 60 procent att de vill ha en högskoleutbildning.
            </seg>
            <seg n="9851498d">
              Inte alla vill bli akademiker, upprepar regeringen likt en papegoja.
              Vem påstår det? Allt fler vill skaffa sig en högre utbildning,
              men allt färre får chansen med regeringens politik. Det är en
              kortsiktig och tillväxtfientlig politik som regeringen bedriver.
            </seg>
            <seg n="ec89b524">
              Vi socialdemokrater är tydliga på den här punkten. Vi vill att
              Sverige ska vara en ledande kunskaps- och forskningsnation. Vi
              är övertygade om att de människor och de nationer som är bäst
              förberedda för att möta den allt snabbare globaliseringen kommer
              att klara sig bättre i framtiden.
            </seg>
            <seg n="1595531b">
              Utbildning, utbildning, utbildning och forskning har därför en
              helt central betydelse för jobben och välfärden.
            </seg>
            <seg n="f17ca867">
              Herr talman! Socialdemokraternas budgetalternativ som vi diskuterade
              för en tid sedan innehöll därför kraftfulla satsningar på högre
              utbildning och forskning. Totalt investerar vi nästan 3 miljarder
              kronor mer än regeringen på högre utbildning och forskning de
              kommande åren. Det handlar bland annat om 400 miljoner kronor
              mer till grundforskning varje år. Det handlar om fler högskoleutbildningar
              där vi särskilt pekar ut olika bristutbildningar. Det handlar
              om riktade pengar för att arbeta med breddad rekrytering och pedagogiskt
              utvecklingsarbete.
            </seg>
            <seg n="6ed2520e">
              Vi är övertygade om att allt detta behövs om Sverige även fortsättningsvis
              ska lyckas vara en ledande kunskaps- och forskningsnation. För
              det krävs insatser både från det offentliga och från näringslivet.
            </seg>
            <seg n="b82a1577">
              För att lyckas måste också kvaliteten höjas. Vi vet att utbildningskvaliteten
              kan höjas genom tydligare profilering, ökad samverkan och koncentration
              av vissa utbildningar. Det behövs verkligen ett förändrat resurstilldelningssystem
              som förstärker kvaliteten i den högre utbildningen i hela landet.
            </seg>
            <seg n="dacdb665">
              Jag hoppas verkligen vi kan komma tillbaka till det senare att
              de borgerliga ledamöterna ger besked här i dag om att den utlovade
              kvalitetssatsningen kommer som man talade om i valrörelsen och
              som Resursutredningen nu har lagt grunden för.
            </seg>
            <seg n="c51f1bc1">
              I vår budgetmotion och med våra reservationer här i dag lyfter
              vi socialdemokrater särskilt fram ett antal viktiga kvalitetsfrågor
              för den högre utbildningen: fler disputerade universitetslärare,
              mer tid för undervisning, bättre arbetslivsanknytning i all utbildning
              och krav på samtliga universitet och högskolor att systematiskt
              följa upp tidigare studenter för att kunna höja kvaliteten i utbildningen.
              Det handlar också om en satsning på breddad rekrytering och jämställdhet
              för att öka utbildningens kvalitet samt en fortsatt internationalisering
              av högre utbildning.
            </seg>
            <seg n="1052910c">
              Herr talman! Om man funderar lite grann på att vi har olika perspektiv
              på vad som är viktigt för Sverige tycker jag ändå att det värsta
              med regeringens utbildningspolitik när det gäller högskolan i
              dag är att man sade en sak då och gör någonting helt annat nu.
              I valrörelsen stod inte minst Folkpartiet, högskoleministerns
              eget parti, och lovade miljardsatsningar på högre utbildning.
              Det skulle komma fler Nobelpris till Sverige. Det skulle ske en
              höjning av studiemedlen och göras förbättringar för studenterna.
              Vi har inte sett någonting av de kvalitetsförstärkningarna än
              så länge.
            </seg>
            <seg n="24e04d46">
              Nu har vi en utredning som ligger på vårt bord men också på regeringens
              bord som handlar om ett nytt resursfördelningssystem för kvalitet
              i högre utbildning. Jag vill fråga samtliga borgerliga partier:
              Kommer det nu en ordentlig kvalitetssatsning på högskolan i höstens
              budget, det som lovades inför valet, det som högskolevärlden har
              väntat på, som man har varit så besviken på inte har kommit? Blir
              det en sådan satsning nu, eller kommer den att utebli?
            </seg>
            <seg n="08193a96">
              Vi är ute och reser och ska besöka nästan samtliga universitet
              och högskolor under det här året. När vi möter universitetsledningar
              säger de att de kvalitetspengar som de har fått av regeringen
              har ätits upp av annat, inte minst av löneökningar. I verkligheten
              innebär många av de satsningar som det talas om i den här kammaren
              minus ute i verkligheten. Det är verkligheten.
            </seg>
            <seg n="7e6674be">
              Då undrar man om man får besked. Kanske vi inte får något besked
              i dag. Jag är inte så optimistisk, herr talman, därför att jag
              noterade att Sulf, Sveriges universitetslärarförbund, i en kommentar
              till högskoleministern sade att Lars Leijonborg inte verkar förstå
              allvaret i de hot som riktas mot högskoleutbildningen. Man menade
              att resurshushållningen leder till för lite lärartid.
            </seg>
            <seg n="24032b5a">
              För bara några veckor sedan jag ska runda av, för jag ser att
              tiden har gått presenterade Saco rapporten Kunskapens läge 2008.
              I rapporten görs en internationell jämförelse mellan Sverige och
              andra länder. Sammanfattningsvis konstaterar man att Sverige fortfarande
              satsar relativt mycket på högre utbildning och forskning, men
              att Sverige går bakåt på alla de tre områden rapporten granskat:
              andelen högskoleutbildade i befolkningen, satsningen per student
              och utgifter för forskning och utveckling.
            </seg>
            <seg n="dfe2e26d">
              Herr talman! Jag vill avsluta med Sacos avslutning i deras rapport.
              De skriver så här: Det är en utveckling som inte kan fortsätta
              om vi vill vara en ledande kunskapsnation och en framstående forskningsnation
              och hävda oss i en globaliserad tillvaro.
            </seg>
          </u>
          <note type="speaker" n="a1a0d556">
            Anf. 122 EVA OLOFSSON (v):
          </note>
          <u who="eva_olofsson_a37dbe" xml:id="i-eb76a16fcf2ff875-0" n="57e72cf9">
            <seg n="12ecd605">
              Herr talman! Jag vill börja med att yrka bifall till reservationerna
              8, 11 och 16. Självklart står jag bakom alla Vänsterpartiets reservationer,
              men jag vill lyfta fram enbart de här tre i kammaren för att vinna
              tid.
            </seg>
            <seg n="2572c79e">
              Jag är en av de många som har haft en oförglömlig läsupplevelse
              när jag läste Åsa Linderborgs barndomsskildring Mig äger ingen
              . Den handlar om hur hon på 70-talet växte upp hos sin pappa.
              Hennes pappa hade sjuårig grundskola, jobbade sedan tidiga tonåren
              som härdarmästare i Västerås fram till avsked och förtidspensionering.
              När Åsa Linderborg var 14 år flyttade hon till mamman som hade
              sex års grundskola men hade gjort karriär inom offentliga sektorn.
            </seg>
            <seg n="e95f2d1b">
              I en skrift om utbildning som TCO har gett ut intervjuar man
              Åsa Linderborg. Då säger Åsa Linderborg så här: Min klassresa
              började med utbildning. Jag tror på utbildning, fortsätter hon.
              När jag vet vad den har betytt för mig förstår jag vad den kan
              betyda för alla andra, och jag har en tillvaro som totalt skiljer
              sig från min pappas. Hon var den första i pappans familj som läste
              på universitet. Hon har doktorerat i historia och är i dag författare,
              kulturskribent på Aftonbladet och debattör.
            </seg>
            <seg n="539b1016">
              Det är egentligen så här vi i Vänsterpartiet vill att det ska
              vara. Det ska finnas en möjlighet för alla att bilda sig, växa,
              skaffa sig kunskaper, att genom utbildning få valmöjligheter i
              livet när det gäller yrkesval och bättre förutsättningar om man
              vill eller måste byta jobb.
            </seg>
            <seg n="f0963b25">
              Självklart är utbildningen viktig, som sades här tidigare, för
              varje ung människa, eller äldre människa också för den delen,
              men utbildningen är också viktig för samhällsutvecklingen, för
              att vi ska få aktiva medborgare som har bra förutsättningar att
              vara med och diskutera, debattera och tycka till.
            </seg>
            <seg n="2df59ffc">
              Vi behöver fortsätta investera i utbildningen som en del i en
              fortsatt utveckling av välfärden. Universiteten är ju också omistliga
              när det gäller analys, nya kunskaper och kritisk debatt. Därför
              ser vi i Vänsterpartiet med oro att möjligheterna för många att
              gå vidare till högskoleutbildning smalnar av med alliansens politik.
            </seg>
            <seg n="0cc6607e">
              Det livslånga lärandet startar egentligen redan i förskolan.
              Nu får vi vårdnadsbidrag som gör att de barn som allra mest behöver
              gå i förskolan kanske inte kommer att göra det och får en sämre
              start i skolan.
            </seg>
            <seg n="cf3ff549">
              Gymnasieskolan delas upp i yrkesinriktade program som inte ger
              behörighet att söka högskoleutbildningar. Som sades tidigare vill
              sex av tio gå högskoleutbildning. Det är lite intressant att se
              att på omvårdnadsprogrammet, som är ett yrkesförberedande program,
              vill 75 procent av dem som går där fortsätta på högskoleutbildning.
              Det är samma nivå, till och med lite högre än för dem som går
              samhällsvetarprogrammet.
            </seg>
            <seg n="3f160baa">
              Vuxenutbildningen får mindre pengar, och svenska för invandrare
              satsar på dem som väldigt snabbt kan ta sig igenom och lämnar
              de andra efter sig. Alltså smalnar den högre utbildningen av.
            </seg>
            <seg n="ba64dc2e">
              För oss är det en demokratisk fråga att alla får en chans till
              utbildning, också till högre utbildning. Livslångt lärande måste
              vara något man kan varva med arbete och studier. Men det här är
              också väldigt mycket en kvalitetsfråga, anser jag. Får vi en utveckling
              där alla läkare kommer från övre medelklass, har föräldrar som
              är läkare, är välutbildade och har bra ekonomi, och alla jurister,
              lärare och socialarbetare ser likadana ut får vi faktiskt sämre
              verksamheter. Då kommer vi att ge sämre stöd och bemötande av
              människor med alla de olika erfarenheter som människor har som
              kommer att möta de här yrkesgrupperna.
            </seg>
            <seg n="2cca739f">
              I måndags presenterades Gymnasieutredningen, som ett exempel
              på den här avskalade politiken. Som jag sade tidigare kommer de
              som går de yrkesförberedande programmen inte att kunna gå vidare
              eller få högskolebehörighet. Jag delar TCO:s, Tjänstemännens Centralorganisations,
              kritik. Vi behöver många som kan gå vidare till högre utbildning.
              Vi behöver höga ambitioner, för förändringsfaktorn är så hög på
              arbetsmarknaden, och kraven på förnyelse är så stora. Det ställs
              stora krav på att människor ska kunna utvecklas i jobbet, ta eget
              ansvar, lära sig jobbet, ta till sig nya kunskaper. Mer utbildning
              gör det också lättare att kunna byta jobb och livsbana.
            </seg>
            <seg n="726e946d">
              Dessutom är det ju så att gymnasieskolan och utbildning inte
              är till bara för att producera arbetskraft. Den är också till
              för att ge oss alla bra förutsättningar att vara aktiva medborgare,
              att delta i det demokratiska samhället och påverka. Vi ska vara
              föräldrar, kunna ge stöd till våra barn. Vi ska över huvud taget
              fungera på ett bra sätt ute i samhället, och vi vet att det är
              lättare att göra sig hörd om man har en bra utbildningsbas.
            </seg>
            <seg n="ff3eede0">
              Den sociala snedrekryteringen till högskolan riskerar att öka
              när man ska göra så tidiga val av vad man ska utbilda sig till.
              Det är inte de högutbildades barn som kommer att gå på omvårdnadsprogrammet
              eller fordonsprogrammet. Vårt alternativ är att i stället satsa
              på fler lärare i skolan, väl utbildade lärare och tidiga insatser
              på pedagogik och hur utbildningen läggs upp.
            </seg>
            <seg n="14e562d7">
              25:4-regeln nämndes tidigare av Mikael Damberg. Den har varit
              ett sätt att få människor att läsa på högskola när de har blivit
              lite äldre och fått arbetslivserfarenhet. Det har nu alliansen
              tagit bort. Vi i oppositionen är eniga om att regeln bör vara
              kvar.
            </seg>
            <seg n="4d3aa51c">
              Studiemedel är också viktigt för att ge tillgänglighet för många.
              Det kan upplevas ekonomiskt betungande att läsa på högskolan om
              man inte har föräldrar som kan sticka till extra pengar eller
              om pengarna inte finns på banken. Då kanske man drar sig för att
              börja en lång utbildning.
            </seg>
            <seg n="9f03db3a">
              I dag är studenternas ekonomi katastrofal. 7 367 kronor i månaden
              räcker inte så långt. Sveriges förenade studentkårer har visat
              att studenterna har 22 procent lägre köpkraft i dag än vad de
              hade 1980.
            </seg>
            <seg n="f8679eb2">
              För oss är det självklart att om man pluggar på högskolan ska
              man plugga på heltid. Man ska inte vara tvungen att både plugga
              och jobba för att få det att gå ihop. Vi vill alltså höja studiemedlet
              med 1 200 kronor i månaden, och vi har det med i vår budget.
            </seg>
            <seg n="c4eb5da9">
              Jag tänkte också fråga vad en satsning är. Är det som regeringen
              säger, det vill säga att tillföra universitet och högskolor 360
              miljoner för att höja kvaliteten och samtidigt minska antalet
              platser och ta bort 200 miljoner, och som lök på laxen ersätta
              en lönehöjning och prishöjning på 33,4 procent med 0,77 procent?
              Precis som det sades tidigare är det klart att man ute i verkligheten
              inte upplever att det har gjorts någon satsning. Man har inte
              mer pengar att förbättra undervisningen med.
            </seg>
            <seg n="4e606355">
              Vi från Vänsterpartiet har avsatt 1,3 miljarder mer till forskning
              och utbildning för högskolorna. Vi har gjort det bland annat genom
              att vi inte vill ha färre platser. Vi ska inte minska antalet
              platser på högskolan. Vi behöver dem. Vi har också satsat på att
              kompensera för lönehöjningar, och vi har satsat 500 miljoner för
              att stärka högskolelärarnas forskning. Det är viktigt att forskning
              och utbildning går hand i hand. Det är viktigt att vi får fler
              disputerade lärare, och det är viktigt att de finns på högskolorna
              runt om i landet.
            </seg>
            <seg n="f6a90da5">
              Utan högskolan stannar Sverige i alla fall det Sverige jag vill
              ha med höga ambitioner när det gäller utbildning och forskning.
              Det är också viktigt att det finns möjligheter till högskoleutbildning
              runt om i hela landet. Många människor kommer inte att välja att
              åka till de stora universitetsorterna utan de kommer att avstå
              från högskoleutbildning. Många delar av Sverige kommer inte att
              kunna utvecklas på ett bra sätt om det inte finns tillgång till
              högskolan och dess resurser att samarbeta och utveckla tillsammans
              med näringslivet. Det kommer också att innebära att alla delar
              av Sverige får bättre tillgång till arbetskraft med högre utbildning.
              Det är ganska vanligt att man när man har läst färdigt faktiskt
              stannar på orten man har pluggat vid.
            </seg>
            <seg n="a17b160e">
              Det finns alltså ingen anledning att sänka ambitionerna. Det
              finns anledning att göra tvärtom.
            </seg>
          </u>
          <note type="speaker" n="4cc3e07c">
            Anf. 123 LAGE RAHM (mp):
          </note>
          <u who="lage_rahm_1a5db7" xml:id="i-38e7d03501abe5bd-0" n="b3e2af29">
            <seg n="c4e9b556">
              Herr talman! Jag vill börja med att säga att vi i Miljöpartiet
              står bakom alla våra reservationer, men för att slippa sitta och
              votera till tids ände tänkte vi yrka bifall till bara reservation
              8 och reservation 14.
            </seg>
            <seg n="2d863536">
              Det här betänkandet innehåller en mängd olika förslag på högskolans
              område. Jag tänkte beröra några av de reservationer vi har. Till
              att börja med tänkte jag prata om arbetsmarknaden. Vi föreslår
              att man faktiskt ägnar mer tid i högskolorna åt att följa upp
              studenterna efter högskolan. Det är ett sätt för högskolan att
              kvalitetssäkra utbildningen för sin egen skull och för studenternas
              skull. Det är viktigt att ta reda på hur många som får arbete
              efteråt och vilken typ av arbete de får om det är något som har
              bäring på den utbildning de har eller om det är svårt att få den
              typen av jobb. Det är också viktigt att få reda på om de har haft
              någon annan användning av den kunskap de har fått på högskolan.
              Det borde redovisas för de studenter som sedan ska söka till utbildningen,
              så att de kan få en bra möjlighet att se vad utbildningen kan
              förväntas ge.
            </seg>
            <seg n="5d866c45">
              Det är också viktigt när det gäller arbetsmarknaden att få titta
              på övergången till arbetsmarknaden för studenter. Här borde högskolan
              jobba mer med att få tag på bättre praktikplatser. Man borde på
              fler utbildningar åläggas att anordna praktikplatser.
            </seg>
            <seg n="7c7c7a4f">
              Det är också viktigt med kontaktytorna. Jag skulle vilja lyfta
              fram ett exempel på detta som vi har sett. Miljöpartiet ordnade
              ett seminarium för ett tag sedan, Miljöbron. Det är ett utmärkt
              exempel. Här handlar det om miljödelar i högskolan, men det skulle
              kunna tillämpas på många andra delar. Studenterna får då möjlighet
              att via en praktikplats komma ut på olika små och medelstora företag
              och dela med sig av sin kompetens. De små och medelstora företagen
              får då en bra miljökompetens. Det är ovanligt i dagsläget. Det
              är konstiga siffror på detta. Ungefär 98 procent av företagen
              och studenterna är nöjda. Man kan undra om de har fuskat, men
              de bedyrar att de verkligen har kontrollerat noggrant. Ingen är
              negativ. Det vore något att ta efter i andra delar än rena miljödelar
              även om det är extra roligt att det finns med där.
            </seg>
            <seg n="88e5ff0b">
              Låt oss prata om något mindre roligt, nämligen att regeringen
              har tagit bort 25:4-regeln. Jag vill inte säga att det är den
              bästa regel som någonsin har funnits, men den har varit ett sätt
              att bredda rekryteringen och få in människor med yrkeserfarenhet.
            </seg>
            <seg n="08157ace">
              Jag kan göra en personlig jämförelse. I höstas var det sista
              gången 25:4 användes. Då kom jag in på juristprogrammet i Göteborg.
              Jag kom visserligen inte in med hjälp av 25:4-regeln eftersom
              jag hade jobbat i bara fyra år och åtta månader. Jag nådde inte
              upp till femårsgränsen, men jag lyckades ta mig in ändå. Jag var
              intresserad av att se vilka som hade kommit in på vilka kriterier.
              Betygsantagningen ligger högt, ungefär 19,4 för utbildningen.
              Det är fråga om många yngre. Det har varit betygsinflation. Därför
              är det mest yngre som kommer nästan direkt från gymnasiet. Vi
              har jobbat mycket i grupp. Det har visat sig att det ibland har
              funnits med äldre människor i grupperna. Då såg jag att en stor
              andel av dem hade kommit in med hjälp av 25:4-regeln. Min erfarenhet
              är att det i grupparbetena är en tillgång att ha med människor
              med yrkeserfarenhet.
            </seg>
            <seg n="7f91320f">
              Juristprogrammet har i mycket anknytning till vad som händer
              i verkligheten, att tillämpa regler, och det är en stor brist
              om det bara finns människor som kommer direkt från gymnasiet.
              Det är utmärkt med sådana också, men det krävs en blandning. Jag
              tror att nuvarande system har omöjliggjort detta. Det är sorgligt.
              Jag hoppas att den borgerliga majoriteten kan omvärdera detta
              eller skapa en annan regel så att det går att uppnå samma effekt.
            </seg>
            <seg n="a6e93a56">
              Jag hoppar helt i ämnena. Vi har en reservation om utomhuspedagogik.
              Vi tycker att det borde vara bra att få in det tydligare i lärarutbildningen.
              För att lyckas bra i skolan krävs att man använder många av sina
              sinnen. I dagens skola är det ofta så att man bara lyssnar och
              ser när man i stället borde känna, lukta och i vissa fall smaka.
              Framför allt möjligheten att känna och uppleva saker är större
              utomhus. Man borde därför se över hur man kan få in det i utbildningen.
              Det är lätt att bara gå på rutin som lärare om man inte har fått
              kunskap om hur man använder sig av en större del av verkligheten
              än den som finns i klassrummet.
            </seg>
            <seg n="8bf1f0bd">
              Nästa ämne är tolkar. Vi föreslår att tolkutbildningen ska ses
              över. Det måste bli fler tolkar. I dagsläget är det i vissa fall
              problem med rättssäkerheten i till exempel asylprocessen eftersom
              det inte finns tillräckligt många tolkar. Regeringen har sagt
              att man ska titta på det här och återkomma. Jag skulle vilja veta
              när, om man tänker dröja länge med det.
            </seg>
            <seg n="52dc1403">
              Ett annat viktigt område gäller kunskaper som till exempel lärare
              och läkare kan ha, och det är kunskaper om HBT-personer. Man kan
              då fråga sig varför de ska ha det. Inom sjukvården måste till
              exempel läkare och andra i dagsläget ha kunskaper om människors
              olika problem när de ska möta människor, och de har då varit beroende
              av enskildas initiativ. Det är enskilda människor som utanför
              sin utbildning har haft kunskap och kunnat föra den med sig in
              i sjukvården. Det är väldigt bra, men det borde inte vara det
              som vi förlitar oss på. Det finns fall där man inte har kunnat
              möta upp med denna kompetens. För sjukvården är det en kompetensfråga,
              och det borde därför tas in i beskrivningen av vad man måste kunna
              för att ta examen.
            </seg>
            <seg n="4d685091">
              I skolan är det endast 2 procent som anser sig ha kompetens att
              undervisa om HBT-frågor. Det är skrämmande lågt.
            </seg>
            <seg n="01665782">
              Då frågar man sig varför den borgerliga majoriteten inte vill
              ha det här. Denna gång hänvisar man inte till en utredning som
              kanske är på gång, utan det är bara nej.
            </seg>
            <seg n="8481b45f">
              Vad är då motiveringen? Det står att man inte ska ha specifika
              grupper och att det ska vara en generell giltighet.
            </seg>
            <seg n="ad677f30">
              Jag tycker att till exempel barn är en specifik grupp. Ska man
              inte ha kunskap om barn? Det blir väldigt konstigt. Det argumentet
              faller lite grann.
            </seg>
            <seg n="3b080582">
              Vi kan titta på generell giltighet. Jag tänkte: Vad menar man
              egentligen med det? Jag slog upp generell i Svenska Akademiens
              ordbok, och den betydelse som passar bäst in här är en grupp av
              personer, att det ska vara en giltighet för en grupp av personer,
              inte bara för en enstaka.
            </seg>
            <seg n="7fc41b2a">
              Jag tycker att det är väldigt tydligt att det här handlar om
              det, så därför faller argumenten. Jag skulle gärna vilja få något
              annat argument för att man är emot det här om det är möjligt.
            </seg>
            <seg n="96cd4e12">
              Jag vill slutligen säga något kort om jämställdhet på övertid
              och lyfta fram indikatorer som någonting som behövs i högskolan
              när det gäller utbildningen. Det står att det här kanske ska tas
              in och så vidare, och jag undrar: När kommer det här? Det håller
              på att utredas, om jag har förstått det hela rätt.
            </seg>
            <seg n="a0eb1ec8">
              Sedan borde det finnas större kunskap om genus i lärarutbildningens
              examensordning. I svaret står det att det finns allmänna skrivningar
              för jämställdhet, mot diskriminering och sådant. Men det borde
              vara mycket tydligare, för det finns många fall där man knappt
              ens går igenom den typ av kunskap som behövs i skolan.
            </seg>
            <seg n="f161021b">
              Det var kort om några olika reservationer. Vi står, som sagt,
              bakom alla. Jag hoppas få några svar från företrädarna för majoriteten.
            </seg>
          </u>
          <note type="speaker" n="62f7f514">
            Anf. 124 BETTY MALMBERG (m):
          </note>
          <u who="betty_malmberg_378bb1" xml:id="i-30572587dc3c50c7-0" n="1df1de3b">
            <seg n="31cf3176">
              Herr talman! Kunskap och kompetens är några av de viktigaste
              hörnstenarna i ett samhälle eftersom de utgör själva grunden för
              samhällets utveckling och välstånd. Det är också därför som det
              är så många partier, organisationer och enskilda människor som
              har följt de senaste årens rapporter om tillståndet i svensk utbildning
              med en mycket stor oro.
            </seg>
            <seg n="ab6c5960">
              På något sätt känns det ändå som om vinden har vänt. Reformer
              genomförs nu, och en förbättringskultur sveper över Utbildnings-Sverige.
              Kunskap och kvalitet har hamnat i fokus, och insikten om att möta
              alla elever med höga förväntningar börjar få ett allt större genomslag.
            </seg>
            <seg n="d98ec82a">
              Med tanke på det utredningsförslag som presenterades senast häromdagen
              och den efterföljande debatten tycks det ändå som om det är fler
              som uppfattar klokheten i att varje del av det livslånga lärandet
              måste ta ansvar för sin delsträcka i den här utbildningsstafetten.
            </seg>
            <seg n="6db0a2e3">
              Det vi debatterar i dag är ett motionsbetänkande. Det är ett
              80-tal motioner som behandlas, och som vi har hört är det en mångfald
              av olika ämnesområden som lyfts fram.
            </seg>
            <seg n="b4cfe023">
              Det handlar om att införa nya utbildningar eller nya ämnesområden
              i utbildningar. Att verka för ökad mångfald och genusperspektiv
              har vi hört om. Vissa ledamöter har också velat riktigt uppmärksamma
              sin regionala högskola. Det är också ämnesområden som social snedrekrytering
              och avskaffandet av kårobligatoriet.
            </seg>
            <seg n="2e23388b">
              Många goda förslag och tankar finns. Men likafullt har utskottet
              beslutat att avstyrka dessa yrkanden. Man gör det med hänvisning
              till bland annat gällande bestämmelser. En del av de frågeställningar
              som har lyfts fram har vi helt enkelt inte förfoganderätt över
              här i riksdagen. Glädjande nog gör en hel del av planerade eller
              redan vidtagna åtgärder att vi slår in öppna dörrar. Regeringen
              har gått före, och en hel del reformer har genomförts.
            </seg>
            <seg n="52ccd3a4">
              Det har också tillsatts många utredningar. Det känner vi alla
              till det finns ett otal. Vi måste också i sann demokratisk anda
              ge dem tid att få utvecklas och att få presentera förslagen, och
              sedan begär man remissrundor och ger en chans till eftertanke,
              klokhet och funderingar kring vad som är det bästa i förslagen.
            </seg>
            <seg n="eb2f2a76">
              Även om vi inte har verkställighet i allt har regeringen slagit
              in på en målmedveten och en prioriterad linje för att skapa en
              god kvalitet i universitet och högskolor.
            </seg>
            <seg n="4de3d40b">
              Jag sade tidigare att man har fått en insikt om värdet i detta
              med höga förväntningar. Och precis samma sak gäller här: Det finns
              mycket höga förväntningar på den politik som regeringen ska presentera
              för universitet och högskolor. Vi tar ett steg i taget.
            </seg>
            <seg n="9a78a690">
              Vi har hört några tidigare talare fråga vad som händer och när
              det kommer att hända. Men vi går målmedvetet och successivt fram.
            </seg>
            <seg n="446f04b1">
              Det regeringen har lagt fokus på är ökade frihetsgrader för universitet
              och högskolor, höjd kvalitet i högre utbildning, att universitet
              och högskolor ska vara attraktiva arbetsplatser det är en nog
              så viktig fråga och även utökade resurser till forskning och forskarutbildning.
              Men den frågan har debatterats tidigare, så den tänker jag inte
              uppehålla mig vid.
            </seg>
            <seg n="93af6d88">
              Då det gäller den ökade friheten spelar universitet och högskolor
              många viktiga roller. Det som man kanske först tänker på är bildning:
              Jag ska utbilda mig. Det handlar om forskning och om att kunna
              garantera den vetenskapliga kvaliteten. Dessutom finns det ett
              krav på samverkan med näringslivet.
            </seg>
            <seg n="939fe972">
              Men en faktor som regeringen också vill slå vakt om handlar om
              det självständiga och kritiska tänkandet, som universitet och
              högskolor måste svara för i vår samhällsutveckling.
            </seg>
            <seg n="f58019a1">
              Det här är någonting som man har slagit fast på Europanivå. Rektorer
              från alla länder har sagt att politik och ideologier inte får
              styra universitet och högskolor. Därför måste vi respektera detta.
              Det är särskilt viktigt i ett land där staten direkt och genom
              sina myndigheter står för ungefär 90 procent av verksamhetens
              finansiering.
            </seg>
            <seg n="ef2a209c">
              Regeringen har i alla fall uttalat att den politiska detaljstyrningen
              ska minska. Det kan vara nog så viktigt vi har en högskoleförordning
              på 111 A 4-sidor. Att minska regelkrångel måste vara ett steg.
            </seg>
            <seg n="5c5b716a">
              Steg 1, som redan har genomförts, handlar om en avpolitisering
              av högskolornas styrelser.
            </seg>
            <seg n="507f2747">
              Steg 2 har genomförts i samband med budgetpropositionen 2008.
              Man har förenklat anslagsfördelningen och lättat upp det, och
              man har inte den strikta utformningen som var tidigare, att ett
              anslag måste gälla på just ett speciellt konto.
            </seg>
            <seg n="64f15732">
              Steg 3 är en utredning som har tillsatts för att se över på vilket
              sätt vi kan förbättra och öka frihetsgraderna. Den ska presenteras
              i december 2008.
            </seg>
            <seg n="5bc14c7e">
              Höjd kvalitet var en annan nyckelfråga som jag nämnde. Det här
              är en fråga som alla säger sig vilja värna. Men ändå kan man konstatera
              att de anslag till grundutbildningen som har givits under de senaste
              tio åren har urholkats till en femtedel minus 20 procent på tio
              år. Då räknar jag lågt.
            </seg>
            <seg n="1e4e9536">
              Det här beror bland annat på en kraftig expansion av platser
              antalet har fördubblats sedan 1990 men man förde aldrig med tillräckligt
              med resurser för att klara kvaliteten i detta.
            </seg>
            <seg n="02994d7d">
              Det här är ingenting som bara vi uttrycker. Det här uttrycker
              den tidigare universitetskanslern, rektorer och studenter från
              SFS.
            </seg>
            <seg n="e1265454">
              Konsekvensen har blivit att lärartätheten har sjunkit. Tidigare
              kunde lektioner hållas i lite mindre grupper. Nu handlar det kanske
              om föreläsningar inför 400 studenter. I vissa fall kanske den
              lärarledda undervisningen sker en handfull timmar per vecka, och
              andelen disputerade lärare är mindre än hälften vid de flesta
              universitet och högskolor.
            </seg>
            <seg n="2d0c664c">
              Det här gör, mina vänner, att den vetenskapliga kvaliteten sjunker.
              Och detta sker samtidigt som studenterna investerar tid, pengar
              och kraft i det här.
            </seg>
            <seg n="5c0d666d">
              Kan vi då tala om den attraktiva arbetsplatsen? Vi står inför
              en globalisering. Vi står inför en hård konkurrens om personal,
              och vi måste ha en chans att få de främsta forskarna och de främsta
              lärarna till oss.
            </seg>
            <seg n="ef065d86">
              Likaså ser åldersfördelningen sådan ut att en stor andel lärare
              på högskolorna i dag måste nyrekryteras. Regeringen har tydligt
              deklarerat att det handlar om kvalitet, och kvalitet ska sättas
              framför kvantitet. Därför har man ökat anslagen med totalt 360
              miljoner under åren 0708.
            </seg>
            <seg n="6a35c3ea">
              Kvaliteten har också granskats via Högskoleverket. De här granskningarna
              har varit drivande och främjat kvaliteten. Det vi ser nu är också
              att man kommer med en ny kvalitetsform där utvärderingarna kompletteras
              med att man utnämner framstående utbildningsmiljöer. Jag måste
              då ta chansen att faktiskt framhålla att två av de här framstående
              utbildningsmiljöerna finns i mitt hemlän, nämligen vid Linköpings
              universitet. Två av fem framstående utbildningsmiljöer finns alltså
              där.
            </seg>
            <seg n="5cda7a9b">
              Tillträdesfrågorna kan vi heller inte bortse från. Jag kommer
              att återkomma till det i debatten. Men vad det handlar om är att
              vi har höjt kraven på förkunskaper. Vi har gett möjligheter till
              meritpoäng. Vi har skickat signaler till eleverna om att det faktiskt
              spelar roll vad och hur mycket de lär sig i ungdomsskolan. Det
              här tror vi är signaler som också kommer att medföra att fler
              faktiskt ser värdet i att redan från början satsa på till exempel
              en naturvetenskaplig utbildning. Detta har jag också fått vidimerat,
              senast från Linköpings universitet.
            </seg>
            <seg n="cc324399">
              Fru talman! Jag avrundar här. Jag vill peka på att internationaliseringen
              också är en stor fråga för regeringen. Det visade man tidigt i
              och med Globaliseringsrådets tillkomst.
            </seg>
            <seg n="6e7c91c2">
              Med de steg som har tagits, med de förbättringar som nu sker
              i ungdomsskolan och med de högre förkunskapskraven när det gäller
              universitet och högskolor ser vi med stor tillförsikt fram emot
              en förbättrad kvalitet i undervisningen och en förbättrad möjlighet
              för våra studenter som läser på universitet och högskolor.
            </seg>
          </u>
          <note n="77d39451">
            Jag avslutar med att yrka bifall till förslaget i utbildningsutskottets
            betänkande nr 9.
          </note>
          <note type="speaker" n="8ebe130f">
            Anf. 125 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-27cf872c2c537c95-1" n="c54be49e">
            <seg n="c6c20c45">
              Fru talman! Jag ska börja med att ge Betty rätt i en sak. Det
              finns förväntningar ute på universitet och högskolor, eftersom
              ni i de borgerliga partierna före valet lovade oerhört stora satsningar
              på universitet och högskolor. Det har inte infriats.
            </seg>
            <seg n="3538cbb5">
              Jag ställde en väldigt konkret fråga i min inledning. Kommer
              den stora kvalitetssatsningen på högre utbildning till hösten,
              eller blir det ingenting av kvalitetssatsningarna på högre utbildning?
            </seg>
            <seg n="24b4e618">
              Det är en ganska viktig fråga därför att när man lyssnar på Betty
              Malmberg kan man få intrycket av att allting redan har gjorts.
            </seg>
            <seg n="57819533">
              Man har gjort kvalitetssatsningarna. Man har levt upp till det
              här. Man har ökat anslagen, som det heter.
            </seg>
            <seg n="fa9ed263">
              Men då lever man inte i verkligheten. Man kan fråga Universtitetslärarförbundet.
              Man kan fråga högskolorna själva. Man kan fråga rektorerna. Då
              svarar de på en direkt fråga: Det här är ett tricksande med anslag.
            </seg>
            <seg n="a8010f47">
              Ni gav 240 miljoner kronor. Ni tog 200 miljoner. Det här täcker
              inte ens löneökningarna på universiteten.
            </seg>
            <seg n="89d44989">
              Räknar man in löneökningstakten blir det väl någonstans runt
              500 miljoner kronor minus för universitet och högskolor. Då säger
              man: Jo, men det kommer forskningssatsningar och så vidare. Ja,
              men det kan väl inte rädda hela grundutbildningen? Och där ligger
              Socialdemokraterna 400 miljoner kronor över den borgerliga regeringen.
            </seg>
            <seg n="b212df87">
              Det finns alltså väldiga problem med logiken i att man är så
              nöjd. Jag tycker inte att man kan vara nöjd. Jag hoppas att Betty
              Malmberg kan ge besked om att det nu kommer stora satsningar på
              grundutbildningen och kvaliteten, för verkligheten är inte den
              att lärartätheten ökar, att kvaliteten ökar och att undervisningsgrupperna
              minskar.
            </seg>
            <seg n="389eca17">
              Avslutningsvis vill jag ställa en fråga. Vad säger Moderaterna
              och den borgerliga regeringen till de unga människor, 60 procent
              av ungdomarna, som i dag drömmer om att studera vidare på universitet
              och högskolor? Vad är ert svar till de ungdomarna?
            </seg>
          </u>
          <note type="speaker" n="d0ca192f">
            Anf. 126 BETTY MALMBERG (m) replik:
          </note>
          <u who="betty_malmberg_378bb1" xml:id="i-30572587dc3c50c7-1" n="1df1de3b">
            <seg n="9a068992">
              Fru talman! Vårt svar till de 60 procent av 15-åringarna som
              vill gå vidare till universitet och högskolor är att deras drömmar
              äntligen kommer att infrias.
            </seg>
            <seg n="b470b10a">
              Senast i går hade vi ett seminarium här i riksdagen där vi talade
              om de framgångsrika skolorna. Framgångsfaktorn handlar om de tidiga
              insatserna. Det handlar om statusen på lärarnas utbildningar.
              Det handlar om rektors utbildning och den pedagogiska utvecklingen.
              Det är framgångsfaktorer som faktiskt kommer att rusta de här
              eleverna med bättre förkunskaper som de sedan kan föra med sig
              i de nya steg som de hela tiden ska ta i sitt livslånga lärande.
              Med de satsningar som vi också har gjort på ungdomsskolan rustar
              vi dem klart bra.
            </seg>
            <seg n="63d22263">
              Du talar om förväntningar. Jag vet att de finns. De förväntningarna
              har ju uppstått eftersom högskolor och universitet visste vad
              de hade. De visste hur deras budget hade utarmats år från år.
              De visste om de rationaliseringskrav som låg i löne- och kostnadsuppräkningar.
              När det gäller just den delen har vi fortsatt, men det är ingenting
              som vi införde. Det infördes under en socialdemokratisk regering
              1997, och det har legat kvar.
            </seg>
            <seg n="060233a8">
              När det gäller den här kvalitetssatsningen vill jag icke säga
              att vi har gjort allt. Det har vi inte gjort. Men vi har tagit
              många steg i rätt riktning. Med de riktade anslagen, framför allt
              till humaniora, har vi faktiskt höjt anslaget per studentplats
              med 10 procent, och det är inte att förakta.
            </seg>
          </u>
          <note type="speaker" n="588e06be">
            Anf. 127 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-27cf872c2c537c95-2" n="c54be49e">
            <seg n="86fb2bed">
              Fru talman! Först vill jag bara säga att det är bra att regeringen
              har fullföljt den förra regeringens påbörjade satsningar på Humsamområdet.
              Där tror jag att vi är överens. Men det som hände i valrörelsen
              var ju att det lovades miljardsatsningar på högskolan, som inte
              har kommit. Det är därför folk är besvikna, och jag får fortfarande
              inga besked om den här miljardsatsningen kommer nu till hösten.
              Det är vad folk väntar på.
            </seg>
            <seg n="b0e48d1b">
              När det gäller 15-åringarna och deras utbildningsdrömmar är det
              lite tråkigt att höra att den enda rustningen de ska få är en
              bättre skola och gymnasieskola. Vi är överens om att vi ska titta
              på framgångsskolor och att vi ska jobba mycket med de kvalitetskriterier
              som kan leda till en bättre skolutveckling. Problemet är att ni
              skär ned ungdomars möjlighet att studera vidare på högskolan.
              Det är det som händer.
            </seg>
            <seg n="607c0907">
              Sverige och Nya Zeeland är de enda två länderna i OECD-området,
              som är jämförda, där man minskar andelen av befolkningen som får
              en högre utbildning. Det går på tvärs mot hela den internationella
              utvecklingen. Ni gör detta, och ni säger att ni ska satsa på kvalitet.
              När man frågar högskolorna säger de: Det har inte blivit någon
              kvalitet.
            </seg>
            <seg n="e895f9bd">
              Vart har pengarna då tagit vägen? Jo, kan de ha gått till de
              stora skattesänkningarna? Kan det ha varit så att Moderaterna
              behövde högskolans pengar för skattesänkningar? Det kanske är
              så enkelt, Betty Malmberg. Då kan man säga det rakt och öppet
              och tydligt i stället.
            </seg>
            <seg n="3ed5bd12">
              Svaret och beskedet till 15-åringarna är: Under den här regeringen
              kommer det att bli en generation som sviks, som inte får samma
              möjligheter som sina äldre syskon att studera vid universitet
              och högskolor, något som de själva vet och som vi vet är en väldigt
              viktig del. Det handlar om att etablera sig på arbetsmarknaden
              och stärka Sverige på lång sikt.
            </seg>
            <seg n="6a8af2c5">
              Det är tragiskt att vi har en regering som inte har högre ambitioner
              än så för dagens unga som lever och bor i Sverige.
            </seg>
          </u>
          <note type="speaker" n="b57692f1">
            Anf. 128 BETTY MALMBERG (m) replik:
          </note>
          <u who="betty_malmberg_378bb1" xml:id="i-30572587dc3c50c7-2" n="1df1de3b">
            <seg n="bb0679fb">
              Fru talman! Jag vill understryka att vi och alliansregeringen
              har höga ambitioner med vår universitets- och högskolepolitik.
              Men det handlar också om att se på de studenter som faktiskt ska
              komma dit, och det handlar om vilken kvalitet vi kan garantera,
              som de sedan kan få i utbildningen.
            </seg>
            <seg n="eda66fe3">
              Det man kan undra och det jag skulle ha velat ha besked om är
              hur Socialdemokraterna egentligen tänker i dag. Man oroar sig
              för denna utveckling.
            </seg>
            <seg n="8346cf60">
              I dagsläget finns ca 20 000 tomma platser på universitet och
              högskolor. I Socialdemokraternas förslag vill man ha ytterligare
              7 500. På vilket sätt hade det genererat en bättre kvalitet? På
              vilket sätt möjliggör det drömmarna? Det kostar också pengar.
            </seg>
            <seg n="0ef1053d">
              Vi vill prioritera kvaliteten. Det handlar också om att betala
              tillbaka. Du tar upp förslaget och undrar vart pengarna tar vägen
              och om pengarna har gått till skattesänkningar. Så är inte fallet.
            </seg>
            <seg n="fb448c8c">
              Det är precis som när universitet och högskolor har fått ett
              förskott utbetalat och det visar sig att de hade färre studenter
              på högskolorna än vad detta förskott genererade. I sann ärlig
              anda ska de pengarna då betalas tillbaka.
            </seg>
            <seg n="ae0f9d90">
              Det är precis som om jag skulle låna ut pengar till dig. Jag
              förväntar mig att jag får pengarna tillbaka. Det argument som
              förs fram håller inte. Den satsning som vi nu har gjort på 360
              miljoner är friska pengar in i ett nytt system.
            </seg>
          </u>
          <note type="speaker" n="b9f4a1d8">
            Anf. 129 EVA OLOFSSON (v) replik:
          </note>
          <u who="eva_olofsson_a37dbe" xml:id="i-eb76a16fcf2ff875-1" n="57e72cf9">
            <seg n="cada2f65">
              Fru talman! Jag konstaterar att de friska pengarna också fick
              gå till att betala lönehöjningar. Det var väl bättre att de kom
              än ingenting. Men det hade varit bättre om man kompenserat både
              för lönehöjningar och prishöjningar och dessutom gjort en kvalitetssatsning.
            </seg>
            <seg n="7be9af13">
              Det var en annan fråga jag tänkte ta upp här. I måndags var det
              en debattartikel i Göteborgs-Posten, som är mitt husorgan. Den
              hade rubriken Därför satsar vi på nya lärosäten. Det var en lång
              rad branschorganisationer från näringsliv, TCO, KK-stiftelsen,
              Teknikföretagen etcetera som gick ut och var oroliga. Det gäller
              också till exempel Borås stad, som har en av de nyare högskolorna
              hos sig.
            </seg>
            <seg n="b7e6524d">
              Det man funderade över var alla de utredningar som Betty Malmberg
              talade om. Nu finns utredningar som diskuteras, och det finns
              en diskussion. Ska vi koncentrera resurserna? Ska det vara de
              gamla stora universiteten som ska ha dem? Hur ska det gå med de
              mindre universiteten?
            </seg>
            <seg n="836085f0">
              Det finns diskussioner om kvalitetsindikatorer och annat. Den
              oro som finns här gäller helt enkelt att högskolorna och universiteten
              runt om i landet ska bli förlorarna i detta system och att man
              inte bygger på möjligheterna för dem att utvecklas när det gäller
              utbildning och forskning och att samarbeta med näringslivet.
            </seg>
            <seg n="ea5cbfe4">
              Vänsterpartiet har också en reservation om att hela Sverige ska
              leva och hur viktigt det är med universitet och högskolor runt
              om i landet för att man ska kunna bo kvar och leva på landsbygden.
              En samverkan med universitet och högskolor är en motor i det lokala
              näringslivet.
            </seg>
            <seg n="0958d3af">
              Jag vill därför gärna fråga Betty Malmberg: Hur ser Moderaterna
              på detta? Vill ni se till att det också kommer forskningspengar
              så att det kan ske en utveckling av de högskolor som ligger lite
              runt om i olika delar av Sverige?
            </seg>
          </u>
          <note type="speaker" n="62990f12">
            Anf. 130 BETTY MALMBERG (m) replik:
          </note>
          <u who="betty_malmberg_378bb1" xml:id="i-30572587dc3c50c7-3" n="1df1de3b">
            <seg n="4cdbe063">
              Fru talman! Jag har ingen annan uppfattning än Eva Olofsson i
              det här läget, och det har inte heller regeringen. Dessa högskolor
              har ett oerhört stort värde. Vi har sett det på att de har rekryterat
              fler studenter från närområdet.
            </seg>
            <seg n="0548f9b9">
              Vi talar även om samverkan och profilering som en kvalitetsdrivande
              faktor och ser också positivt på att högskolor, utbildningar eller
              lärosäten tar till sig det. Vi försöker hitta synergier och att
              syntetisera så att man får mervärden.
            </seg>
            <seg n="5412c35c">
              Det finns inget som säger att vi sedan skulle slå undan benen
              på de regionala högskolorna. Det har regeringen och högskole-
              och forskningsministern uttalat. Där finns ingen annan åsikt.
            </seg>
            <seg n="737ab047">
              Jag skulle vilja passa på att fråga lite. Jag tycker personligen
              att en hel del av reservationerna slår in väldigt många öppna
              dörrar.
            </seg>
            <seg n="24251cc3">
              Läser man utskottsbetänkandet står det på pränt att det inte
              är regleringar och sådant som vi måste få till. Man tar upp frågeställningar
              om jämställdhet och mångfald, och alltihop ska det lagstiftas
              om eller på något vis bli nya uppdrag.
            </seg>
            <seg n="d532a46b">
              Regeringen har ju gett uppdrag. Jag undrar hur ni definierar
              ordet uppdrag. Högskoleverket har fått uppdragen, regleringsbreven
              och återrapporteringskraven. Är det inte bra? Är det inte tillräckligt
              med den typen av uppdrag? Varför måste man reservera sig på de
              här punkterna?
            </seg>
          </u>
          <note type="speaker" n="b6f47c8e">
            Anf. 131 EVA OLOFSSON (v) replik:
          </note>
          <u who="eva_olofsson_a37dbe" xml:id="i-eb76a16fcf2ff875-2" n="57e72cf9">
            <seg n="b11f786f">
              Fru talman! Givetvis är det bra att det finns med i regleringsbrevet.
              Det hade varit skandal om det inte hade funnits med.
            </seg>
            <seg n="965e0d09">
              Den erfarenhet som finns på många håll är att det har funnits
              en tröghet i att få genusperspektivet att få genomslag i utbildningar
              där det måste finnas. Man får i socialtjänst, på skolor och i
              hälso- och sjukvård även utbilda personal som nyligen har gått
              färdigt sin utbildning.
            </seg>
            <seg n="a66c4a99">
              I Göteborg finns till exempel en genusgrupp bland studenterna
              på medicinarutbildningen som kräver att det ska vara bättre än
              det är. Det finns en likadan på institutionen för socialt arbete.
            </seg>
            <seg n="8d96f282">
              Vad vi vill betona är att det inte kan vara rimligt på de utbildningar
              där dessa kunskaper måste finnas att man har gjort den kunskapen
              frivillig eller tillgänglig på kortare kurser. Man kan välja till
              den.
            </seg>
            <seg n="a3b08840">
              Man har väldigt lite integrerat den i undervisningen. Det beror
              antagligen på att man saknar kunskap om hur man ska integrera
              ett genusperspektiv. Det krävs att man själv har genuskunskaper
              för att till exempel som lärare kunna göra det.
            </seg>
            <seg n="d5b2247a">
              Vi har lyft fram det för att vi tycker att det ska framgå tydligt
              i examensordningarna att det ska finnas med.
            </seg>
            <seg n="c1d9c8c6">
              Jag tänker ställa en fråga till Betty Malmberg. Om man tittar
              på vart forskningspengarna går i dag ser man att nästan 90 procent
              går till de äldre universiteten.
            </seg>
            <seg n="9221dd74">
              Jag vill gärna fråga om ambitionerna att se till att det blir
              en förändring så att även de andra högskolorna och de nya universiteten
              får möjligheten att kombinera forskning och grundutbildning.
            </seg>
            <seg n="225dd2db">
              Jag tycker att det är en förutsättning för en bra kvalitet på
              utbildningen, och jag tror att vi alla gör det. Vi har i Vänsterpartiet
              satsat 500 miljoner i vårt förslag för fler disputerade lärare
              så att fler lärare ska kunna forska.
            </seg>
            <seg n="25a693b9">
              Vi har bland annat tänkt oss att det ska kunna hjälpa till att
              höja kvaliteten på de högskolor som inte har så mycket forskningspengar
              och disputerade lärare.
            </seg>
          </u>
          <note type="speaker" n="79a1584b">
            Anf. 132 BETTY MALMBERG (m) replik:
          </note>
          <u who="betty_malmberg_378bb1" xml:id="i-30572587dc3c50c7-4" n="1df1de3b">
            <seg n="ad42f844">
              Fru talman! Jag börjar med examensordning och varför man vill
              ha det inskrivet. Jag tycker att det är lite olyckligt att det
              kommer i ett sådant läge. Examensordningarna diskuterades med
              Bolognaprocessen. Det är lite olyckligt att en sådan central fråga
              kommer in i ett sådant sent läge. Man borde ha lyft fram det då
              eller åtminstone när man remissbehandlade det i vederbörlig ordning,
              men man fick inte med det. Det känns lite märkligt.
            </seg>
            <seg n="96869011">
              Lite måste man ändå yvas över den utveckling som har varit inom
              högskolevärden. I dag är 59 procent av dem som studerar kvinnor
              och 41 procent män. Jag såg de senaste siffrorna för antalet examina
              som nu hade tagits ut. Jag tror att det var 40 000 nya akademiker
              som hade tillkommit. Två tredjedelar av dessa examina har plockats
              ut av kvinnor. Det är lite intressant. Vi får se vart den utvecklingen
              tar vägen.
            </seg>
            <seg n="cc76e5e9">
              Huruvida det kommer att gå forskningspengar till regionala högskolor
              kan jag inte svara på i dagsläget. Det beror just på att utredningen
              Resurser för kvalitet har lagts fram. Den har precis remissbehandlats
              en första omgång. De svaren kommer man nu att granska på olika
              sätt för att se att det blir så optimalt som möjligt för Utbildnings-Sverige.
            </seg>
          </u>
          <note type="speaker" n="cb8bf848">
            Anf. 133 LAGE RAHM (mp) replik:
          </note>
          <u who="lage_rahm_1a5db7" xml:id="i-38e7d03501abe5bd-1" n="b3e2af29">
            <seg n="bc831032">
              Fru talman! Betty Malmberg nämnde här tidigare att vissa reservationer
              slår in öppna dörrar. Hon specificerade inte vilka det var, men
              det kanske vi får reda på senare.
            </seg>
            <seg n="ec4c43c9">
              Jag undrar vad Moderaterna och även övriga i majoriteten har
              för anledning att avstyrka det yrkande som vi hade gällande HBT-kunskap
              i examensordningarna på läkarprogrammet och lärarprogrammet.
            </seg>
            <seg n="500c72d8">
              Jag tycker inte alls att det framgår av betänkandet. Det tycker
              jag i sig är beklagligt, men det kanske kan rättas till här.
            </seg>
            <seg n="f773d8a6">
              Jag skulle också vilja veta vad regeringen eller den borgerliga
              majoriteten i riksdagen avser att göra åt sitt avskaffande av
              25:4-regeln. Den har nu avskaffats, och man kan naturligtvis säga
              att det hela är färdigdebatterat. Jag tycker inte att man måste
              hålla sig kvar vid den specifika modellen. Men faktum kvarstår;
              modellen innebar en större och lite breddad rekrytering till högskolan.
              Det fanns möjligheter till ett livslångt lärande och till att
              komma in som äldre.
            </seg>
            <seg n="763c1784">
              Jag skulle vilja veta vad den borgerliga majoriteten, Betty Malmberg
              eller regeringen avser att göra för att på något sätt lätta upp
              den situation som nu ändå har åstadkommits av dem själva.
            </seg>
          </u>
          <note type="speaker" n="ad08b241">
            Anf. 134 BETTY MALMBERG (m) replik:
          </note>
          <u who="betty_malmberg_378bb1" xml:id="i-30572587dc3c50c7-5" n="1df1de3b">
            <seg n="17bb988c">
              Fru talman! 25:4-regeln har som sagts debatterats tidigare. Den
              har ersatts. Möjligheterna att dra nytta av sin yrkeskompetens
              är inte borta. Detta har ersatts med bedömning av reell kompetens.
              Den vägen kan man också vinna tillträde till högskolorna. Möjligheterna
              kvarstår alltså.
            </seg>
            <seg n="caba5a23">
              Det vi vände oss mot var just detta vad det var i en speciell
              ålder som var meriterande. Bara för att man hade fyllt 25 år och
              hade de yrkesverksamma åren bakom sig var man alltså meriterad
              framför den som gick direkt från gymnasiet, till exempel.
            </seg>
            <seg n="82e06388">
              Jag kan se på HBT-frågorna på två sätt. Vi har inte direkt diskuterat
              detta som sådant med Utbildningsdepartementet. Det handlar om
              att examensordningen, som jag sade tidigare, togs i samband med
              att man diskuterade det som Eva Olofsson tog upp om jämställdheten.
              Det diskuterades i samband med Bolognaprocessen. Därför förutsätter
              jag, som inte själv var med, att en hel del av frågorna lyftes
              fram i samband med detta.
            </seg>
            <seg n="0d78c5ba">
              Som lekman förväntar jag mig att när jag vänder mig till läkare
              eller lärare som har långa utbildningar femåriga högskoleutbildningar
              bakom sig måste man kunna ställa kravet att de tar ansvar även
              för HBT-personer och bemötandet av dem. Det tycker jag som skattebetalare
              är ett anständighetskrav att kunna ställa på den som har gått
              så många år i utbildning.
            </seg>
          </u>
          <note type="speaker" n="e63e0b83">
            Anf. 135 LAGE RAHM (mp) replik:
          </note>
          <u who="lage_rahm_1a5db7" xml:id="i-38e7d03501abe5bd-2" n="b3e2af29">
            <seg n="5dfd57c0">
              Fru talman! Det gläder mig att Betty Malmberg anser att man ska
              kunna ha rätt att bli bra bemött även som HBT-person.
            </seg>
            <seg n="2e6734d1">
              Men jag undrar lite grann: Om vi nu ska ställa krav på det här
              är det då inte rimligt att vi ger dessa möjlighet att få en utbildning
              i detta? Eller förväntas det att de ska skaffa det själva på sin
              fritid i någon form av icke kvalitetssäkrat perspektiv? Då kan
              man ju undra vilka andra delar av lärarutbildningen eller läkarutbildningen
              som folk ska skaffa sig själva för att vi sedan ska kunna begära
              av dem att de ska kunna det ena och det andra? Universiteten ska
              väl ändå tillhandahålla ett utbildningspaket som är tillräckligt
              för att åtminstone gå ut med i början. Sedan måste man kanske
              komplettera när man har varit ute i yrkeslivet ett tag.
            </seg>
            <seg n="93d2de0e">
              Jag skulle vilja veta om det finns någon anledning till det här.
              Jag inser att examensordningarna kanske har tagits tidigare. Jag
              har inte varit med på det här området så länge, men jag menar
              ändå att man måste bedöma förslag varje gång. Det går inte att
              hänvisa till att vi tidigare inte har haft någon anledning, om
              det nu har varit så. Om vi tidigare hade en anledning så kanske
              man kan ta upp den.
            </seg>
            <seg n="973e28de">
              Jag kan ha missat någonting, men om jag har förstått det hela
              rätt handlar bedömning av reell kompetens om vilka faktorer som
              ska gälla när man blir bedömd när det gäller om man har behörighet
              att gå en utbildning. Det handlar inte om vilka kriterier som
              gäller när det finns en konkurrenssituation, vilket var vad 25:4-regeln
              gällde. Om det råder konkurrens kan man i viss mån få in något
              kriterium för att bredda utbildningen. Jag kan hålla med om att
              detta kanske inte var den bästa lösningen. Men det var en lösning,
              och om man tar bort en lösning borde man kunna införa någon annan.
            </seg>
          </u>
          <note type="speaker" n="46935016">
            Anf. 136 BETTY MALMBERG (m) replik:
          </note>
          <u who="betty_malmberg_378bb1" xml:id="i-30572587dc3c50c7-6" n="1df1de3b">
            <seg n="b0e775ca">
              Fru talman! Lage Rahm frågar mig hur vi kan garantera att HBT-frågorna
              lyfts in i utbildningarna. Jag vill svara att det faktiskt inte
              finns något som hindrar lärosätena att göra dessa kurser. Det
              är också deras ansvar. Det är där som ansvarsfördelningen kanske
              blir lite oklar ibland när vi motionerar. Jag är inte felfri när
              det gäller det. Man motionerar om frågeställningar som berör en
              djupt, men man har kanske inte hela processen klar för sig. Här
              har faktiskt lärosätena ett ansvar för att utrusta sina studenter
              till högt professionella deltagare i samhällslivet efter examen.
              Just en sådan här fråga kan vara ett steg på vägen.
            </seg>
            <seg n="7d601b4e">
              Men jag tycker att det är lite förmätet att allting ska behöva
              skrivas in i en examensordning. Vi har ju också FN:s mänskliga
              rättigheter och diskrimineringslagar att falla tillbaka på. De
              signalerna måste ändå kunna vara givna.
            </seg>
            <seg n="9dd90697">
              När det gäller delen med reell kompetens har vi nu öppnat möjligheterna
              för ett alternativt urval där högskolan och lärosätet själva får
              en möjlighet att se på vilka urvalskriterier man tycker är viktiga
              för vissa studenter. Det vi har gjort är att dela upp det hela
              så att det är en tredjedel som tas in på betyg, en tredjedel på
              högskoleproven och en tredjedel som lärosätet självt har möjlighet
              att förfoga över och sätta sina kriterier för. Som regeringen
              också har sagt är det viktiga att vi får fram möjligheterna som
              garanterar rättssäkerheten och en god ordning på det. Också där
              har vi begärt in utvärderingar och uppföljningar på området.
            </seg>
          </u>
          <note type="speaker" n="a6ba30fb">
            Anf. 137 ULF NILSSON (fp):
          </note>
          <u who="ulf_nilsson_b08371" xml:id="i-acd067352713c5d6-4" n="2c3e33ca">
            <seg n="2c42b249">
              Fru talman! Sedan början av 90-talet har den svenska högskolan
              byggts ut kraftigt. Vi var många som tyckte att det var positivt
              på många sätt. Det är positivt att fler får möjlighet att studera
              vid högskolan. Men det är inte positivt om det sker på bekostnad
              av kvaliteten.
            </seg>
            <seg n="29c8c81f">
              Socialdemokraterna hade som bekant ett mål hälften av alla ungdomar
              ska börja vid högskolan före 25 års ålder. Det ledde till att
              den gamla s-regeringen fokuserade alltför mycket bara på hur många
              som började högskolan. Det handlade inte om hur det gick för dem,
              hur lång tid det tog att ta sig igenom utbildningssystemet eller
              vad det fick för följder för undervisningssituationen. Genom att
              tvinga fram fler platser men inte skicka med tillräckligt med
              pengar till högskolorna tvingade man fram den utveckling som flera
              har beskrivit.
            </seg>
            <seg n="27ee1697">
              Om man pratar med studenter i dag, inte minst inom humaniora
              och samhällsvetenskapliga ämnen, hör man att de är missnöjda med
              att det är stora grupper, storföreläsningar, grupptentor och så
              vidare. Precis som Betty Malmberg sade visar flera genomgångar
              att på tio år, ungefär från 1995 till 2006, har resurserna till
              utbildning minskat och urholkats med 20 procent. Uppgifterna styrks
              av bland andra Sulf, Sveriges universitets- och lärarförbund,
              men också av Högskoleverkets årsredovisningar.
            </seg>
            <seg n="38ddb9a3">
              För mig, som var med och debatterade detta förra perioden, när
              Socialdemokraterna hela tiden förnekade det är det intressant
              att nu höra bland andra Mikael Damberg stå upp och tala om vilka
              stora grupper det är på universiteten och vilka problem man har
              med att det är alltför lite undervisningstimmar.
            </seg>
            <seg n="e1291f7b">
              Min fråga till Socialdemokraterna och till de andra partierna
              som var med i majoriteten är: Hur kunde ni låta det här hända?
              Hur kunde ni vara med på att stödja den utvecklingen och underminera
              resurserna med 20 procent? Hur kunde ni tillåta att antalet disputerade
              lärare minskade och att tiden för handledning minskade?
            </seg>
            <seg n="8685febd">
              Det är naturligtvis väldigt uppskattat om ni nu vill vara med
              och försöka rätta till det här, men det vore kanske klädsamt om
              ni själva ställde er frågan: Vad gjorde vi för fel under den här
              perioden?
            </seg>
            <seg n="55e46794">
              Fru talman! Målet på 50 procent var feltänkt. Jag kan inte säga
              om det är 40 procent eller 60 procent av en årskull som ska gå
              på en högskola. Jag tycker att alla med intresse och fallenhet
              för akademiska studier ska studera, men det är inget självändamål
              att det blir just 50 procent. Därför satte alliansen i valrörelsen
              kvalitet framför kvantitet.
            </seg>
            <seg n="1cd2f0e5">
              Vi har en sett en successiv förstärkning av resurserna till utbildning
              nu. Jag hoppas verkligen att det blir mer, men vi har ändå sett
              att resurserna till utbildning har ökat med ca 360 miljoner på
              två år. En del av det har varit öronmärkt just för humanister
              och samhällsvetare.
            </seg>
            <seg n="bea3bce3">
              Även basresurserna till forskning har ökat. Det var lite diskussion
              här om huruvida de hade ökat eller inte. I går, eller om det möjligen
              var i förrgår, kom Statistiska centralbyrån, SCB, med en sammanfattning
              där man konstaterar att efter år av urholkning ökar nu för första
              gången resurserna till forskning. De använde formuleringen efter
              år av nedgång. Vi hoppas naturligtvis att det kan bli ännu mer,
              men vi kan konstatera att i en mycket svår situation där både
              utbildningsresurser och forskningsresurser har urholkats har regeringen
              vänt utvecklingen. Det tar naturligtvis tid innan det ger ett
              tungt resultat, men utvecklingen har i alla fall vänt.
            </seg>
            <seg n="64bf42c1">
              I år får högskolorna 11,5 miljarder till just forskning, och
              det är en ökning med 6 miljarder jämfört med förra året.
            </seg>
            <seg n="114ca3b2">
              Fru talman! Det har talats mycket om kopplingen mellan gymnasieskola
              och högskola. Både vi i Folkpartiet och hela alliansen har stått
              för vår grundinställning, och den är att högskolan inte ska repetera
              gymnasiekurser i till exempel matematik eller språk. Gymnasieskolan
              ska förbereda för högskolan. Det kommer förändringar. Redan nu
              har regeringen infört att det ska räknas som en extramerit om
              man har läst en längre kurs i ytterligare ett främmande språk
              eller om man har läst en längre kurs i matematik. Det är ett tydligt
              budskap till gymnasieeleverna att vill de satsa på akademiska
              studier ska de välja ämnen som förbereder för akademiska studier.
            </seg>
            <seg n="b8e4ba08">
              I debatten om huruvida man ska få poäng för arbetslivserfarenhet
              har jag däremot väldigt lätt att hitta argument mot att man med
              automatik ska premieras för att man har fyllt 25 år och har arbetet
              i ett antal år, 25:4-regeln. Om det är ont om platser vid våra
              högskolor och universitet är det väl självklart att det inte är
              någon särskild merit att ha jobbat med vad som helst om man ska
              läsa till exempel praktisk filosofi eller engelska. Däremot kan
              det finnas relevant yrkeskunskap, och den har man möjlighet att
              ta hänsyn till. Varför ska man göra en särskild grupp för en viss
              ålder med erfarenheter som inte har med studierna att göra?
            </seg>
            <seg n="c573c7b2">
              Sedan ska vi komma ihåg att antalet platser på högskolan som
              tillsätts genom urval är 9 procent. Det är läkarutbildningar och
              vissa mycket svåra utbildningar. Dessutom finns det många sätt
              att komma in på högskolan. Minst en tredjedel ska till exempel
              antas genom högskoleprov, och då konkurrerar man inte alls med
              betyg.
            </seg>
            <seg n="d26b5e9c">
              Vi har också en valideringsdelegation vars rapport är ute på
              remiss. Där föreslår man att Högskoleverket ska få en samordnande
              funktion för att validera utländsk utbildning och relevanta yrkeskunskaper.
              Det tycker jag är mycket viktigt. Det jobbar vi vidare med.
            </seg>
            <seg n="3e896582">
              Fru talman! Alla vill inte bli akademiker, citerade Mikael Damberg,
              och det är alldeles sant. Alla vill inte bli det. Alla vill inte
              heller skaffa sig ett praktiskt yrke, men det är väldigt många
              som har velat gå vidare i ett praktiskt yrke men som inte har
              känt att skolsystemet har hjälpt dem med det. Både i gymnasieskolan
              och i den eftergymnasiala utbildningen har vi i Sverige glömt
              bort det här med praktisk yrkesutbildning. Därför välkomnar vi
              verkligen den utredning om en ny yrkeshögskola som nyligen har
              lagts fram.
            </seg>
            <seg n="2ac0e6b0">
              Gymnasieskolan kommer att förändras nu. Den har haft stora brister.
              Även där skulle jag vilja att oppositionen ställer sig frågan:
              Vad gjorde vi för fel under den förra perioden som lät det gå
              så långt att fyra av tio gymnasieelever inte klarade gymnasieskolans
              mål? Så har det varit, och så är det i dag. Då kan man tala om
              att det är jättebra att alla ska bli högskolebehöriga, men om
              fyra av tio misslyckas med att antingen bli högskolebehöriga eller
              vara förberedda för yrkeslivet är det ett mål som man verkligen
              har misslyckats med och som man inte kan leva upp till.
            </seg>
            <seg n="68b6f776">
              Vi kan se fram emot att vi får gymnasieelever som är bättre förberedda
              för högskolan eller bättre förberedda för yrkeslivet och som samtidigt
              har möjlighet att frivilligt läsa högskoleförberedande kurser
              samtidigt som de skaffar sig sin yrkesutbildning i gymnasieskolan.
            </seg>
            <seg n="4d389bbf">
              Fru talman! Vi talade om kvalitet i valrörelsen. Vi gör nu en
              medveten satsning på det. Vi talade också om större frihet för
              högskolorna. En reform som redan är genomförd och som har uppfattats
              positivt är just de nya styrelserna där högskolorna själva nominerar
              styrelser. Tidigare var det regeringen som gjorde det. Det har
              lett till en öppnare process, ett deltagande och en diskussion
              bland lärare och studenter om vilka som ska vara med i styrelsen.
              Det visade sig också att högskolorna i flertalet fall inte valde
              om de ordförande som den gamla regeringen hade tillsatt. I några
              fall, bland annat vid mitt hemuniversitet, gjorde man det, men
              i flertalet fall, oavsett vilket parti de här personerna tillhörde,
              blev de inte omvalda.
            </seg>
            <seg n="c20a96c7">
              Vi ska fortsätta den här utvecklingen mot friare universitet
              och högskolor och även betona att förändringar när det gäller
              profilering och samverkan ska komma nedifrån högskolorna och inte
              styras uppifrån.
            </seg>
            <seg n="453ca078">
              Det finns ett antal motioner här, men jag kommer kanske att få
              repliker om det. Även jag har överskridit talartiden här, så jag
              avslutar med att säga att det vi ser nu är en tydlig satsning
              på kvalitet i utbildningen samtidigt som vi ökar friheten för
              lärosätena att anordna kurser, påverka antagningen och som helhet
              styra verksamheten.
            </seg>
            <seg n="b70301a4">
              Med det yrkar jag bifall till förslaget i betänkandet.
            </seg>
          </u>
          <note type="speaker" n="4383962d">
            Anf. 138 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-27cf872c2c537c95-3" n="c54be49e">
            <seg n="998f0456">
              Fru talman! Jag ska börja med att ge Ulf Nilsson rätt i en sak.
              Det är bra att forskningsresurserna ökar i Sverige i dag. Det
              är först och främst ett resultat av den förra forskningspolitiska
              propositionen som den förra majoriteten lade fram. Sedan har ni
              lagt på en del, men vi har fortfarande en forskningsbudget som
              ligger ungefär 2 miljarder över regeringens forskningsbudget.
              Det är viktigt att satsa på forskning. Där kan vi vara överens.
            </seg>
            <seg n="9665c9e4">
              Sedan blir det intressant när man talar om kvalitet. Ulf Nilsson
              hänvisar till Sulf och säger att de har kritiserat den förra regeringen.
              Vi kan diskutera vad som hände för fyra år sedan eller för två
              år sedan. Just nu diskuterar vi vad den sittande regeringen gör.
              Sulf är inte nådig i sina kommentarer om era så kallade kvalitetssatsningar.
              De säger så här: Regeringens påstådda satsningar på kvalitet inom
              högre utbildning och forskning är bara tomma ord.
            </seg>
            <seg n="ff4e9bac">
              Sveriges förenade studentkårer säger: Det går inte att fiffla
              med kvaliteten. Det är långsiktighet som krävs, inte kreativ bokföring.
            </seg>
            <seg n="cf21f8b4">
              Göran Bexell på Lunds universitet säger: Om vi ser från den totala
              universitetssynpunkten blir det att staten äter upp på ett håll,
              och så får vi bidrag för att täcka upp på ett annat håll.
            </seg>
            <seg n="c6db7f27">
              Det är det här högskolevärlden säger om regeringens politik i
              dag. Det blir inga kvalitetssatsningar. Jag får fortfarande inga
              besked om den stora kvalitetssatsningen som Folkpartiet lovade
              högskolorna kommer. Kommer den till hösten? Blir den det stora
              svaret på Resursutredningen? Kommer det en stor satsning på kvalitet
              i högre utbildning? Det var det ni lovade inför valet. Nu skulle
              den stora satsningen ske.
            </seg>
            <seg n="4373b777">
              Vi kan inte säga, säger Folkpartiet, om det ska vara 40 eller
              60 procent av en årskull som ska gå vidare till universitet och
              högskolor. Har Folkpartiet inga ambitioner när det gäller att
              rikta sig till unga människor och säga: Vi ser en framtid för
              er! Vi vill förverkliga era ambitioner!
            </seg>
            <seg n="4b97e025">
              Det är märkligt att den borgerliga regeringen bara ser de tomma
              platserna och inte ser bristyrkena. City hade i dag en lista över
              de mest sökta platserna. Titta på den! Där kan man göra mycket
              för att ge unga människor möjlighet att studera.
            </seg>
          </u>
          <note type="speaker" n="25ba9f5c">
            Anf. 139 ULF NILSSON (fp) replik:
          </note>
          <u who="ulf_nilsson_b08371" xml:id="i-acd067352713c5d6-5" n="2c3e33ca">
            <seg n="00e32d21">
              Fru talman! Faktum kvarstår: Under tio år har påfrestningarna
              på kvaliteten vuxit. Grupperna har blivit större och lärartimmarna
              färre, och urholkningen har varit ca 20 procent. Det är ett tungt
              arbete att bryta det, och ingen har lovat att vi ska kunna byta
              tio års nedgång till en återställare efter ett och ett halvt år.
            </seg>
            <seg n="11ecfaa0">
              Mikael Damberg använde uttrycket långsiktighet. När vi nu har
              haft en långsiktig neddragning av resurserna till utbildningen
              under den socialdemokratiska regeringen hälsar jag välkommet att
              ni nu är med på en långsiktig uppbyggnad igen. Men det är där
              vi är.
            </seg>
            <seg n="7ef6da0b">
              Ambitioner talar Mikael Damberg om. Ja, ambitioner är väl att
              ha bra kvalitet och bra undervisning och att många av de studenter
              som satsar på utbildning får en bra utbildning och klarar sig
              bra? Det är väl inte särskilt ambitiöst att prata om 50 procent
              oavsett vad det är för kvalitet i undervisningen och oavsett hur
              många studenter som klarar sig? Jag tycker att hög kvalitet, och
              i det här fallet, eftersom vi talar om högskolan, hög akademisk
              kvalitet, det är att ha hög ambition.
            </seg>
            <seg n="b515d9b5">
              Sedan är det naturligtvis så, när det gäller budget, med vår
              regering som med alla tidigare regeringar i modern tid, att innan
              en stor forskningsproposition lämnas den lämnas vart fjärde år
              kommer inga löften om vad den innebär rent ekonomiskt, utan det
              får vi se längre fram. Det är förhandlingar inom regeringen och
              så vidare, och så var det i er regering också. Ingen kan stå här
              och nämna några exakta siffror för forskningsbudgetar de närmaste
              fyra åren. Men att fokus kommer att ligga på kvaliteten och på
              att resurserna fördelas där det finns kvalificerad forskning och
              kvalificerad utbildning och inte efter något slags kvantitetstänkande,
              det är helt tveklöst.
            </seg>
          </u>
          <note type="speaker" n="d7ca9ce3">
            Anf. 140 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-27cf872c2c537c95-4" n="c54be49e">
            <seg n="06f5a547">
              Fru talman! Först ska jag säga att det inte var forskningspropositionen
              jag frågade om, utan det var de högskolesatsningar som Folkpartiet
              lovade inför valet, det stora kvalitetslyftet för högskolan, som
              jag väntade på i höst.
            </seg>
            <seg n="78a77d8a">
              Jag tror säkert att ni kommer att komma fram med en forskningsproposition
              som har hyggliga ansatser. Men frågan är: Hur blev det med kvaliteten
              i högskolan? Det var det jag frågade om, inte det andra.
            </seg>
            <seg n="bf23f0f9">
              Urholkningen togs upp igen. Folkpartiet påstår och försöker insinuera
              att det har med utbyggnaden att göra. Det kan man förstå från
              borgerliga partier, som på något sätt alltid har varit tveksamma
              och bromsat: Nu ska vi inte ge fler chansen till högre utbildning!
            </seg>
            <seg n="b80a33d3">
              Fråga Sulf igen! De har tittat på vad urholkningen har berott
              på. Den beror på den löneomräkningsfaktor som vi har som vi har
              i vår budget och som ni har i er budget. Men påstå då inte att
              det är kvalitetssatsningar som ni genomför, om det ändå blir ett
              netto som är negativt för högskolorna. Det är ju det som blir
              så skevt för högskolorna. Ni påstår att det är ett guldregn över
              högskolorna, och de ser att det blir minus i bokföringen hemma,
              att det blir större grupper och färre lärarledda lektioner. Ni
              lovade ett kvalitetslyft.
            </seg>
            <seg n="ee382034">
              Vi säger att man måste klara två saker i regeringsställning.
              Om man är ett ansvarigt parti som vill landet väl måste man dels
              klara av att satsa på kvalitet, dels inte svika en hel ungdomsgeneration.
            </seg>
            <seg n="d70cbb36">
              Jag läste i dag i City en artikel som säger att på sjukvårdsprogrammet
              i Göteborg är det 57 sökande på varje plats. På psykologprogrammet
              på Karolinska Institutet är det 53 sökande på varje plats. På
              dietistprogrammet är det 51 sökande och så vidare. Flera av de
              här områdena är områden där det råder akut brist på personal.
              Att satsa på de här områdena ger unga människor framtidsmöjligheter,
              men det kortar samtidigt köerna i vården och förbättrar vårt välfärdssamhälle.
            </seg>
            <seg n="cfe58b94">
              Tänk om Folkpartiet sade så här: Oj, vi har en del tomma platser.
              Låt oss utnyttja det utrymmet för att satsa på de utbildningar
              där det är brist!
            </seg>
            <seg n="6aaac76e">
              Men nej, då tar man de pengarna och så sänker man förmögenhetsskatten
              för 6 eller 7 miljarder, eller så inför man ett avdrag för krattning
              av gräsmattor. Det är också en prioritering som Folkpartiet får
              ta ansvar för.
            </seg>
          </u>
          <note type="speaker" n="c7161f20">
            Anf. 141 ULF NILSSON (fp) replik:
          </note>
          <u who="ulf_nilsson_b08371" xml:id="i-acd067352713c5d6-6" n="2c3e33ca">
            <seg n="ca494dfd">
              Fru talman! Det var synd att Socialdemokraterna inte tänkte lite
              grann på de yrken och utbildningar där det faktiskt är brist och
              inte gjorde några satsningar på dem förra perioden, utan i stället
              bara räknade för att försöka få upp de här 50 procenten.
            </seg>
            <seg n="4421dfad">
              Faktum är att den borgerliga regeringen på ett och ett halvt
              år har höjt det riktade anslaget med öronmärkta pengar, framför
              allt till humanister och samhällsvetare men även naturvetare,
              med 360 miljoner. Jag skulle gärna se att det blev mer, men det
              är ändå en tydlig markering.
            </seg>
            <seg n="13a88c34">
              Vi har också, vilket Socialdemokraterna borde ha gjort för länge
              sedan, höjt andelen platser för läkarutbildningar och tandläkarutbildningar.
              Jag bor i Skåne. Där far folk över till Danmark för att de inte
              får plats på den svenska läkarutbildningen. Det har alltså varit
              en kvalitetssatsning som borde ha varit gjord för länge sedan.
              Så även om det totala platsantalet minskar, framför allt för att
              ungdomar väljer att inte läsa på högskolan, görs det riktade satsningar
              på viktiga bristyrken som läkare och tandläkare.
            </seg>
          </u>
          <note type="speaker" n="54ad6c7b">
            Anf. 142 LAGE RAHM (mp) replik:
          </note>
          <u who="lage_rahm_1a5db7" xml:id="i-38e7d03501abe5bd-3" n="b3e2af29">
            <seg n="6d062ad2">
              Fru talman! Ulf Nilsson ställde lite frågor i sitt anförande.
              Det handlade bland annat om varför man gick med på en urholkning.
              Det var ju ett retoriskt sätt att uttrycka sig.
            </seg>
            <seg n="c7cdc54c">
              Jag kan börja med att påpeka att vi tyvärr inte satt med i den
              förra regeringen. Jag hoppas att Ulf Nilsson har uppfattat det.
            </seg>
            <seg n="082cd592">
              Sedan har jag också fått uppfattningen att det här inte ingår
              i betänkandet. Jag har full respekt för att man kan diskutera
              annat än det som ingår i betänkandet, men jag tänkte ändå hålla
              mig till det som ingår i betänkandet.
            </seg>
            <seg n="7885f77b">
              Det gäller även när Ulf Nilsson lyfter upp gymnasiebehörigheten.
              Det ingår inte här, men det är väldigt intressant ämne där man
              kan säga väldigt mycket. Jag tror inte att det är bara Ulf Nilssons
              bild som skulle kunna vara gällande där.
            </seg>
            <seg n="81502d64">
              Jag vill göra liten intressant sidoreflexion när det gäller att
              inte repetera gymnasiekurser. Jag har fått uppfattningen att i
              stort sett alla ekonomiutbildningar repeterar gymnasiekurser,
              alltså sådant som ingår i gymnasiet på till exempel natur- och
              samhällsprogrammen. Det finns olika sätt att se det hela. Men
              det är självklart att man i gymnasiet ska få den kompetens som
              krävs för en högskoleutbildning.
            </seg>
            <seg n="82d31041">
              Jag går över till 25:4-regeln. Jag har tidigare sagt att jag
              håller med om att de här kriterierna kanske inte var de absolut
              bästa. Problemet är att när man tar bort dem och inte inför något
              annat relevant så har man försämrat situationen totalt, även om
              kriterierna inte var de bästa. Det är givetvis så att man kan
              tycka att betyg är bättre, men betyg är inte rättssäkra heller
              och är egentligen inte något som man kan garantera är helt rättvist.
              Vi kommer inte till ett sådant system, tyvärr. Då kan det också
              vara relevant att se på resultatet. Därför skulle jag vilja veta
              vad ni anser och om ni tänker införa någonting annat för att komma
              till rätta med snedrekryteringen med några medel.
            </seg>
          </u>
          <note type="speaker" n="762bf51c">
            Anf. 143 ULF NILSSON (fp) replik:
          </note>
          <u who="ulf_nilsson_b08371" xml:id="i-acd067352713c5d6-7" n="2c3e33ca">
            <seg n="ef1168fe">
              Fru talman! Det är svårt att dra gränser. Det är ju väldigt mycket
              inom utbildningspolitiken som går ihop och hör ihop, och väldigt
              många av de andra debattörerna före mig nämnde bland annat förändringarna
              i gymnasieskolan och resurserna och kom med angrepp om det, så
              det var naturligt att svara på det. Jag kan hålla med om att det
              inte ingår i betänkandet, men det hör tydligt ihop.
            </seg>
            <seg n="9e6aeadc">
              Miljöpartiet säger att man inte var med i regeringen, och det
              är ju helt riktigt. Men Lage Rahm får ändå komma ihåg att ni hade
              gemensamma budgetförslag. Ni hade gemensamt ansvar för de statsbudgetar
              som antogs förra perioden och på det sättet också ansvar för utbildningsbudgeten.
            </seg>
            <seg n="91f06972">
              När det gäller 25:4-regeln får man påminna om att vi har ganska
              många möjligheter att komma in på högskolan redan i dag. Som sagt
              var: Minst en tredjedel ska högskolorna anta på urval på grund
              av betyg. Sedan har vi en tredjedel som ska antas via högskoleprovet,
              alltså oavsett betyg. Och högst där är det inte minst utan högst
              en tredjedel får högskolorna själv bedöma bland annat utifrån
              relevanta yrkeskunskaper och så vidare. Det finns alltså väldigt
              många möjligheter, plus att det bara är 9 procent av samtliga
              högskoleutbildningar där det över huvud taget sker någon konkurrens
              och något urval.
            </seg>
            <seg n="ff4a87dd">
              Det viktigaste för att få människor som kanske kommer från miljöer
              där det inte finns en studietradition, där man inte förväntas
              läsa vid högskolan och så vidare, är att ha en bra skolutbildning
              och ett fungerande studiestödssystem. En bra skolutbildning gör
              att människor inte slås ut redan i grundskolan genom att valfriheten
              att välja teoretiska studier är borta när man kommer till åttan
              och nian.
            </seg>
            <seg n="75782105">
              Att via genvägar släppa in människor för att de har sämre förkunskaper
              tror jag inte på.
            </seg>
          </u>
          <note type="speaker" n="2a526468">
            Anf. 144 LAGE RAHM (mp) replik:
          </note>
          <u who="lage_rahm_1a5db7" xml:id="i-38e7d03501abe5bd-4" n="b3e2af29">
            <seg n="a67f216d">
              Fru talman! Jag kan inte verifiera de nio procenten men jag kan
              hålla med Ulf Nilsson om att man till många utbildningar inte
              antas i konkurrens. Däremot finns de utbildningarna, och det kan
              vara relevant att diskutera urvalet där. Det har vi gjort, och
              jag anser att det är problematiskt eftersom man i viss mån segregerar
              utbildningarna från varandra.
            </seg>
            <seg n="33c5cec4">
              Jag håller givetvis med om att det är mycket viktigt hur studiestödssystemet
              ser ut. Det ingår inte riktigt i detta betänkande, och därför
              har vi inte diskuterat det vidare. Jag hoppas dock att Studiesociala
              kommittén ska kunna komma fram till någonting.
            </seg>
            <seg n="67556127">
              Om man inte är behörig från grund- och gymnasieskolan medför
              det förstås problem för att komma in, och då kan det vara viktigt
              ha en vuxenutbildning som kan hjälpa människor till rätta. Jag
              ska inte kommentera det ytterligare, men ni kan väl tänka på vad
              det skulle kunna signalera.
            </seg>
            <seg n="9f27e300">
              Det är viktigt att människor som går i skolan, oavsett om det
              är grundskola, gymnasieskola eller högskola, känner lust inför
              lärandet och att den lusten inte dödas genom olika regleringar.
              Också lusten att lära kan vara en faktor som får folk att gå vidare.
            </seg>
            <seg n="872e0778">
              Det finns många olika saker att tänka på, och jag tycker fortfarande
              att det är konstigt att man tar bort en regel, trots att man kunnat
              se att den haft effekt, och samtidigt inte sätter in något annat.
              I stället menar man att det nog löser sig.
            </seg>
            <seg n="879efa96">
              Jag håller med Ulf Nilsson om att högskolorna har tredjedelsmöjligheten.
              Men det finns svårigheter. Högskolorna kan vara rädda för att
              bli stämda om de har kriterier som inte är allmänt godkända och
              så vidare. I stället borde man från den politiska sidan tydligt
              markera vilka typer av extra kriterier som kan vara möjliga att
              ta till. På så sätt skulle högskolorna själva inte behöva ta på
              sig hela ansvaret för urvalsprocessen. Därför struntar de också
              i många fall att göra det och tar endast in på betyg.
            </seg>
          </u>
          <note type="speaker" n="7373975d">
            Anf. 145 ULF NILSSON (fp) replik:
          </note>
          <u who="ulf_nilsson_b08371" xml:id="i-acd067352713c5d6-8" n="2c3e33ca">
            <seg n="62edb2ff">
              Fru talman! Den här gången tog Lage Rahm upp en hel del som egentligen
              inte ingår i betänkandet. Det har jag ingenting emot, men för
              att koncentrera mig på huvudfrågan, som gällde 25:4-regeln, vill
              jag upprepa att det, för det första, redan finns många olika sätt
              att komma in på högskolan som inte handlar om att man tävlar med
              gymnasiebetyg.
            </seg>
            <seg n="264eb72e">
              För det andra tycker vi att vuxenutbildningen är viktig. Regeringen
              förbereder en lag med ökad rätt att kunna genomgå vuxenutbildning
              om man inte har högskolebehörighet.
            </seg>
            <seg n="12c81037">
              För det tredje finns det ett regleringsbrev som säger att högskolorna
              ska arbeta för att bredda rekryteringen, och det arbetet ska redovisas
              i årsredovisningen.
            </seg>
            <seg n="0f1b5525">
              För det fjärde finns, som sagt, Valideringsdelegationen som lämnat
              sin slutrapport. Den remissbehandlas för närvarande och kommer
              så småningom att beredas för att därefter leda till någon form
              av handlande från regeringens sida. Man har alltså gett Valideringsdelegationen
              ett tilläggsdirektiv och visat att man tar dess arbete på allvar.
              Det pågår således ett arbete om hur vi bättre ska validera dels
              reell yrkesverksamhet och kompetens, dels det som inte minst är
              viktigt och som ingen egentligen talat om i dag, nämligen de utländska
              utbildningarna.
            </seg>
            <seg n="74c7135d">
              Det måste bli ett slut på att människor som kommer från andra
              länder och har bra utbildningar ska läsa om hälften fastän de
              egentligen inte skulle behöva det. Också det är en viktig utmaning
              där Valideringsdelegationen pekar på möjligheter att jobba med.
              Vi jobbar alltså med dessa frågor.
            </seg>
          </u>
          <note type="speaker" n="281a987c">
            Anf. 146 EVA OLOFSSON (v) replik:
          </note>
          <u who="eva_olofsson_a37dbe" xml:id="i-eb76a16fcf2ff875-3" n="57e72cf9">
            <seg n="daceae00">
              Fru talman! Ulf Nilsson kom lite grann in på den sociala snedrekryteringen,
              och jag undrar just vad Folkpartiet egentligen vill göra för att
              bryta den. Ulf Nilsson kanske har fler förslag. Han nämnde studiemedlen.
              Vi vet att de är alldeles för låga och har urholkats. Vi fick
              igenom en höjning med 300 kronor när vi samarbetade med s och
              mp, men vi skulle vilja ha en höjning med 1 200 kronor. Tänker
              Folkpartiet se till att det händer något konkret på det området?
            </seg>
            <seg n="89462a50">
              Låt mig ta upp en annan fråga, nämligen det som handlar om studentinflytandet.
              I betänkandet behandlas två moderata motioner om att avskaffa
              kårobligatoriet. Det har kommit en utredning om avskaffande av
              kårobligatoriet och i stället göra det frivilligt. För Vänsterpartiets
              del behöver vi inte ha kvar kårobligatoriet; däremot är studentinflytandet
              viktigt. Vi tror på aktiva studenter som kan vara med och granska,
              påverka, tycka till om utbildning, utveckla kvaliteten i högskolan.
              Jag tror att ni liksom jag blivit inbjudna till era studentkårer
              på hemorten för att diskutera dessa frågor med dem.
            </seg>
            <seg n="f161ba5a">
              Utredningen har lagt fram ett förslag om att man ska fortsätta
              att vara oberoende av lärosätena, vilket är viktigt om det ska
              finnas en kritisk granskning från studenternas sida. Detta ska
              kopplas till att man från nationell nivå finansierar allt utom
              jag tror det är 20 procent. Jag skulle vilja höra om man är villig
              att garantera att det aktiva studentarbetet och studentinflytandet
              kan finnas kvar i oberoende form.
            </seg>
          </u>
          <note type="speaker" n="af016436">
            Anf. 147 ULF NILSSON (fp) replik:
          </note>
          <u who="ulf_nilsson_b08371" xml:id="i-acd067352713c5d6-9" n="2c3e33ca">
            <seg n="8fbb8daf">
              Fru talman! När det gäller studiemedlen har utbildningsministern
              vid några tillfällen sagt att han hoppas kunna höja dem under
              mandatperioden. Vi har också tillsatt en studiesocial utredning
              som ska lämna ett förslag; det gäller särskilt studenter med barn,
              alltså studerande föräldrar. Vi får återkomma till den frågan.
              Det var ju en mycket blygsam höjning, som för övrigt Folkpartiet
              stödde, som åstadkoms under förra mandatperioden.
            </seg>
            <seg n="dd1595bf">
              Vad beträffar studentinflytandet är det i allra högsta grad viktigt
              att det behålls och utvecklas även om kårobligatoriet avskaffas.
              Vi på allianssidan har arbetat aktivt för att avveckla kårobligatoriet,
              och de riktlinjer som gavs i direktiven från regeringen handlade
              om att just försöka hitta en lösning där man kan fortsätta att
              ha ett oberoende studentinflytande och oberoende kårer, och i
              Lunds och Uppsala nationer, som får möjlighet att leva vidare.
            </seg>
            <seg n="949a30cb">
              Jag kan bara säga att den utredning som nu är på remiss har lämnat
              ett antal förslag; det gäller även förslag till finansiering av
              godkända kårer och nationer. Jag väntar på att remissvaren ska
              komma in. Sedan kommer jag att tillsammans med mina alliansvänner,
              och naturligtvis även andra, fundera över hur det ska utformas
              på bästa sätt.
            </seg>
            <seg n="32056a45">
              Vi har en utredning som trots allt har kommit med ett antal ganska
              bra förslag till hur man ska kunna avskaffa obligatoriet och ändå
              garantera att det finns organ för studenter att kunna utöva demokratiskt
              inflytande, studie- och utbildningsbevakning, skriva remisser
              på de förslag som kommer och så vidare. Det är en viktig fråga.
              Den är under arbete, och jag hoppas att alla, även Vänsterpartiet,
              deltar i dialogen när den kommer upp.
            </seg>
          </u>
          <note type="speaker" n="0cd08841">
            Anf. 148 EVA OLOFSSON (v) replik:
          </note>
          <u who="eva_olofsson_a37dbe" xml:id="i-eb76a16fcf2ff875-4" n="57e72cf9">
            <seg n="7554dc95">
              Fru talman! Det kommer vi att göra. För oss är förutsättningarna
              för att ställa upp på att obligatoriet avskaffas att man helt
              enkelt garanterar ekonomiskt oberoende studentinflytande på nationell
              nivå. Vi vet att det är viktigt för att man ska kunna fungera
              som en oberoende, kritiskt granskande och utvecklande kraft. Och
              det ska man kunna göra på alla lärosäten.
            </seg>
            <seg n="bed2550f">
              Jag tänkte ställa ytterligare en fråga till Ulf Nilsson. Vi pratade
              tidigare om att många kvinnor studerar. Så är det. Sedan krymper
              antalet i toppen på universiteten. När studenterna blir doktorander
              är andelen kvinnor 50 procent, andelen forskare är 40 procent,
              och när vi kommer till kvinnliga professorer har andelen krympt
              till 17 procent. Sedan 1995 har andelen kvinnliga professorer
              ökat med 9 procent. Vi kan knappast ropa hurra till hur det ser
              ut på toppen vid våra universitet. Hur det ser ut bland studenterna
              är en fråga som kräver en ganska bred diskussion.
            </seg>
            <seg n="74c8688c">
              Jag skulle vilja veta vilka förslag Folkpartiet har för att öka
              antalet kvinnliga professorer och få ordning på toppen.
            </seg>
          </u>
          <note type="speaker" n="e65556ac">
            Anf. 149 ULF NILSSON (fp) replik:
          </note>
          <u who="ulf_nilsson_b08371" xml:id="i-acd067352713c5d6-10" n="2c3e33ca">
            <seg n="8be251bb">
              Fru talman! Toppen och botten är olyckliga ord för dem som nöjer
              sig med en filosofie magisterexamen om man kallar det för botten.
              Jag förstår att Eva Olofsson inte menar så.
            </seg>
            <seg n="19208d42">
              I dag har vi kommit till den situationen att betydligt fler än
              50 procent av dem som studerar på grundnivå är kvinnor. Sedan
              blir de hälften, och när det gäller professorer är andelen väldigt
              låg. Det är naturligtvis något som hela regeringen är mycket medveten
              om, och därför arbetar vi nu bland annat med Tjänsteutredningen.
              Den blev färdig för någon månad sedan och är nu ute på remiss.
              Den har ett antal förslag för att underlätta karriär och även
              en viss trygghet vid tjänstetillsättningar för alla människor,
              inte minst för kvinnor.
            </seg>
            <seg n="b348b583">
              Det finns många förslag som jag är beredd att peka på. Jag kan
              inte komma på alla nu, men ett förslag är att man till exempel
              när man har barnledigt ska få förlänga tidsbegränsade tjänster
              som man har för att kunna meritera sig till att söka andra tjänster.
              Universitetet är väldigt gammalmodigt när det gäller sådana bestämmelser.
            </seg>
            <seg n="e54dc5b4">
              Vi är medvetna om problemen. Jag har själv inte hunnit läsa utredningen,
              men vet att det finns en hel del förslag och tycker att det är
              en väldigt viktig fråga. Det kommer naturligtvis hårda förslag
              från regeringen. Det är därför man har avslutat utredningen och
              sänt ut den på remiss. Jag kan från hela alliansen, inte minst
              från Folkpartiet med vår tradition, garantera att vi verkligen
              kommer att göra vad vi kan för att öka jämställdheten i karriärvägarna
              på universiteten.
            </seg>
          </u>
          <note type="speaker" n="0c84e862">
            Anf. 150 EVA JOHNSSON (kd):
          </note>
          <u who="eva_johnsson_ec5ffa" xml:id="i-51d6b92b3a188dc1-0" n="f9b699ea" next="i-9061f816604a3994-0">
            <seg n="6c1813fa">
              Fru talman! Först och främst vill jag gärna börja med att yrka
              bifall till förslaget i utskottets betänkande och avslag på samtliga
              motioner.
            </seg>
            <seg n="251a2fd3">
              På många av våra svenska lärosäten finns studentcentrum. Det
              är en sektion inom lärosätet som ska vara studenterna behjälplig
              genom hela studieprocessen. Studentcentrum ska ge bästa möjliga
              administrativa stöd före, under och efter studietiden. Jag tycker
              personligen att studentcentrum, studenten i centrum, är en bra
              bild av alliansens och Kristdemokraternas högskolepolitik. Vi
              ser hela lärosätet som ett studentcentrum. Hur ska lärosätena
              på bästa sätt möta studenterna? Kristdemokraterna vill lyfta fram
              några saker.
            </seg>
            <seg n="be26636c">
              En viktig grund är tillräckliga förkunskaper. Vi får inte ägna
              oss åt falsk marknadsföring eller åt att ge studenterna förhoppningar
              som inte infrias. I en alltmer internationaliserad värld kan vi
              inte ha lägre förkunskaper än omvärlden. Högskolan får inte gymnasifieras,
              utan en hög akademisk kvalitet måste finnas. Regeringens politik
              har detta som mål av hänsyn till eleverna.
            </seg>
            <seg n="486c4993">
              Den förra regeringen slog fast ett 50-procentigt mål för hur
              många studenter i en årskurs som ska fösas in i högskolan. Men
              hur många är det som tar sig ut? För det har vänsterkartellen
              inte satt några mål. Väl i högskolan lämnas studenten åt att lyckas
              efter egen förmåga. Det finns undersökningar som pekar på att
              de från studieovana hem är de som i högre utsträckning väljer
              att avsluta sin utbildning i förtid. Detta är ett problem. Det
              är inte bra, och det är inte tillräckligt.
            </seg>
            <seg n="59759db5">
              Vi ser gymnasieskola och vuxenutbildning, betyg och validering
              som viktiga instrument för att säkerställa att studenterna har
              rätt saker i ryggsäcken när de väl kommer till högskolan eller
              universitetet. Vi tror till exempel att validering är ett mer
              verkningsfullt instrument än den generella så mycket diskuterade
              och debatterade 25:4-regeln i dag inte för lärosätena eller andra
              som säkert tycker att det är praktiskt med en enkel standardiserad
              formel, men för dem det är till för, nämligen studenterna.
            </seg>
            <seg n="369af8e0">
              Varje individ måste ses och värderas som en individ. Den högre
              utbildningens viktigaste uppgift är att förmedla och skapa kunskap.
              Det kräver kompetenta lärare och forskare, en stimulerande arbetsmiljö
              och studiesocial trygghet. Vår vision är ett kunskapssamhälle
              där ingen hålls tillbaka eller lämnas efter. Kristdemokraterna
              har därför under många år pläderat för en bromsad utbyggnadstakt
              och en ökad fokusering på kvalitet per plats för studenterna.
            </seg>
            <seg n="83548149">
              Fru talman! Ett viktigt skäl till att vi gärna sätter studenterna
              i centrum i vår högskolepolitik är subsidiaritetsprincipen, som
              är ett bärande element i den kristdemokratiska ideologin. Besluten
              ska fattas på lägsta och effektivast möjliga nivå. Det är också
              en utgångspunkt för högskolepolitiken som helhet.
            </seg>
            <seg n="1b13defe">
              Högskolan är inne i ett intressant skede. Flera utredningar bildar
              underlag för framtiden. Kanske kan man till och med tala om ett
              brytningsskede. Högskolepolitiken har haft en inriktning som inte
              längre tycks helt framkomlig. Det gäller allt från resultattilldelningssystem
              till högskolelandskapet i stort. Här är subsidiaritetsprincipen
              central.
            </seg>
            <seg n="4143963f">
              Vad gäller exempelvis högskolelandskapet har vi stor tilltro
              till lärosätenas vilja och intresse av att möta utmaningarna genom
              samverkan. Vi tror nämligen att lärosätena är mest lämpade att
              finna vägar och hitta de samarbetspartner som man för stunden
              ser behov av på den lokala nivån.
            </seg>
            <seg n="d0ceb297">
              Fru talman! Oppositionen gör sitt jobb och opponerar sig på en
              lång rad punkter i betänkandet. Tiden räcker naturligtvis inte
              till för att bemöta alla. Det skulle bli alldeles för tröttsamt
              och kanske lite tjatigt. Jag ger i alla fall en kort kommentar
              utifrån just subsidiaritetsprincipen.
            </seg>
            <seg n="a6fad58d">
              Socialdemokraterna driver än en gång kravet att regeringen ska
              utse flertalet av högskolans styrelseledamöter. Det gör mig ganska
              förvånad, eftersom det betyder att man inte heller på detta område
              lär av sina egna misstag.
            </seg>
            <seg n="d0d6e03a">
              Jag vill bara påminna kammaren om att den socialdemokratiska
              regeringen KU-anmäldes för sitt sätt att tillsätta personer som
              bevisligen verkat inom socialdemokratin. Ett gynnande, en klapp
              på axeln tack för trogen tjänst! Det rörde sig inte om 10 procent
              för många socialdemokrater i förhållande till valresultatet 2002,
              inte heller om 20 procent. Det var varken 30 eller 40, utan faktiskt
              50 procent. Det är inte förvånande att riksdagen 2005 i voteringen
              biföll den kristdemokratiska anmälan.
            </seg>
            <seg n="3f49e0b4">
              Jag vill också påminna om att det under den förra borgerliga
              regeringen i högskolelagen fanns ett krav på att allmänhetens
              representanter skulle ha relevant kompetens för att sitta i högskolestyrelsen.
              Det var en av de första saker som regeringen Persson tog bort
              1994, vilket lade grunden för en utnämningspolitik som bevisligen
              gick vilse.
            </seg>
            <seg n="fa8dca81">
              I stället för en lagreglering, och utifrån subsidiaritetstanken,
              har vi nu lagt frågan på styrelsernas egna bord. Vi anser det
              vara relevant att ha med i styrelsen. Det har visat sig att en
              del av de ledamöter som regeringen utsett bedömts ha sådant positivt
              värde att de fått sitta kvar, oberoende av partifärg, på grund
              av kompetens. Det tycker vi är viktigt.
            </seg>
            <seg n="9ea4d44a">
              Fru talman! Jag har stor förståelse för oppositionens otålighet.
              Jag delar den. Med så mycket igångsatt inom högskolesektorn är
              högskolepolitiken ett av de roligaste områden man kan delta i.
              Men det kan ändå ibland kännas som att det blir en lite långsam
              färd. Till oppositionen kan jag trots allt säga: Take it easy!
              Eller som vi säger på svenska: Ta det lugnt! Innan mandatperioden
              är slut kommer vi att se mer konkreta resultat.
            </seg>
          </u>
          <note n="9005c172">
            Jag yrkar bifall till förslaget i utskottets betänkande.
          </note>
          <u who="eva_johnsson_ec5ffa" xml:id="i-9061f816604a3994-0" n="f9b699ea" prev="i-51d6b92b3a188dc1-0">
            <seg n="51b830e9">
              (Applåder)
            </seg>
          </u>
          <note type="speaker" n="b46c266b">
            Anf. 151 LAGE RAHM (mp) replik:
          </note>
          <u who="lage_rahm_1a5db7" xml:id="i-38e7d03501abe5bd-5" n="b3e2af29">
            <seg n="d6f9db32">
              Fru talman! Eva Johnsson nämnde i sitt anförande en del olika
              saker. Jag tänkte inte kommentera vänsterkartellen, eftersom jag
              inte tycker att jag tillhör någon vänsterkartell. Däremot är jag
              intresserad av att höra lite om att högskolorna ska se till individen.
              Det tycker jag låter jättebra. Jag undrar om Kristdemokraterna
              är beredda att garantera att högskolor kommer att se till individerna
              vid antagningen. Det skulle jag tycka vara hemskt bra.
            </seg>
            <seg n="c7653fd7">
              Jag kan hålla med om subsidiaritetsprincipen, att det är viktigt
              att man för ned besluten. Problemet är att en rättssäkerhet för
              studenterna måste garanteras. Då gäller det att man garanterar
              rättigheten uppifrån. Jag är intresserad av att höra om Kristdemokraterna
              kan göra det.
            </seg>
            <seg n="34aba4e2">
              Jag kan också hålla med Eva Johnsson om att tiden inte räcker
              till i talarstolen för att kommentera alla olika reservationer.
              Därför hade det varit väldigt bra att ha en tydliggjord argumentation
              i betänkandet. För texten borde ändå räcka till, kan man tycka.
              Men nu finns inte det till exempel när det gäller HBT-kompetensen
              som borde finnas hos läkare och lärare som vi anser och som nu
              inte finns. Jag skulle vilja veta vad ni har för argument för
              att inte se till att läkare och lärare ska kunna få en sådan kompetens
              för att kunna möta verkligheten när de kommer ut efter sina utbildningar.
            </seg>
          </u>
          <note type="speaker" n="9fe2235e">
            Anf. 152 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-ae808f2294d6eaab-0" n="f9b699ea">
            <seg n="7aeeb55e">
              Fru talman! Jag tillåter mig att kommentera det som Lage Rahm
              har tagit upp vid ett antal tillfällen, nämligen 25:4-regeln.
              Vi plockar bort den. Glada och nöjda plockar vi bort den och ersätter
              den med ett annat antagningssystem. Det är ett exempel på hur
              vi ser till individen.
            </seg>
            <seg n="8cac9f22">
              Vi har vid ett flertal tillfällen i replikskiftena fått höra
              beskrivningen av det nya antagningssystemet, vilka principer det
              kommer att bygga på. Det tycker vi är mycket bra. Det handlar
              om att vi tittar på individen ur olika perspektiv, och framför
              allt plockar vi bort det godtyckliga antagningssystem som bland
              annat 25:4-regeln har stått för.
            </seg>
            <seg n="a7664574">
              Lage Rahm undrar hur vi ska kunna tillvarata olika gruppers intressen,
              framför allt hur de olika yrkeskompetenserna ska klara av det.
              I hela det svenska samhället har vi en grund, en bas av mänskliga
              rättigheter som är en självklarhet för oss allihop. Vi har olika
              diskrimineringslagar som ser till att bevaka att de mänskliga
              rättigheterna tillvaratas oavsett om man är läkare, lärare, undersköterska
              eller rörmokare och att det inte begås övergrepp mot våra medmänniskor
              i Sverige.
            </seg>
            <seg n="ad45bea7">
              Jag tycker att detta är självklart, och det är naturligtvis något
              som kommer att gälla och fungera i alla utbildningar.
            </seg>
          </u>
          <note type="speaker" n="c959e2cd">
            Anf. 153 LAGE RAHM (mp) replik:
          </note>
          <u who="lage_rahm_1a5db7" xml:id="i-38e7d03501abe5bd-6" n="b3e2af29">
            <seg n="c558d56c">
              Fru talman! Om vi börjar med 25:4 kan jag hålla med dig om att
              vi har debatterat det ganska mycket. Det var därför jag inte gick
              in på det i detalj. Jag frågade i stället om Kristdemokraterna
              kunde garantera att man kommer att se till individen, att man
              vid antagningarna kommer att utnyttja de lokala kriterierna för
              att göra bra satsningar. Det skulle jag fortfarande vilja veta.
              Jag tyckte inte att jag fick svar på det.
            </seg>
            <seg n="d22b8cbe">
              När det gäller godtycke kan man tycka mycket om 25:4-regeln men
              att det skulle vara godtycke blir väldigt konstigt. Det har varit
              en tydlig regel som har tydliga kriterier. Hur det skulle kunna
              lämna utrymme för godtycke förstår jag inte alls.
            </seg>
            <seg n="d7a5133e">
              När det gäller HBT-kunskapen skulle inte jag vilja kalla det
              olika gruppers intressen. Det handlar om grupper som faktiskt
              existerar. Det handlar inte om deras intressen, utan det handlar
              om hur de är och att vi ska bemöta dem på det sättet.
            </seg>
            <seg n="c320b1c8">
              Det handlar också, som du säger, om mänskliga rättigheter. Vi
              har lagar om mänskliga rättigheter. Problemet uppstår sedan. Lagarna
              garanterar inte att det kommer att vara på ett visst sätt. Lagarna
              garanterar att det blir en påföljd, eller, rättare sagt, säger
              att det borde bli en påföljd om man inte följer lagarna.
            </seg>
            <seg n="09b1c14c">
              Vi ska i det politiska systemet även se till att satsa resurser
              på till exempel utbildning för att man ska ha kompetens att göra
              det här. Det är viktigt att det kommer med i utbildningarna. Det
              spelar ingen roll hur många antidiskrimineringslagar man har om
              inte personalen vet vad den ska göra och har kompetensen att bemöta
              människor utifrån deras förutsättningar som kan variera mellan
              olika människor.
            </seg>
          </u>
          <note type="speaker" n="b8a3a18c">
            Anf. 154 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-51d6b92b3a188dc1-1" n="f9b699ea" next="i-9061f816604a3994-1">
            <seg n="0dedae2f">
              Fru talman! Lage Rahm vill att jag ska lova i talarstolen att
              satsningarna kommer att få det önskade resultatet. Det kan vi
              naturligtvis inte göra på något område. Det kan vi inte göra.
              Det har inte ni kunnat göra heller. Vi har också sett resultatet
              med de grava kunskapsluckor som har funnits trots den höga svansföring
              som ni har haft när det gäller såväl grundskolan, gymnasieskolan
              som högskolan.
            </seg>
            <seg n="6c7c62f7">
              Garantier är ett vackert ord, men det är väl ändå den praktiska
              verkligheten som är det viktiga. Här tycker jag att vi skapar
              förutsättningar som är helt annorlunda än vad ni gjorde under
              er tid.
            </seg>
            <seg n="9acb033f">
              Du funderar lite stillsamt kring 25:4-reglerna. De skulle inte
              vara godtyckliga. Jag tycker att det i allra högsta grad är ett
              strålande exempel på godtycklighet. Om man var 24 år och 11 månader
              hade man inte tillräckliga kunskaper, eller vad man nu ska kalla
              det. Man platsade inte för att komma in i den kvotgruppen. Uppfyllde
              man bara åldersgränsen ansågs man plötsligt behörig till ett och
              annat program.
            </seg>
            <seg n="2ce07767">
              Jag tycker att ålder knappast ska vara ett kriterium för om man
              kommer in eller inte på en utbildning. Det är väl helt andra kriterier,
              kunskapskriterier, som för elevens bästa borde vara gällande.
            </seg>
            <seg n="3e454abb">
              Jag upprepar: Mänskliga rättigheter gäller i Sverige. Det gäller
              för alla grupper.
            </seg>
          </u>
          <note n="267e4c0f">
            Anf. 155 ULRIKA CARLSSON i Skövde (c):
          </note>
          <u who="eva_johnsson_ec5ffa" xml:id="i-9061f816604a3994-1" n="f9b699ea" prev="i-51d6b92b3a188dc1-1">
            <seg n="46890048">
              Fru talman! Från Centerpartiets sida har vi i varje debatt och
              diskussion klart deklarerat att vi på viktiga områden kommer att
              göra ytterligare satsningar för att stärka den högre utbildningen
              och stärka Sveriges position som kunskapsnation. Vi vill förbättra
              kvaliteten. Vi har redan börjat med att göra det på de samhällshumanistiska
              programmen. Resursutredningen ger ytterligare förslag. Den ska
              givetvis behandlas i gängse ordning.
            </seg>
            <seg n="dcd96de1">
              Vi vill att högskolor och universitet ska vara attraktiva arbetsplatser.
              Befattningsutredningen är en del där vi ser på olika karriärvägar
              som ökar attraktiviteten.
            </seg>
            <seg n="d17152ad">
              Vi vill se självständigare lärosäten. Vi har tagit ett första
              steg på vägen när det gäller styrelserna. Och vi vill ge utökade
              resurser till forskning och forskningsanknytningen.
            </seg>
            <seg n="1c86915e">
              Vi anser också att högskolor och universitet behöver samverka
              med varandra i allt större utsträckning. Det kan gälla grundutbildning
              liksom forskarutbildning men också den forskning som bedrivs vid
              högskolor och universitet.
            </seg>
            <seg n="7b1ee53a">
              Vi vill samtidigt att utbildningen ska finnas tillgänglig på
              många ställen i vårt land, utbyggd över hela landet. I den samverkan
              som vi vill se blir det också möjligt för lärosäten att profilera
              sig inom sina starka profilområden och därmed ytterligare stärka
              också sin internationella konkurrenskraft.
            </seg>
            <seg n="7f9c2c39">
              Jag vill nämna några ytterligare punkter.
            </seg>
            <seg n="9fb17528">
              Vi vill se samverkan som en oerhört viktig del också som kvalitetskriterium
              vid resurstilldelning och att man kan mäta den på olika sätt.
            </seg>
            <seg n="b9090227">
              Vi vill se att de satsningar som ges tidigt i skolan också ger
              resultat i höga och goda kunskaper. Genom att främja goda kunskaper
              hos alla barn i Sverige minskar vi den sociala snedrekryteringen
              till högre utbildning. Om man har fått goda kunskaper med sig
              från grundskola och gymnasieskola ökar möjligheten att gå vidare
              till högre utbildning.
            </seg>
            <seg n="34766858">
              En annan fråga som är av största vikt och som har berörts tidigare
              i debatten handlar om den könsmässiga snedrekryteringen. Den ser
              ut på två sätt. På vissa program är kvinnor definitivt överrepresenterade
              på andra är män överrepresenterade. Här har högskolor och universitet
              ett uppdrag att se över hur situationen ser ut och ett uppdrag
              att göra något åt det och återrapportera resultaten. Vi ser fram
              emot att få höra vad man har gjort och vad man avser att göra.
            </seg>
            <seg n="b613dc0a">
              Fru talman! Den högre utbildningen är oerhört viktig. Vi har
              varit inne på kvaliteten som en oerhört viktig del. I går hade
              vi en hearing i utbildningsutskottet där vi pratade om framgångsrika
              skolor. Jag vill lyfta fram några kriterier. Det har också gjorts
              tidigare i debatten.
            </seg>
            <seg n="9d87d9cf">
              Det är oerhört viktigt att det gäller hela utbildningssystemet.
              För att skapa framgångsrika skolor också inom den högre utbildningen
              krävs det en god utbildning av lärare. Det krävs många disputerade
              lärare med goda kunskaper. Det krävs ett tydligt ledarskap som
              kan ta alla de roller man behöver ha i ledningen av högre utbildning.
            </seg>
            <seg n="1add3af2">
              Genom det ger vi människor möjlighet att våga satsa på den högre
              utbildningen. Man kan se att det blir en bra investering för individen
              och en bra satsning för hela samhället.
            </seg>
            <seg n="4f70b0f2">
              Fru talman! Centerpartiets ser det som oerhört viktigt att stärka
              den högre utbildningen i hela landet. Vi vill se samverkan som
              ett kriterium för resurstilldelning i kvalitetssystemet. Vi vill
              minska den sociala snedrekryteringen och på olika sätt garantera
              att alla barn och ungdomar i den svenska skolan kan tillgodogöra
              sig goda kunskaper.
            </seg>
          </u>
          <note n="c74547ec">
            Jag yrkar bifall till förslagen i betänkandet och avslag på motionerna.
          </note>
          <note type="speaker" n="1ab08cb0">
            Anf. 156 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-b0b5473f496d910b-0" n="c54be49e" next="i-4e7a55b87fa916c2-0">
            <seg n="769baa68">
              Fru talman! Jag delar mycket av Ulrika Carlssons beskrivning
              av verkligheten. Jag tycker att det var roligt att du ägnade tid
              åt samverkansuppgiften som är viktig för högskolorna runt om i
              Sverige. Några av oss har varit oroade över att Centerpartiet
              har haft lite låg profil utåt som när universitetskanslern talade
              om att vi bara behöver fem universitet i Sverige.
            </seg>
            <seg n="cf94f63d">
              Det kom ett regeringsbeslut som fördelade forskningspengar. Det
              utgick bara från Vetenskapsrådets historiska bedömningar, vilket
              kanske inte sporrar det senaste av kvalitetsutveckling och forskning.
              Det missgynnar också ett antal universitet och högskolor som samverkar
              med industrin och har samverkansuppgiften högt upp på dagordningen.
            </seg>
            <seg n="8b44b1c0">
              Ska jag tolka det du sade om samverkan i resurstilldelningssystemet
              som att man i det nya forskningstilldelningssystemet kommer att
              bygga in samverkansuppgiften och att det inte blir som förra gången
              regeringen tilldelade pengar utan att även högskolor med mycket
              samverkan med näringslivet kommer att vara med och konkurrera
              om tilldelningen på ett rimligt sätt? Ska jag också tolka det
              som att Ulrika Carlsson och Centerpartiet tycker att det är viktigt
              att man har en forskningsanknuten del knuten till grundutbildningsbeloppet
              för att garantera forskningsanknytning i utbildning i hela landet?
              Är det något som ni driver?
            </seg>
            <seg n="aa555378">
              Jag tror att det blir väldigt svårt att rekrytera duktiga forskare
              och disputerade lärare till exempel till Skövde om man lyssnar
              för mycket på regeringens och Högskoleverkets tidigare retorik
              som går ut på att begränsa forskningsresurserna på högskolorna
              och inte satsa något på utvecklingen i hela landet.
            </seg>
          </u>
          <note n="54b99b48">
            Anf. 157 ULRIKA CARLSSON i Skövde (c) replik:
          </note>
          <u who="mikael_damberg_22ef9e" xml:id="i-4e7a55b87fa916c2-0" n="c54be49e" prev="i-b0b5473f496d910b-0">
            <seg n="0503740e">
              Fru talman! För Centerpartiet är det självkart att det finns
              god utbildning i hela landet. God utbildning sker många gånger
              i samverkan med det omgivande samhället, i samverkan med andra
              lärosäten och i samverkan med forskningen. Därför är det viktigt
              att alla delarna finns med i ett resurstilldelningssystem.
            </seg>
            <seg n="b40cade5">
              Ja, Centerpartiet arbetar hårt för att samverkan ska bli en faktor
              när det gäller kvalitetsutvärdering. Man får givetvis också mäta
              kvalitet i samverkan. Vi säger ofta att vissa saker är så svåra
              att mäta. Vi måste börja och försöka utveckla kriterier för det
              så att vi kan göra det på ett trovärdigt sätt.
            </seg>
            <seg n="64876db6">
              Forskningsanknytningen är viktig. I bred politisk enighet lyfter
              vi fram behovet av att profilera. Det innebär inte att all forskning
              ska finnas vid varje lärosäte. En väl utbyggd infrastruktur för
              forskning, en väl utbyggd samverkan mellan olika kompetenscentrum,
              forskningscentrum och grundutbildningen ser vi som oerhört centralt.
            </seg>
            <seg n="c0137324">
              Jag vill än en gång lyfta fram att det för oss är viktigt att
              den högre utbildningen är tillgänglig för alla som vill och har
              möjlighet att läsa en högre utbildning. Genom att satsa tidigt
              i utbildningssystemet främjar vi möjligheten för alla som vill
              att välja en akademisk utbildning lika väl som andra utbildningar.
              Vi ser vikten av ett livslångt lärande.
            </seg>
          </u>
          <note type="speaker" n="fbc2f48e">
            Anf. 158 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-b0b5473f496d910b-1" n="c54be49e" next="i-4e7a55b87fa916c2-1">
            <seg n="3eee3c32">
              Fru talman! Det sista har vi varit inne på förut. Jag får inte
              logiken att gå ihop. Om man verkligen tycker att alla som vill
              och har behörighet till högre utbildning ska få det kan man fundera
              över varför man drar ned på antalet platser och inte bygger ut
              de bristutbildningar som vi har i Sverige. Det finns alla möjligheter
              att göra det, särskilt när 60 procent av de unga säger att de
              vill studera vidare på högskolan. Den svenska regeringen gör tvärtom.
              Den debatten har vi varit inne på flera gånger.
            </seg>
            <seg n="51e54725">
              Jag vill återknyta till en annan diskussion som vi hade uppe
              lite kort här förut om kårobligatoriet. Det är ju studenternas
              dag i dag. Kårerna håller öppet hus och är ute på stan och försöker
              informera om sin viktiga verksamhet på universitet och högskolor.
              Vi hade en fråga förut som jag tyckte att de borgerliga partierna
              inte svarade på riktigt. Jag hoppas att du kan svara på den.
            </seg>
            <seg n="b05f7ffc">
              Innebär regeringens ambitioner att ni, när ni i höst kommer tillbaka
              med någon form av förslag om att eventuellt avskaffa kårobligatoriet,
              kommer att låsa resurser för att finansiera kårernas studiesociala
              verksamhet från nationell nivå och att de pengarna inte tas från
              högskolesektorn? Erfarenheterna hittills är att varenda reform
              ni diskuterar till och med yrkeshögskolan ska finansieras av högskolan.
              Det vore intressant om ni kunde ge ett klart besked om att det
              är nya pengar som ska finansiera studentkårernas fortsatta verksamhet,
              om ni kommer tillbaka med ett förslag om att avskaffa kårobligatoriet.
              Det vore spännande att få ett besked. Jag tror att studenterna
              runt om i Sverige väntar på ett sådant besked.
            </seg>
          </u>
          <note n="bbe6d6d9">
            Anf. 159 ULRIKA CARLSSON i Skövde (c) replik:
          </note>
          <u who="mikael_damberg_22ef9e" xml:id="i-4e7a55b87fa916c2-1" n="c54be49e" prev="i-b0b5473f496d910b-1">
            <seg n="d7a6c853">
              Fru talman! Tack för frågan. På min korta tid hann jag inte beröra
              studenternas situation. Kårobligatoriet är en viktig del, om vi
              diskuterar studentinflytande av olika slag. Det är oerhört viktigt
              för oss att säkra studentinflytandet på olika sätt framöver. För
              Centerpartiets del ser vi inte att vi i dagsläget kan fortsätta
              att dra ned på antalet platser inom högskolan utan vi vill stärka
              kvaliteten på annat sätt.
            </seg>
            <seg n="d832673c">
              Vi har gjort satsningar inom vissa program där vi ser att det
              finns bristyrken och krävs ytterligare satsningar. Vi har gjort
              det för tandläkare och läkare. Det kommer säkert, beroende på
              konjunkturerna, att finnas andra bristyrken som vi är beredda
              att satsa på. Samtidigt måste vi ha modet att ta bort de utbildningar
              där platser står tomma och det inte finns en efterfrågan. Det
              måste finnas i ett flexibelt system och en flexibel planering
              att man kan satsa på utbyggnad men också dra ned på antalet platser
              om det visar sig behövligt. Det behöver vi lyfta fram på olika
              sätt.
            </seg>
            <seg n="0ea17a42">
              När det gäller studenternas situation är jag glad att den studiesociala
              utredningen nu har kommit i gång. Vi ser positivt på att på olika
              sätt få fortsätta att lyfta upp frågorna om studenternas situation.
              I kriterierna har man lyft fram studenter med barn och studenter
              som får barn under utbildningen. Det finns många olika grupper.
              Studenter i högskolan är ju ingen homogen grupp. De har många
              olika behov. Om vi genom den studiesociala utredningen och satsningar
              på det området och om vi, när det gäller kårobligatoriet, framför
              allt kan diskutera och stärka studentinflytandet vill vi givetvis
              vara med och bidra till det.
            </seg>
            <seg n="59ff2c5f">
              Mikael Damberg undrade om det finns någon logik i att diskutera
              som jag gjorde. Logiken blir att ha en flexibilitet i systemet
              som gör att alla barn och ungdomar kan få de utbildningsplatser
              de har behörighet till.
            </seg>
          </u>
          <note type="speaker" n="16c8b15a">
            Anf. 160 LENNART HEDQUIST (m):
          </note>
          <u who="lennart_hedquist_abb3e3" xml:id="i-eb42dbdbad6c7e5e-0" n="6d575240">
            <seg n="0dd8e3a3">
              Fru talman! Jag hade förra mandatperioden anledning att engagera
              mig en del i just frågan om nations- och kårobligatoriets framtid.
              Jag reagerade då mycket starkt mot själva tankegången att riksdagen
              skulle ta ett beslut innan det förelåg ett färdigt förslag. Den
              tågordning som regeringen nu har valt är på det viset riktig,
              det vill säga att man inte fattar något beslut förrän det föreligger
              en färdig proposition som vi kan ta ställning till här i riksdagen.
            </seg>
            <seg n="d15108fa">
              Man kan naturligtvis säga att regeringen hade kunnat vara något
              öppnare i sina direktiv till den utredning som tillsattes. Jag
              tror att det viktiga var att man lät en erfaren utredare ta sig
              an problematiken och belysa de ganska komplicerade frågor som
              det trots allt är, även om det utifrån kan förefalla vara en ganska
              enkel sak. Men det är uppenbarligen betydligt mer komplicerat
              än många föreställer sig. Vi som har varit engagerade i studentvärlden
              en gång i tiden känner väl till det.
            </seg>
            <seg n="77351c76">
              Jag har för egen del alltid varit för att man ska avskaffa obligatoriet
              reellt men menat att det kanske är viktigt att i någon form bevara
              både nationernas och studentkårernas offentligrättsliga ställning
              på det sättet att man kan vidmakthålla deras skatterättsliga status.
              Den utredning som nu Erland Ringborg har lagt fram måste jag för
              egen del säga att han har lyckats mycket väl med i just det avseendet
              genom att han på ett elegant sätt har byggt in studentkårerna
              och nationerna i högskolelagen och vidmakthållit deras offentligrättsliga
              ställning. För studentnationerna i Uppsala och Lund är detta av
              fundamental betydelse. För studentnationerna har ju inte lagts
              in någon form av offentlig finansiering, möjligen att de ska kunna
              få betalt av universitetet när de gör vissa tjänster.
            </seg>
            <seg n="8ebf3959">
              Däremot tycker jag att den här utredningen på ett något försåtligt
              sätt har tagit fram en finansiering av studentkårernas verksamhet
              som enligt min uppfattning är närmast motsatsen till att ge dem
              en oberoende ställning. Det är ju fråga om en direkt skattefinansiering
              av de framtida studentkårerna. Man kan självklart fundera på om
              studentkårerna också ska ha betalt för vad de gör gentemot högskolorna
              och universiteten. Däremot kan man verkligen ifrågasätta om det
              är staten som ska betala för den delvis studentfackliga verksamhet
              som studenterna i dag betalar för genom sina kåravgifter. Jag
              tror att diskussionen måste föras huruvida det är rimligt att
              gå vidare med utredningens förslag till finansiering på det sätt
              som har skett.
            </seg>
            <seg n="bbe45ea3">
              Det är självklart att studentkårerna kommer att kunna utvecklas
              på ett sådant sätt att de har kvar en stor medlemsstock eftersom
              det kommer att vara förenat med förmåner att till exempel ha en
              studentlegitimation. Jag tror att det är viktigt att studentkårerna
              genom sin avgiftssättning fortfarande kan vara oberoende och att
              studentinflytandet också den vägen kan utvecklas.
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="c2de1ab9">
            16 § Företagsfrämjande insatser
          </note>
          <note n="70927323">
            Föredrogs
          </note>
          <note type="speaker" n="e1ded5c5">
            Anf. 161 KARIN ÅSTRÖM (s):
          </note>
          <u who="karin_astrom_fd6bf9" xml:id="i-9c0213fef3f0b150-0" n="81074eff">
            <seg n="60fcebad">
              Herr talman! Vi ska nu behandla betänkandet om företagsfrämjande
              insatser. Men jag skulle först vilja passa på att från talarstolen
              tacka alla de företrädare, ingen nämnd och ingen glömd, som har
              besökt oss i utskottet för att berätta hur de jobbar med att främja
              företagande med såväl finansiering som rådgivningsinsatser. Det
              har varit mycket intressant, och framför allt har det faktiskt
              tillfört oss mycket kunskap.
            </seg>
            <seg n="e253d827">
              Herr talman! Det är mycket glädjande att det har gått så bra
              för Sverige det senaste decenniet. Nutek skriver i sin årsbok
              för 2008 att Sveriges tillväxt mätt i bruttonationalprodukt under
              perioden 19972006 var klart högre än för EU. Den var också högre
              än i USA. Vi kan alltså igen konstatera att den svenska välfärdsmodellen
              har varit mycket framgångsrik och har medfört sysselsättningsökningar.
              Det är mycket positivt och glädjande.
            </seg>
            <seg n="35280739">
              Under den här perioden har Sverige inte heller behövt sänka a-kassan,
              försämra i sjukförsäkringssystemen eller fördjupa orättvisorna
              i Sverige. Men nu kan vi skönja en avmattning i den högkonjunktur
              som vi alla fått glädjas åt. Finansoro och flera vinstvarningar
              kommer från näringslivet. För en vecka sedan rapporterade bland
              annat skogsnäringen om en minskad efterfrågan och överkapacitet
              som gör att industrier kan tänkas komma att läggas ned.
            </seg>
            <seg n="6cee4187">
              Ams rapporterade i februari att antalet varsel faktiskt hade
              ökat något och prognostiserade en ökning av arbetslösheten under
              senare delen av 2008, samtidigt som vi naturligtvis har en stor
              brist på arbetskraft inom vissa områden.
            </seg>
            <seg n="88a13838">
              Sysselsättningen börjar alltså stagnera, och regeringen misslyckas
              gång på gång med att uppfylla sina vallöften. I stället för att
              sänka arbetsgivaravgiften för småföretag höjs den med 37 000 kronor
              per år. Vallöftet att sänka skatter för tjänsteföretagen har totalt
              havererat. I stället väljer regeringen att vidta en enormt dyr
              åtgärd, nämligen sänkningen av arbetsgivaravgiften för ungdomsgruppen
              1826 år, 7 miljarder.
            </seg>
            <seg n="10dc9776">
              Finansminister Borg hänvisar till forskning som säger att det
              ska ge fler jobb. Samtidigt säger marknadsekonomerna att det faktiskt
              inte finns några sådana vetenskapliga belägg via forskningen.
              I stället bör man satsa på koncentrerade arbetsmarknadspolitiska
              insatser till unga i tid.
            </seg>
            <seg n="5c83b2e9">
              Sammantaget, herr talman, är det så att vi socialdemokrater är
              djupt oroade eftersom regeringen bedriver en tvärtompolitik som
              successivt trappar ned en aktiv näringspolitik. Vi tycker faktiskt
              att det är mycket olyckligt att regeringen tror att massiva skattesänkningar,
              där hela 75 miljarder går till dem som redan är rika, ska uppväga
              brister i näringspolitiken. Det verkar vara så att regeringen
              helt har tappat bort eller inte förstår vilken dynamik det ger
              när samhälle, fackföreningar och näringsliv i stället krokar arm
              med varandra. Regeringen har faktiskt slösat och slarvat bort
              den kraftigaste högkonjunktur som vi någonsin har haft i Sverige.
            </seg>
            <seg n="05f53576">
              Herr talman! Regeringens särskilda kvinnosatsning är faktiskt
              något i rätt riktning, men den är långt ifrån tillräcklig. Riksrevisionen
              har ifrågasatt verkan av denna tidsbegränsade satsning på 100
              miljoner som löper över tre år. Vi socialdemokrater tycker att
              det är lite i jämförelse med hela paketet för företagsfrämjande
              insatser. Tidsbegränsningen gör även att verksamheterna kan komma
              att upphöra i samband med att de öronmärkta pengarna tar slut.
            </seg>
            <seg n="8ed4c8b3">
              Jag har träffat representanter för Nationellt resurscentrum för
              kvinnor. Det är den organisation som har hand om pengarna. Jag
              har träffat dem i riksdagen, i utskottet, på ett frukostmöte och
              i mitt hemlän Norrbotten. De är naturligtvis glada för pengarna,
              men det är för lite pengar. Dessutom ska det beviljas nya pengar
              varje år. Det här ska göras vid årsskiftena. Det har fått till
              följd att första kvartalet varje år har de 19 regionala kontoren
              inte en enda krona att bedriva verksamhet för. Det är olyckligt
              och dålig planering av de 100 miljonerna.
            </seg>
            <seg n="eaa06159">
              Dessutom sker kvinnosatsningen i ett sammanhang där vi har en
              avmattning i konjunkturen. Regeringen har, som vi alla känner
              till sedan tidigare, skurit ned de arbetsmarknadspolitiska åtgärderna,
              däribland starta-eget-bidraget. Det nyttjades till stor del av
              kvinnor och personer med utländsk bakgrund.
            </seg>
            <seg n="f7891cd9">
              Det är glädjande att vi i våra diskussioner i partiet inför framtiden
              har lyft upp frågan om att bland annat se om det finns möjligheter
              och förutsättningar att ge de många kvinnor som har företag vid
              sidan om sin vanliga anställning att på heltid under ett halvår
              prova på att driva företaget med någon form av ersättning under
              tiden.
            </seg>
            <seg n="f59944a3">
              Vi vill se så mycket mer, och vi anser att det måste tas ett
              bredare grepp på statens samtliga företagsfrämjande insatser.
              Dessa insatser måste följas upp av regeringen, och alla måste
              garanteras att de behandlas lika och erbjuds likvärdiga företagsfrämjande
              stöd oavsett kön och etnicitet. Det här måste genomsyra alla myndigheters
              arbete. Regeringen måste också ge tydliga instruktioner till de
              berörda myndigheterna och verken.
            </seg>
            <seg n="7922a47a">
              Herr talman! En av småföretagarnas viktigaste frågor handlar
              om det sociala trygghetssystemet. Trygghet för den som blir sjuk
              eller trygghet för den som är förälder är viktigt för att våga
              satsa framåt. Vi tycker att småföretagarna i så stor utsträckning
              som möjligt ska omfattas av motsvarande trygghet som andra anställda
              har till exempel vid sjukdom och föräldraskap.
            </seg>
            <seg n="3a5a6358">
              Det var därför vi startade en översyn av trygghetssystemen för
              småföretagare när vi satt i regeringsställning. Enligt de direktiven
              skulle detta ha varit klart redan 2007. Fortfarande finns ingen
              översyn klar utan regeringens sjabblande med att avsätta utredaren
              när halva utredningstiden hade förflutit och att sedan vänta ytterligare
              flera månader innan en ny utredare tillsattes har kraftigt försenat
              utredningen. Jag kan bara konstatera att småföretagarens trygghet
              inte är mycket värd för regeringen.
            </seg>
            <seg n="d3a15052">
              Nu väntar företagarna på att regeringen skyndsamt ska presentera
              förslaget på åtgärder. Vi socialdemokrater har tillsammans med
              företagarnas olika organisationer fört en dialog. Inom en mycket
              snar framtid kommer vi att presentera förslag som vi tycker kan
              vara lämpliga. En bärande del i detta är att steget till företagande
              ska bli lättare att ta med hjälp av den ökade tryggheten. Jag
              har förhoppningen att vi senast den 12 maj på vårt jobbtoppmöte
              ska kunna lämna ett sådant förslag.
            </seg>
            <seg n="22a4e340">
              Herr talman! Samverkan och gemenskap är viktiga beståndsdelar
              för att utveckla svenskt företagande. Vi anser att det är bra
              att vara måna om mångfalden i företagandet. Vi vill därför främja
              olika verksamheter inom den sociala ekonomin. Det bör också vara
              lättare att starta och driva företag inom den sociala ekonomin.
            </seg>
            <seg n="45c787c9">
              Socialt företagande bör ges samma tillgång till rådgivning och
              kompetensutveckling. Tyvärr är det fortfarande stor brist i kunskaper
              inom exempelvis Almi om vilka de sociala företagen är och vilka
              behov och förutsättningar de har. Vi bör ta steget ut och anmoda
              regeringen att utarbeta en nationell handlingsplan för det sociala
              företagandet.
            </seg>
            <seg n="67f1b5b2">
              Vi socialdemokrater driver en jobbpolitik för fler och växande
              företag samt ett konkurrenskraftigt och kunskapsintensivt svenskt
              näringsliv. Vi vill så mycket mer, och tiden rinner i väg i talarstolen.
              Jag vill därför rekommendera alla att läsa vår reservation i betänkandet.
              Där finns massor av förslag som vi vill se.
            </seg>
            <seg n="9dd46c1a">
              Herr talman! Jag yrkar bifall till vår reservation.
            </seg>
          </u>
          <note type="speaker" n="35e7a9f4">
            Anf. 162 KENT PERSSON (v):
          </note>
          <u who="kent_persson_558c98" xml:id="i-5dbdedd2e001b811-0" n="90dec4e5">
            <seg n="1a4fb41e">
              Herr talman! Jag vill börja med att yrka bifall till reservation
              2.
            </seg>
            <seg n="a10f6755">
              Betänkandet handlar om vissa företagsfrämjande insatser, och
              jag tänker beröra två frågor i mitt anförande, dels frågan om
              statligt riskkapital, dels trygghetssystem för småföretagarna.
            </seg>
            <seg n="882d6085">
              I måndagens Svenska Dagbladet kunde vi läsa att svensk miljöteknik
              lockar riskkapital från USA. 48 svenska miljöteknikföretag kommer
              nu under våren att presenteras för amerikanska riskkapitalister.
              För ett år sedan presenterades 30 objekt, och bakom initiativet
              står den amerikanska ambassadören i Sverige Michael Wood. En av
              hans uttalat viktigaste uppgifter är att para ihop svenska miljöinnovationer
              med amerikanska riskkapitalister. Det är fråga om satsningar på
              produktion som mycket väl kan komma att hamna i USA.
            </seg>
            <seg n="a13026ec">
              På samma sätt har viktiga solenergisatsningar framtagna på Ångströms
              i Uppsala med hjälp av statliga medel hamnat för produktion i
              Tyskland eftersom intresset från svensk sida inte har varit stort
              nog.
            </seg>
            <seg n="f874feab">
              Det här visar på två saker. Det finns ett stort kunnande i Sverige
              med många innovatörer, men det är få riskkapitalister som är intresserade
              av att förverkliga drömmarna framför allt i Sverige. Invest in
              Sweden kom i januari i år med en rapport där det framgår att Sverige
              halkar efter vad gäller life science -sektorn. Det handlar om
              läkemedel, bioteknik och medicinteknik. Ingen ny forskning eller
              tillverkning av betydelse av ett utländskt företag har etablerats
              i Sverige under de senaste 20 åren. Det är allvarligt och kan
              leda till stora problem för denna sektor i framtiden.
            </seg>
            <seg n="ed28fc79">
              En annan sida av samma mynt, framtiden för svensk hightechproduktion,
              är den brist på satsningar inom miljöteknik som vi just nu upplever.
            </seg>
            <seg n="4ffddca7">
              Sverige i stort har ingen brist på riskkapital. Staten, som står
              för en mindre part, satsar genom olika fonder och myndigheter,
              Industrifonden, Innovationsbron och Almi, en del kapital på olika
              sätt. Privata riskkapitalister står för merparten och har gått
              in med kapital i ett stort antal branscher. Men som vanligt finns
              vita fläckar för staten och för samhället i stort. Det är viktiga
              framtidssatsningar som inte kommer till stånd. Det kan bero på
              att riskerna upplevs som för höga, att man sitter fast i gamla
              föreställningar om vad som är värt att satsa på, att privata riskkapitalister
              har en tendens att springa i flock, vilket betyder att vissa branscher
              är på modet för tillfället och andra inte, och det kan slutligen
              bero på att satsningen är för långsiktig och att uthålligheten
              bland privata riskkapitalister inte är så stor.
            </seg>
            <seg n="850429be">
              Herr talman! När marknaden inte fungerar måste staten träda in
              och ta sitt ansvar. Med den regering vi har för tillfället verkar
              inte någonting hända. Inga initiativ kommer. Jag funderar över
              varför ingenting händer.
            </seg>
            <seg n="202fa346">
              Den enda slutsats jag kommer fram till är att regeringen är fullt
              upptagen med att sälja ut vår gemensamma egendom, föreslå försäljningar
              i försäkringssystemen och avreglera marknader.
            </seg>
            <seg n="03e51ff4">
              Man förlitar sig helt på det privata kapitalet, att det ska träda
              in. Vi kan inte se att det historiskt har visat sig speciellt
              framgångsrikt, i ett skede som miljötekniken är för tillfället.
              Det är just mot den bakgrunden som Vänsterpartiet menar att staten
              genom en miljö- och teknikfond bör satsa både på den tidigare
              såddfasen, då det krävs djärvhet och långsiktighet, och på den
              senare fasen när produktionen är på väg att starta och det oftast
              krävs stort kapital i igångsättningsskedet och under den första
              kommersialiseringsfasen.
            </seg>
            <seg n="c46367bf">
              Ett sådant exempel är svartlutsproduktionen i Piteå, där restprodukter
              från massatillverkning ger ersättningsbränsle till fossila bränslen.
            </seg>
            <seg n="f4c28531">
              Inom miljö- och energisidan står vi inför ett teknikskifte som
              Sverige kanske inte skådat sedan järnvägen och elektriciteten
              förändrade Sverige. En satsning i en miljö- och teknikfond måste
              därför ha en höjd utöver det vanliga.
            </seg>
            <seg n="998621e7">
              När ni nu nyligen har sålt ut en av våra gemensamma tillgångar
              har staten fått in 55 miljarder. Det finns möjligheter här och
              nu att satsa och använda de pengarna till kreativa investeringar
              som gynnar sysselsättningen och svensk framtid.
            </seg>
            <seg n="8ceb67af">
              Herr talman! Den andra frågan som jag vill beröra är trygghetssystem
              för småföretagare. Vänsterpartiet medverkade tidigare till att
              tillsätta en utredning som skulle ta fram ett underlag till beslut
              i denna fråga.
            </seg>
            <seg n="50ec39a8">
              Personer som driver eget företag med F-skattsedel, alltså enskild
              firma eller handelsbolag, ska ha samma rätt till socialförsäkringssystem
              som anställda. Det är Vänsterpartiets utgångspunkt.
            </seg>
            <seg n="755f8d70">
              Efter lång väntan, och förhalande från regeringens sida, har
              regeringen nu tillsatt en utredning som ska behandla företagares
              sociala trygghet och regler som rör a-kassan. Att regeringen förhalat
              frågan innebär osäkerhet för många som står inför beslut om sin
              framtida verksamhet.
            </seg>
            <seg n="869e6222">
              Jag menar att man måste få en lösning där människor som driver
              eget företag inte får en sämre försäkring än anställda. Det kan
              lösas genom en speciell försäkring, där en genomsnittslön kan
              vara grund för beräkning av ersättning i stället för nettovinsten.
            </seg>
            <seg n="89d610be">
              I direktivet till utredningen menar regeringen att det ska finnas
              ett starkare samband mellan den avgift som betalas in och den
              ersättning som erhålls. Jag har svårt att tro att det på ett avgörande
              sätt skulle förbättra företagarens trygghet men återkommer när
              utredningen presenterat sitt förslag.
            </seg>
            <seg n="0ac69e6d">
              Avslutningsvis noterar jag att utskottsmajoriteten i sitt betänkande
              kräver att regeringen skyndsamt presenterar åtgärder för att stärka
              småföretagarnas trygghet. Det är på tiden, herr talman.
            </seg>
          </u>
          <note type="speaker" n="fcbc93fd">
            Anf. 163 PER BOLUND (mp):
          </note>
          <note n="b5c0060c">
            Herr talman! Jag vill börja med att yrka bifall till Miljöpartiets
            reservation nr 3.
          </note>
          <u who="per_bolund_208efb" xml:id="i-b2b9a26f2a701a65-0" n="85d07a3a" prev="i-13c805f19235fe8c-0">
            <seg n="517d4828">
              Miljöpartiet har en mycket positiv syn på företagande och entreprenörskap.
              Vi ser företagandet som en möjlighet för människor att förverkliga
              sina idéer, att bidra positivt till samhällsutvecklingen och att
              möjliggöra en kreativ och skapande sysselsättning för sig själva.
            </seg>
            <seg n="4abd3405">
              Ökat företagande kan också skapa de nya varor och tjänster som
              är en förutsättning för att Sverige ska kunna klara de stora omställningar
              som väntar i framtiden, och då inte minst omställningen på miljöområdet.
            </seg>
            <seg n="c41cd157">
              Vår syn är därför att politiken aktivt ska skapa så goda förutsättningar
              som det bara är möjligt för människor som vill starta och driva
              företag.
            </seg>
            <seg n="298a760f">
              En aktiv företagarpolitik måste ha flera olika beståndsdelar.
              I grunden krävs ett gynnsamt samhällsklimat med sunda statsfinanser
              och god tillgång till välutbildad arbetskraft. Samhället måste
              också organiseras på ett sådant sätt att företagsamhet och entreprenörskap
              uppmuntras i stället för att motverkas.
            </seg>
            <seg n="b96a1e9a">
              Vi är av den anledningen oroade av regeringens politik så här
              långt under mandatperioden. Vi ser hur beslut efter beslut går
              emot företagare, speciellt småföretagare. Sänkningen av arbetsgivaravgiften
              har tagits bort så att man har höjt avgifterna för småföretagaren
              med 37 000 kronor. Man har misslyckats med regelförenklingen,
              som är en väldigt viktig förutsättning för att småföretagare ska
              ha lust och kreativitet i arbetet. Man har inte kommit med några
              förslag för att förbättra trygghetssystemen för företagare. Allt
              det här är väldigt oroande.
            </seg>
            <seg n="9c2fe27f">
              Vi behöver en samhällsstruktur som ger stabila och gynnsamma
              villkor för företag. Vi tycker att det är befogat att från statligt
              håll göra särskilda satsningar för att stödja företag under vissa
              faser av deras livscykel. Det kan gälla ekonomiskt stöd, som är
              speciellt motiverat i det tidigaste skedet, när en idé ska omsättas
              till att bli ett företag. Men också i senare skeden i ett företags
              utveckling kan det behövas insatser i form av stöd, information
              och andra tjänster.
            </seg>
            <seg n="681c7915">
              En mycket viktig tidpunkt när ett sådant stöd är extra viktigt
              är den absoluta uppstartsfasen av ett företag, när såddkapital
              i någon form ofta behövs. I en motion har Miljöpartiet föreslagit
              att regeringen ska göra en utvärdering av den satsning på såddfinansiering
              genom Almi som man har gjort. Anledningen är att vi tror att det
              behövs statlig finansiering i mycket tidiga skeden av ett företags
              utveckling, därför att osäkerheten är då väldigt stor och det
              är ofta svårt att få tillgång till privat såddkapital och riskkapital
              via det vanliga finansieringssystemet.
            </seg>
            <seg n="8d1d4c6a">
              För Miljöpartiet är tillgången till såddfinansiering mycket viktig
              för att nya produkter ska kunna komma ut på marknaden och för
              att de ska bilda grund för framgångsrika företag. Vi tycker därför
              att en satsning på såddkapital inom Almi är väldigt välkommen.
            </seg>
            <seg n="78ee6421">
              Det är viktigt att satsningen utvärderas kontinuerligt för att
              vi ska kunna se att de här medlen ger den effekt som det var tänkt.
              Regeringen borde därför ge Almi i uppdrag att redovisa effekterna
              på ett sådant sätt att jämförelser kan göras med andra typer av
              såddfinansiering. Regeringen bör återkomma till riksdagen med
              en sådan utvärdering av såddkapitalsatsningen så att vi kan få
              ett underlag för att se om resurserna prioriteras riktigt.
            </seg>
            <seg n="ad76e10d">
              Herr talman! Jag vill också lyfta fram vikten av att stödja ökat
              lokalt ägande av företag. Lokala ägare med ett engagemang för
              orten tror vi kan bidra till en ökad stabilitet genom att de inte
              är lika benägna att flytta ut arbetstillfällen, på så sätt som
              globala koncerner till exempel är. Vi kan se att lokala ägare
              ofta har ett mycket mer långsiktigt perspektiv på sin investering
              och att beslut oftare fattas lokalt i viktiga frågor.
            </seg>
            <seg n="03d99321">
              För att stödja en utveckling med ökat lokalt ägande anser Miljöpartiet
              att man bör utreda möjligheten att införa ett system med offentliga
              lån med låg ränta till lokala investmentbolag. Sådana investmentbolag
              tror vi kommer att utveckla det lokala näringslivet på ett väldigt
              positivt sätt.
            </seg>
            <seg n="94e8777e">
              Från Miljöpartiets synvinkel är det också viktigt att öka möjligheten
              för de grupper i samhället som hittills har haft svårt att kunna
              starta företag. Det handlar till exempel om att förbättra möjligheten
              för kvinnors företagande. Det är väl känt att kvinnor i dag startar
              företag i mindre utsträckning än män. Ökningen av andelen kvinnor
              som är företagare har skett mycket långsamt, och fortfarande är
              i dag bara hälften så många kvinnor som män företagare.
            </seg>
            <seg n="9192b7d8">
              Vi är övertygade om att det går att göra någonting åt detta.
              Vi tror att man kan skapa mycket bättre förutsättningar för kvinnor
              att starta företag.
            </seg>
            <seg n="071d007c">
              Här har Nutek bedrivit ett framgångsrikt arbete genom utbildning
              och nätverksskapande, forskning och andra åtgärder för att skapa
              möjligheter för kvinnor att starta företag. Det program som Nutek
              har startat inbegriper information, rådgivning och affärsutveckling
              men också finansiering och arbete med att förändra attityder och
              skapa nya förebilder för kvinnligt företagande.
            </seg>
            <seg n="bdc52132">
              Från Miljöpartiets sida ser vi att det är viktigt att det här
              inte bara blir ett kortvarigt projekt som sedan tar slut. Vi har
              sett många sådana projekt som har tagit slut, och sedan har de
              goda ambitionerna och de resultat som har kommit ut av dem försvunnit.
            </seg>
            <seg n="56283d22">
              Vi tror att de erfarenheter och kunskaper som har utarbetats
              inom Nuteks arbete kan bli ett naturligt arbetssätt även för andra
              statliga myndigheter som arbetar med företagare och deras verksamheter.
            </seg>
            <seg n="0f0d6b94">
              Vi är också övertygade om att det snabbt behövs många olika insatser
              som sammantaget kan få stor betydelse för kvinnors företagande.
            </seg>
            <seg n="da0b51c1">
              Det handlar till exempel om att förändra trygghetssystemen.
            </seg>
            <seg n="4c3649aa">
              Det handlar om att ändra beräkningsgrunden för sjukpenninggrundande
              inkomst.
            </seg>
            <seg n="2b80a584">
              Det handlar om, som jag var inne på, om att sänka arbetsgivaravgiften
              för de allra minsta företagen. Vi vet att de i stor utsträckning
              drivs av kvinnor.
            </seg>
            <seg n="aaea3c23">
              Det handlar om att öka stödet till sociala och kooperativa företag.
              Vi vet att många av dem också drivs av kvinnor.
            </seg>
            <seg n="27913918">
              Det handlar om att förlänga tiden med vilande sjukpenninggrundande
              inkomst för att öka företagarnas trygghet någonting som vi vet
              värdesätts extra mycket just av kvinnliga företagare.
            </seg>
            <seg n="7b6f73e8">
              Det handlar om att kunna ge kvinnliga företagare och även manliga
              möjlighet att ha flera personer som kan ta hand om barnen och
              ta ut tillfällig föräldrapenning.
            </seg>
            <seg n="0d17b867">
              Herr talman! Även kooperativt företagande är en prioriterad fråga
              för Miljöpartiet. Varje år startas ungefär 500 nya kooperativa
              företag, och flertalet av dem har sitt ursprung i offentlig sektor.
              Det kan till exempel handla om äldreomsorg som ägs av brukarna,
              om sociala arbetskooperativ eller om kooperativ inom hälso- och
              sjukvårdsområdet.
            </seg>
            <seg n="b8a8419b">
              Det finns nu i dag också en stark trend av att även andra verksamheter,
              som hantverkare, revisorer och småföretagare, sluter sig samman
              i kooperativ form för att man ser att man kan hjälpa och stödja
              varandra. I dag finns det ungefär 25 kooperativa utvecklingscentrum
              där nya kooperatörer kan få råd och stöd.
            </seg>
            <seg n="e66a18aa">
              För Miljöpartiet har den sociala ekonomin mycket stora värden
              i form av ett ökat lokalt inflytande och ökade möjligheter för
              människor som annars står väldigt långt från arbetsmarknaden att
              få ett arbete.
            </seg>
            <seg n="65bb57af">
              Vi anser att kooperativt företagande bör stödjas mer än det görs
              i dag och har därför föreslagit att stödet till den sociala ekonomin,
              som kommer genom Nutek, ska ökas från 35 till 65 miljoner kronor
              per år. Det här stödet anser vi ska gå till exempel till kooperativa
              utvecklingscentrum och annan stödstruktur för att utveckla socialt
              företagande.
            </seg>
            <seg n="17afc967">
              Miljöpartiets reservation innebär sammantaget att man utvärderar
              satsningen på såddfinansiering så att den kan få en ökad stabilitet
              för framtiden, att man utvärderar Nuteks program för ökat kvinnligt
              företagande och ser till att vi kan få en fortsättning och att
              det blir långsiktigt och att man stöder den sociala ekonomin mer
              än vad man gör i dag. Vi ser att alla de här åtgärderna kommer
              att bidra till ett tryggare och stadigare företagande i Sverige.
            </seg>
          </u>
          <note type="speaker" n="d5823793">
            Anf. 164 KARIN PILSÄTER (fp):
          </note>
          <u who="karin_pilsater_c57dc7" xml:id="i-1dbd5b721a9e106f-0" n="b2d9e88d">
            <seg n="1bffc2c7">
              Herr talman! Företagandets villkor är naturligtvis helt avgörande
              för vår framtida möjlighet att ha ett gott välstånd och att människor
              ska kunna förverkliga sina drömmar och sina idéer och få en god
              vardag. Det är också helt avgörande att vi ser framtiden an med
              tillförsikt i globaliseringens tidevarv men inte med några armar
              i kors. Det går inte att vinna några framtida tävlingar med gamla
              medaljer, utan det är bara ny träning och att ständigt bli bättre
              när konkurrenterna blir bättre som gäller för att klara uppgiften.
            </seg>
            <seg n="8f52ff77">
              Utan att lägga ned så mycket mer tid på sådana här allmänna exposéer
              och på utvecklande av idéer tänkte jag bara be att få påpeka att
              det i grunden är entreprenörerna som gör det, ingen annan. Alla
              företagens vänner, som vi nu kommer att diskutera i själva debatten
              om betänkandet, kan vara med och hjälpa till. Men det är som det
              sägs i det gamla kinesiska ordspråket: Du kan leda en häst fram
              till vattnet, men den måste dricka själv.
            </seg>
            <seg n="dcf4f23a">
              Det är väldigt viktigt att vi kommer ihåg det när vi pratar om
              företagsfrämjande insatser. Det är bara om enskilda personer,
              du och jag, bestämmer sig för att de faktiskt vill omsätta en
              idé om en födkrok eller en idé som kan bli en innovation, det
              vill säga en upptäckt, eller har en affärsidé som också omsätts
              i kommersiell verksamhet som det händer någonting.
            </seg>
            <seg n="e6a7fcdb">
              Företagsfrämjandet kan vara uppmuntrande eller stötta där det
              finns brister eller kanske täppa till någon lucka i marknaden
              som inte täpps till av sig själv, ett så kallat marknadsmisslyckande,
              men det kan aldrig starta några företag.
            </seg>
            <seg n="00c80842">
              I det här betänkandet som handlar om företagsfrämjande insatser
              har vi haft att behandla två rapporter från Riksrevisionen. Man
              har granskat en del av statens företagsfrämjande insatser. I en
              rapport har man granskat Almi Företagspartner. I en rapport har
              man granskat de särskilda insatserna för vissa prioriterade grupper,
              främst invandrare och kvinnor.
            </seg>
            <seg n="03a41dc4">
              När man ska utforma sådana här företagsfrämjande insatser måste
              man först bestämma sig för vilket mål man har. När man har bestämt
              det måste man bestämma sig för vilken metod och vilka medel man
              tror leder fram mot det målet. Sedan måste man välja vilken aktör
              som man tror är bäst på att använda medlen och genomföra metoderna.
              När det är gjort är det bra med en granskning och en utvärdering
              av insatserna. Nådde de till målet? Men det handlar också om andra
              frågor: Var målet bra? Var det rätt tänkt? Sedan drar man sin
              slutsats.
            </seg>
            <seg n="a231c132">
              I de här granskningarna har Riksrevisionen kommit fram till,
              när det gäller Almi Företagspartner, att de har en rätt omfattande
              kritik mot det sätt som samhällsuppdraget utförs på. De har kritik
              när det gäller stora brister i regeringens styrning av det här.
              Det här är inte den första, utan det är en av många återkommande
              kritiska granskningar av regeringens styrning av de statliga bolagens
              samhällsuppdrag som Riksrevisionen har kommit med.
            </seg>
            <seg n="1ba86e38">
              Nu riktar sig de här kritiska granskningarna mot den föregående
              regeringen, vill jag påpeka. Det finns ingenting som säger att
              det inte kan komma nya granskningar som kritiserar den nuvarande
              regeringen, men så har ännu inte skett. Men den här ganska förödande
              kritiken gäller då hur den föregående regeringen har skött de
              här frågorna.
            </seg>
            <seg n="28dd5887">
              När det gäller både de företagsfrämjande insatserna för prioriterade
              målgrupper och Almi har regeringen redan innan vi tar ställning
              till de här rapporterna i dag dragit slutsatser och initierat
              förändringar. Man tyckte nämligen också att det här var befogad
              kritik. Det handlar exempelvis om att ge Nutek tydligare direktiv
              på området när det gäller att redovisa och tänka igenom hur de
              här prioriterade målgrupperna ska nås och om att det sker vissa
              förändringar i uppdragen till Almi.
            </seg>
            <seg n="a83ef52a">
              Men den viktigaste frågan är egentligen inte: Hur sköter man
              specifikt de här enskilda uppgifterna? Som vi vet finns det en
              hel uppsjö av åtgärder, program, främjanden och aktörer. Utvärderas
              de var och en för sig får man ingen samlad bild. Jag tycker redan
              de föregående talarnas inlägg visar just på det. Man har väldigt
              många idéer. Man ser en lucka någonstans, och så sätter man dit
              en ny åtgärd i någon form och tar gärna in en ny aktör.
            </seg>
            <seg n="26df3c86">
              Det sammanlagda lapptäcket måste man sätta ett ganska stort frågetecken
              för. Hur ändamålsenligt är det egentligen? Förmår man att nå målen?
              Och, framför allt, vad var det för mål vi hade? Det är rätt ofta
              ganska oklart.
            </seg>
            <seg n="61c29e63">
              I samband med att utskottet behandlade det här bad vi, som tidigare
              nämnts, tolv olika aktörer på området att komma och berätta om
              sin verksamhet. Utifrån den typen av föredragning och korta frågor
              går det inte att dra några slutsatser om hur man borde göra i
              stället. Men det är ganska uppenbart utifrån den redogörelsen
              och genom att man tar del av olika rapporter och årsredovisningar
              och så vidare att det är en väldig överlappning. Det är väldigt
              många aktörer. Uppdragen är ganska oklara. Det är många olika
              typer av aktörer. En del handlar om olika typer av finansieringsinsatser.
              Andra handlar om andra typer av främjandeinsatser. En del har
              rådgivning. En del har bådeoch. Staten äger en del. Staten ger
              bidrag till en del andra och så vidare.
            </seg>
            <seg n="eff6cc9d">
              Därför tycker vi från utskottets majoritet utskottet är faktiskt
              till och med helt enigt att det inte räcker med den utredning
              som regeringen redan har initierat när det gäller statens finansieringsinsatser,
              som alltså inte bara ska beröra Almi, som Riksrevisionen föreslog.
              Den behöver beröra samtliga aktörer för att vi ska se hur de kan
              komplettera och i viss mån kanske, ifall det är befogat, också
              konkurrera med varandra till gagn för den enskilde. Det behövs
              också en samlad översyn av de här rådgivningsinsatserna.
            </seg>
            <seg n="48c744bf">
              Vad är rimliga behov? Vad är marknadsmisslyckandet, det vill
              säga vad är statens uppgift? Vilka befintliga aktörer och modeller
              är funktionella och verksamma och når vettiga mål? Var finns överlappningarna?
              Var finns luckorna?
            </seg>
            <seg n="e2be98c9">
              Först när en sådan är gjord är det lämpligt att gå in och renodla
              och förtydliga uppdragen och också se vilka olika typer av aktörer
              som det är lämpligt att använda statens insatser för.
            </seg>
            <seg n="526f4bec">
              Många av de förslag som ändå finns i de här tre reservationerna
              är, om man ska vara ärlig, ganska allmänt hållna. De förslag som
              man vill tillkännage för regeringen är, åtminstone så som de beskrivs
              här, ganska lika mycket av det som redan pågår.
            </seg>
            <seg n="d8d2cb97">
              Jag vet inte riktigt hur stor skillnad man kan säga att det är
              på ett nationellt handlingsprogram och på ett tvärtsektoriellt
              nationellt program för socialt företagande. Det kanske är någon
              semantisk skillnad som är jättestor. Men det framgår inte riktigt,
              om man tittar på det här, vad den helt avgörande skillnaden mellan
              ett tvärsektoriellt nationellt program och ett nationellt handlingsprogram
              är. Men det kanske är jätteviktigt. Jag tror att det i stor utsträckning
              är så att vi vill tala om hur väl vi vill företagandet.
            </seg>
            <seg n="2bd42078">
              Då vill jag ändå på något sätt backa tillbaka till att det inte
              är företagens vänner vi i den här församlingen är faktiskt en
              av de här vännerna som startar och driver företagen, utan det
              är företagarna själva. Det är entreprenörerna själva.
            </seg>
            <seg n="a4b0aed5">
              Jag vill bara snabbt kommentera en specifik frågeställning. Det
              gäller programmet för kvinnors företagande. Jag tycker att det
              som framförs i Miljöpartiets reservation är väldigt viktigt, nämligen
              att programmet noga måste utvärderas.
            </seg>
            <seg n="89e5d35e">
              Jag tycker att det på hela det här företagsfrämjande och näringslivsfrämjande
              området är alldeles för mycket åtgärder och program som genomförs
              och som sedan inte utvärderas. När man upptäcker att det finns
              brister ute i samhället lägger man på ett program till utan att
              man har någon aning om ifall det förra över huvud taget gav något
              resultat och om det i så fall var positivt eller kanske tvärtom
              mest störde.
            </seg>
            <seg n="2cfed38b">
              Evidensbasering pratar man väldigt mycket om i sjukvården.
            </seg>
            <seg n="a9dd451a">
              Det är ingen som skulle få för sig att man i den vanliga sjukvården
              skulle skriva ut ny medicin efter den gamla ifall man inte hade
              en aning om att det gamla över huvud taget var till någon nytta.
              Men när det gäller näringspolitiken är evidensbaseringen ganska
              eftersatt.
            </seg>
            <seg n="8c54ef5c">
              Karin Åström nämnde tidigare att det var några marknadsekonomer
              som sade si eller så. När det gäller näringspolitiken är det tyvärr
              så att man fördjupar sig alldeles för lite i utvärderingar och
              forskning som finns, vad som fungerar och vad som är lämpligt.
            </seg>
            <seg n="bf92b45e">
              Herr talman! Utöver de specifika frågeställningar som vi tar
              upp här vill jag säga följande. Om vi ska få ett gott företagsklimat
              i Sverige med många människor i Sverige som vill driva företag,
              äga företag och vara med och äga andras företag är det otroligt
              viktigt att vi förbättrar de generella villkoren.
            </seg>
            <seg n="f338683f">
              Under många decennier har vi i det här landet missgynnat inhemska
              ägare gentemot utländska och missgynnat privata ägare gentemot
              institutionella. Det är en av de viktigaste förklaringarna till
              att vi har få lokala ägare, som Per Bolund nämnde. Jag vet inte
              riktigt vad en lokal ägare är. Vi är väl alla lokala just där
              vi befinner oss. Men det handlar om ägare som är baserade här
              i Sverige.
            </seg>
            <seg n="ffe1bb07">
              En viktig åtgärd som regeringe har gjort och som vi har röstat
              igenom här i riksdagen är att ta bort förmögenhetsskatten. Det
              kan innebära att betydligt mer av de sparpengar som finns i det
              här landet också kommer att användas i landet.
            </seg>
            <seg n="f1141bb9">
              Den översyn och utredning som regeringen ska tillsätta när det
              gäller skatteincitament för riskkapital tror jag är minst lika
              viktig som den andra översynen som gäller de statliga insatserna.
              Det är ändå alltid så att riskkapital är kapital som kan riskeras,
              och det är ändå alltid bäst att det är den som äger pengarna som
              också bedömer om risken är värd att ta. Det är viktigt att människor
              har mer egna pengar att riskera.
            </seg>
          </u>
          <note n="b0c9ccd1">
            Herr talman! Jag yrkar bifall till majoritetens förslag och avslag
            på reservationerna.
          </note>
          <note type="speaker" n="3f6b4eb5">
            Anf. 165 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-1" n="90dec4e5">
            <seg n="833360cf">
              Herr talman! Jag kan ge Karin Pilsäter rätt i att det behövs
              en genomgång. Det gäller för oss att få en överblick över alla
              aktörer, vad de gör och vad resultatet av deras verksamhet är.
              Det instämmer jag i.
            </seg>
            <seg n="e86b1a4a">
              När vi diskuterar näringspolitik talar vi om framtiden inte bara
              för företagande utan framtiden för Sverige som nation, hur den
              ska utvecklas, hur och var sysselsättningen ska vara och vad vi
              ska leva av i framtiden.
            </seg>
            <seg n="bed16bbd">
              Det är givetvis väldigt intressant hur vi hanterar alla nya innovationer
              som finns och hur de förhoppningsvis ska kommersialiseras och
              medverka till en utveckling i Sverige.
            </seg>
            <seg n="734b3522">
              Karin Pilsäter refererar här till ett gammal kinesiskt ordspråk.
              Man kan leda hästen fram till vatten, men hästen måste dricka
              själv. Problemen uppstår när vattnet har sinat och det inte finns
              något vatten kvar. Vem ska då hjälpa till?
            </seg>
            <seg n="0410aa05">
              Det är vad jag menar när vi talar just om innovationer som ska
              kommersialiseras, när den hjälpen kommer utifrån. Jag skulle helst
              se att de innovationerna kunde kommersialiseras och bli en verksamhet
              i Sverige där det finns svenska intressen med att bygga upp det.
            </seg>
            <seg n="0d925eeb">
              När de nu inte vill vara med måste staten träda in och gå in
              med riskkapital. Jag förstår inte varför inte regeringen ser det
              som håller på att hända och gör någonting åt situationen. Jag
              skulle vilja höra din synpunkt på det.
            </seg>
          </u>
          <note type="speaker" n="d731b451">
            Anf. 166 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-1dbd5b721a9e106f-1" n="b2d9e88d">
            <seg n="7cebfc37">
              Herr talman! Jag förstod inte riktigt liknelsen med vattnet och
              bristen på riskkapital. Det var möjligen så att om man kunde leda
              någon fram till ett riskkapital kunde det gå bra om det bara fanns
              något.
            </seg>
            <seg n="5800ce35">
              Innovation är något som per definition är kommersialiserat. En
              god idé som inte blir realiserad är en värdelös idé. Däremot är
              en halvbra idé som blir realiserad och genomförd en god idé, som
              Håkan Lans sade en gång.
            </seg>
            <seg n="66faee3d">
              Man kan när det gäller miljöteknik fråga sig: Varför är det brist
              på riskkapital, och var är det brist på riskkapital? Det finns
              väldigt mycket kapital. Frågan är: Var finns det marknadsmisslyckande?
              Var finns det matchningsproblem? Vad är det lämpliga för staten
              att gå in och göra?
            </seg>
            <seg n="dcc1ceb5">
              När det gäller den här typen av större investeringar talas det
              om att skapa fonder. Det finns enorma fonder. Problemet finns
              i de allra tidigaste skedena.
            </seg>
            <seg n="06d22ce9">
              När det gäller just miljöteknik finns det en hel del som tyder
              på att det kan vara så att det skiljer sig mellan miljöteknik
              och andra typer av tekniska områden. Men det gör det inte på ett
              så avgörande sätt att man ska särbehandla den frågeställningen
              eller den typen av företagsidéer.
            </seg>
            <seg n="9387fa01">
              Det är väldigt viktigt med en översyn av just var de statliga
              insatserna ska sättas in så att man inte onödigtvis använder statligt
              kapital där det redan mycket väl kunde finnas annat privat kapital.
            </seg>
            <seg n="a310704b">
              Framför allt tror jag att de statliga insatserna betydligt mer
              än i dag behöver fokuseras på de tidigaste skedena där riskerna
              är alldeles för stora.
            </seg>
            <seg n="dd94b419">
              Just på miljöteknikområdet tillkommer utöver de risker som alltid
              finns med den typen av nya innovationer att det också finns en
              politisk risk som är större än annars. Man vet inte hur regelverken
              kommer att utveckla sig framöver. Det blir en tillkommande politisk
              risk som skiljer sig där.
            </seg>
            <seg n="0e0fb881">
              Det finns heller ännu inte någon förklaring som skulle säga att
              Sverige skulle komma sämre ut än andra länder på det området.
              Där skulle det behövas mer fakta på bordet.
            </seg>
          </u>
          <note type="speaker" n="8325738c">
            Anf. 167 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-2" n="90dec4e5">
            <seg n="d6731829">
              Herr talman! Verkligheten i dag är att det är utländskt kapital
              som går in och gör satsningarna på de innovationer som finns.
              Svenska riskkapitalister har uttryckligen sagt: Detta är inte
              vårt bord. Det här måste staten sköta om. Det sades i en debatt
              med näringsministern för cirka ett år sedan.
            </seg>
            <seg n="3df58824">
              Det var en upprörd historia där näringsministern var klar och
              tydlig med att det var marknadens uppgift, och marknaden sade:
              Nej, det är inte vår uppgift. Då uppstår ett problem. Ingen gör
              någonting, och idéerna försvinner.
            </seg>
            <seg n="7c4cfe64">
              Det handlar om vad vi talade om, nämligen vad vi ska leva av
              i framtiden. Här finns det enorma möjligheter för Sverige att
              skapa en ny nisch, ny sysselsättning och exportindustri. Men regeringen
              gör ingenting här.
            </seg>
            <seg n="aa195c5d">
              Det finns flera exempel på detta misslyckande. Man drar ned på
              Exportrådets stöd som skulle kunna hjälpa till för att få till
              exempel miljöteknikföretag ut på marknaden. Det är situationen
              i dag i Sverige.
            </seg>
            <seg n="df695986">
              När man leder en häst fram till vattnet som den ska dricka och
              leva av och det har sinat så måste man tillföra det. Det är vad
              jag menar med riskkapitalet. Jag tror nog att Karin Pilsäter förstod
              den liknelsen.
            </seg>
          </u>
          <note type="speaker" n="40336ae2">
            Anf. 168 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-1dbd5b721a9e106f-2" n="b2d9e88d">
            <seg n="b94c6e09">
              Herr talman! Det är som om det vore så att riskkapitalisterna,
              det vill säga alla människor som har något riskkapital att satsa,
              var med i någon sorts förening som sedan hade haft årsmöte, röstat
              på det årsmötet och unisont kommit fram till: Vi tänker inte satsa
              på någonting som har något med miljöteknik att göra. Sedan utsåg
              de ett ombud som fick föra en debatt med näringsministern och
              meddela det. Om det vore så skulle det som du säger kunna vara
              korrekt, men så är det inte.
            </seg>
            <seg n="447b2d1a">
              Riskkapital finns i alla möjliga upptänkliga former och med alla
              möjliga upptänkliga ägare. Det satsas massor i dag. Det är inte
              så att det satsas någonting. Det satsas massor. Möjligen skulle
              det kunna behövas mer utifrån de affärsidéer och innovationer
              som finns.
            </seg>
            <seg n="9e6acc57">
              Det tycker jag att man ska titta på. Dessutom är de statliga
              insatserna på det här området inte alls försumbara. Det satsas
              en hel del även genom de olika statliga fonderna. Det gäller exempelvis
              Innovationsfonden och Industrifonden, och så vidare.
            </seg>
            <seg n="37aaa9cb">
              Vi har AP-fonderna som också kommer in här genom sina satsningar
              på onoterade bolag. Frågan är om det behövs en särskild inriktning
              utöver det som redan görs i de riktigt tidiga skedena. Jag tycker
              att man ska titta på om det finns ett särskilt marknadsmisslyckande
              som gäller detta område.
            </seg>
            <seg n="229009b3">
              Såvitt jag är rätt underrättad efter att ha läst era förslag
              talar ni om 200 miljoner kronor. Dessa 200 miljoner skulle kunna
              vara mycket pengar i fall man satsade i riktigt tidiga skeden.
              Det skulle kunna vara rätt mycket som tillkommer.
            </seg>
            <seg n="c75344c6">
              Men om man talar mer generellt i riskkapitaltermer är 200 miljoner
              ingenting. Det räcker kanske till ett företag som har ett finansieringsbehov.
            </seg>
            <seg n="bd24866e">
              Detta är mycket större frågor än att hålla på och tjafsa med
              så kallade pressmeddelandepengar i det här sammanhanget. Jag tycker
              att vi även på det här området ska veta lite noggrannare vad det
              är vi gör innan vi sätter i gång med några stora saker.
            </seg>
            <seg n="2b7a3714">
              Jag vet inte vad ni mer tänker er för fonderingspengar. Det låter
              lite som att ni tyckte att man skulle ta pengarna från försäljningen
              av Vin &amp; Sprit, som vi först inte tyckte att man skulle sälja
              över huvud taget. Men nu när det väl är gjort ska man bygga upp
              någon statlig fond.
            </seg>
            <seg n="089af22e">
              Vi får säkert höra mer av Vänsterpartiet på den punkten. Men
              tills vidare tycker jag nog att vi ska arbeta vidare efter de
              riktlinjer som redan är givna.
            </seg>
          </u>
          <note type="speaker" n="d6572fb7">
            Anf. 169 MARIA PLASS (m):
          </note>
          <u who="maria_plass_1ade52" xml:id="i-671d6790b8a3730b-0" n="de6a843a">
            <seg n="e2f903fb">
              Herr talman! I näringsutskottet har vi haft förmånen att få träffa
              ett antal aktörer som arbetar med företagsfrämjande insatser såsom
              finansiering och rådgivning. Dessa aktörer verkar dels generellt
              gentemot företagen, dels gentemot specifika grupper såsom nyföretagare,
              det sociala företagandet, kvinnors företagande med mera.
            </seg>
            <seg n="4f0f0ab0">
              Samtliga har sagt att de arbetar med rådgivning, och hälften
              med finansiering. Det gör att det kan förekomma överlappningar
              i deras verksamheter. Det är därför med tillfredsställelse jag
              kan konstatera att näringsutskottet enhälligt är överens om att
              regeringen bör komplettera den beslutande utredningen om finansieringsinsatser
              för små och medelstora företag med en utvärdering och en översyn
              av rådgivningsinsatserna för företag.
            </seg>
            <seg n="080f1dd6">
              I många avseenden har Sverige goda förutsättningar för företagande.
              Vi har en välutbildad befolkning. Vi tar snabbt till oss ny teknik.
              Näringslivet visar på uppfinningsrikedom och bred verksamhet inom
              forskning och utveckling. Men det finns trösklar att ta sig över
              som företagare och faktorer som upplevs som hämmande för företagande
              och entreprenörskap. Detta kan särskilt gälla kvinnor, unga, personer
              med utländsk bakgrund eller personer inom den sociala ekonomin
              som vill starta och driva företag.
            </seg>
            <seg n="15ab6295">
              Alliansregeringen vill så långt det är möjligt minimera de faktorer
              som försvårar för personer som vill förverkliga sina drömmar och
              ambitioner om att starta, driva och utveckla sitt företag. Sverige
              behöver fler entreprenörer och fler företag som vågar anställa.
              Jag kan nu konstatera att antalet nystartade företag ökade med
              ungefär 10 procent mellan år 2006 och 2007, vilket är mycket glädjande
              och visar att Sverige är på rätt väg.
            </seg>
            <seg n="097e265c">
              Alliansregeringen gör och har gjort betydande insatser för företagen,
              särskilt i prioriterade grupper. Låt mig få ge ett par exempel.
              Företag som drivs av utlandsfödda personer är en viktig del av
              den svenska ekonomin. I Sverige startas i dag vart femte företag
              av en utlandsfödd person. Egenföretagandet är vanligt exempelvis
              bland dem som är födda i Asien, men mer ovanligt bland dem som
              är födda i Afrika eller Sydamerika. Variationer i vistelsetid,
              utbildningsnivå, arbetslivserfarenhet, ålder och personliga förutsättningar
              påverkar för utlandsfödda såväl för dem som är födda i Sverige
              när det gäller huruvida man är företagare eller anställd.
            </seg>
            <seg n="a4f83b44">
              Alliansregeringen har gett Nutek i uppdrag att ta fram ett nationellt
              program för att främja invandrares företagande. Syftet med programmet
              är att invandrare ska få förbättrad möjlighet att starta och utveckla
              sitt företag eller ta över ett befintligt företag. Programmet
              har 20 miljoner per år i tre år och beräknas starta i sommar.
            </seg>
            <seg n="af254fea">
              Det finns en stor potential för ökat företagande bland kvinnor
              som regeringen vill ta till vara. Regeringen lanserade därför
              i budgetpropositionen 2007 en omfattande satsning för att främja
              samt öka forskningen och kunskapen om kvinnligt företagande. 100
              miljoner kronor per år under tre år satsas därför på att öka antalet
              kvinnliga företagare. Programmet genomförs och samordnas av Nutek
              och verkar inom fyra delprogram, nämligen
            </seg>
            <seg n="60491f6c">
              I det sistnämnda vill jag lyfta fram de nyligen utsedda ambassadörerna
              som ska verka som goda exempel och inspirera kvinnor att våga
              ta steget att bli företagare. Att ändra och förbättra kvinnors
              attityd till företagande är viktigt, så att fler kvinnor kan identifiera
              sig själva som företagare och inte bara se företagare som män
              i näringslivstoppen.
            </seg>
            <seg n="0bf575bd">
              Många kvinnor arbetar inom kommun och landsting. Enligt en undersökning
              som Svenskt Näringsliv har genomfört tillhör kvinnliga offentliganställda,
              till exempel barnskötare, vårdbiträden och undersköterskor, den
              grupp som är mest intresserad av att starta företag. Tyvärr är
              det också den gruppen som har svårast att övervinna de konkreta
              hindren till exempel vid en upphandling.
            </seg>
            <seg n="c2faa4e0">
              Nutek har via Socialstyrelsen fått ett uppdrag gällande utveckling
              av en modell för bidragsgivning i syfte att stödja entreprenörskap
              inom hälso- och sjukvården samt omsorgen. Detta är en del av den
              satsning som regeringen gör för att stödja vårdpersonal och då
              givetvis inte bara kvinnor som vill ta över driften av verksamhet
              som drivs i offentlig regi, så kallat avknoppningsstöd.
            </seg>
            <seg n="1bc80c77">
              Sverige har ett av västvärldens mest omfattande trygghetssystem
              om man är anställd. Både manliga och kvinnliga företagare har
              lägre sjukfrånvaro än vad anställda har. Kvinnliga företagare
              tar bara ut hälften av den föräldraledighet som kvinnliga anställda
              tar ut. Man kan som egenföretagare vara medlem i a-kassan, men
              möjligheten att få ersättning vid arbetslöshet är begränsad av
              ett antal villkor. Skillnader finns i de stela regler som omsluter
              trygghetssystemen och som indirekt motverkar nyföretagandet.
            </seg>
            <seg n="ef5ee186">
              Regeringen har nu tillsatt en utredning, och vi ser fram emot
              de förslag till förändringar som den särskilda utredaren kommer
              att lämna i augusti i år.
            </seg>
            <seg n="d8057f9c">
              De sociala företagen upplever specifika problem, till exempel
              bristande kunskap hos rådgivare, svårighet att få tillgång till
              kapital eller lån utan säkerhet, hinder i upphandlingsprocessen,
              kunskap om vad socialt företagande är och så vidare.
            </seg>
            <seg n="421bb07a">
              Regeringen har gett fyra myndigheter Nutek, Arbetsförmedlingen,
              Försäkringskassan och Socialstyrelsen i uppdrag att ta fram förslag
              på insatser som ska stimulera till att fler sociala företag startar
              och växer. Dessa inbegriper att skapa myndighetsövergripande lösningar
              och en genomgång av vilka ersättningar som kan ges från olika
              trygghetssystem som de personer som arbetar i sociala företag
              kan få del av. Man ska också titta på finansieringsmöjligheterna
              och se över möjligheten för sociala företag att delta i offentliga
              upphandlingar.
            </seg>
            <seg n="1f7478bb">
              Jag vill också nämna kreditgarantiföreningar och garantifonder
              som växer fram. Det är positivt.
            </seg>
            <seg n="dde53218">
              I måndags presenterades ett förslag till överenskommelse mellan
              regeringen och idéburna organisationer inom det sociala området,
              vilket innebär att man har startat ett arbete med att utveckla
              relationer mellan det offentliga och den sociala ekonomin. Detta
              ska präglas av dialog, delaktighet och samverkan. Under perioden
              april till och med juni inbjuds organisationer att lämna synpunkter
              på förslaget.
            </seg>
          </u>
          <note n="965abf7b">
            Därmed, herr talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note type="speaker" n="09943bae">
            Anf. 170 KARIN ÅSTRÖM (s) replik:
          </note>
          <u who="karin_astrom_fd6bf9" xml:id="i-9c0213fef3f0b150-1" n="81074eff">
            <seg n="dcd56730">
              Herr talman! Maria Plass säger att ni har minimerat de situationer
              som försvårar för start av eget företagande. Men så är det faktiskt
              inte. Det är mycket ord och lite handling, skulle jag vilja säga.
              Det ni beslutar stämmer inte med den verklighet som vi möter ute
              i bygderna.
            </seg>
            <seg n="9edfe361">
              Jag har en kort kommentar till socialförsäkringssystemet. Det
              var vår regering som startade översynen av det sociala försäkringssystemet
              för småföretagare. Bland det första ni gjorde var att lägga ned
              den översynen. Sedan har ni fördröjt tillsättandet av en utredare.
              Det är en procedur kring det också. Ni har fördröjt hela processen,
              och det ger signalen att ni inte är intresserade av att småföretagare
              ska få den tryggheten.
            </seg>
            <seg n="d369b640">
              Jag ska kort beröra någonting annat också det sociala företagandet.
              På Sunderbyns folkhögskola uppe i Norrbotten fanns det folk som
              ville börja med socialt företagande alldeles i skarven när ni
              tillträdde regeringsmakten. Det var en grupp som höll på att lära
              sig, och de var jätteglada att de hade fått komma ut och skulle
              få den här möjligheten.
            </seg>
            <seg n="897bfca9">
              Vad hände vid årsskiftet? Ni drog bort de arbetsmarknadspolitiska
              åtgärderna. Många av de här människorna fick gå hem. Där satt
              många av dem i sina egna lägenheter och isolerades igen. Det här
              är människor som har handikapp av olika slag. De såg den här början
              på det sociala företagandet som den kanske största drömmen i deras
              liv. Det skulle stärka deras framtida möjligheter till studier
              eller kanske fortsatt eget företagande.
            </seg>
            <seg n="1d9883ea">
              Vad är det du säger, Maria Plass? Vad är det ni ser till att
              ni gör bättre?
            </seg>
          </u>
          <note type="speaker" n="35908830">
            Anf. 171 MARIA PLASS (m) replik:
          </note>
          <u who="maria_plass_1ade52" xml:id="i-671d6790b8a3730b-1" n="de6a843a">
            <seg n="c0a023ec">
              Herr talman! Precis så säger jag, Karin Åström. Vi gör det bättre.
              Det tar mer än två minuter att räkna upp de åtgärder som vi har
              vidtagit och som ni inte vidtog.
            </seg>
            <seg n="24538944">
              Jag blev lite fascinerad när jag läste den här reservationen
              när det gäller trygghetssystemen. Er reservation handlar bara
              om historia och inte om vad ni vill att man ska göra.
            </seg>
            <seg n="541dbcff">
              Vi har tillsatt en utredning. Jag sitter själv med i referensgruppen.
              Ett arbete har påbörjats. Det ska redovisas i augusti. Socialdemokraterna
              har, precis som alla andra partier, med en representant. Det pågår
              ett arbete som jag tror kommer att bli väldigt bra. Ni koncentrerar
              er på att prata om historia. Nu gäller det väl ändå att få till
              det här arbetet.
            </seg>
            <seg n="920b32b9">
              När det gäller starten och besluten förstod jag inte riktigt
              vad du menar. Vi försöker minimera situationerna så att en person
              som ska starta företag också gör det, men inte på det sätt som
              ni gör det. Ni vill ha stöd, stöd och stöd. På något sätt diskvalificerar
              ni människors egen vilja att komma i gång. Det viktigaste för
              att ett företag ska bli lyckat är inte stödet utan människans
              drivkraft och den idé som man har om att starta ett företag och
              utveckla det.
            </seg>
          </u>
          <note type="speaker" n="a9cf2c85">
            Anf. 172 KARIN ÅSTRÖM (s) replik:
          </note>
          <u who="karin_astrom_fd6bf9" xml:id="i-9c0213fef3f0b150-2" n="81074eff">
            <seg n="786af9ea">
              Herr talman! Om jag ska tolka det Maria Plass säger så säger
              hon att marknaden helt ska sköta företagandet och även det sociala
              företagandet. Det vi menar med socialt företagande är företag
              där handikappade och grupper som normalt har det svårt i samhället
              får en möjlighet att komma in. Vi tror inte på er lösning. Vi
              vill se en annan lösning på det sociala företagandet.
            </seg>
            <seg n="057fa474">
              Jag måste koppla tillbaka igen. För vilka gör ni det bättre?
              Det är min fråga. För vilka gör ni det bättre? Verkligheten ser
              helt annorlunda ut ute i bygderna när vi träffar företagare och
              människor som har varit inne i sociala kooperativ och har en helt
              annan tillvaro i dag. För vilka gör ni det bättre? Ni har ju försämrat
              för småföretagarna. Ni har höjt arbetsgivaravgiften för dem med
              37 000 per år. Ni har tagit bort att soloföretagare hade möjlighet
              att anställa en extra under ett år för att utveckla verksamheten.
              Ni har tagit bort det. Ni har tagit bort de arbetsmarknadspolitiska
              åtgärder som gagnade de småföretagare som behövde dem.
            </seg>
            <seg n="35060894">
              Ni har också sett till så att det har blivit mer regelkrångel.
              När kan man tänka sig att översynen av regelkrånglet kommer? När
              kommer förslagen på vad ni tänker göra?
            </seg>
            <seg n="5112259f">
              Vi har en helt annan verklighetsuppfattning du och jag, Maria
              Plass. Jag kan bara konstatera att er regering kommer med väldigt
              många ord och budskap men väldigt lite handling. Det är en tvärtompolitik
              som bedrivs.
            </seg>
          </u>
          <note type="speaker" n="c94d6326">
            Anf. 173 MARIA PLASS (m) replik:
          </note>
          <u who="maria_plass_1ade52" xml:id="i-671d6790b8a3730b-2" n="de6a843a">
            <seg n="a24511f0">
              Herr talman! Vi har skilda verklighetsuppfattningar tror jag,
              Karin Åström. Vi ser olika saker, och vi för en annorlunda politik.
              Men jag känner inte igen den beskrivning som du ger av min verklighet.
              10 procent fler företag har startats 20062007. Det är kanske inte
              en slump. Socialdemokraterna gjorde ingenting under sina tolv
              år. Jag såg ingenting för det kvinnliga företagandet under dessa
              tolv, men nu har man plötsligt vaknat och börjat prata om det
              i opposition.
            </seg>
            <seg n="c9607e42">
              Jag vet inte vilken typ av bidrag som du var inne på nu, men
              du nämnde starta-eget-bidraget tidigare. Starta-eget-bidraget
              finns faktiskt kvar för dem som är arbetslösa eller arbetssökande
              och också i olika typer av stödområden. Men faktum är att det
              är färre som söker jobb nu. Det är färre som är arbetslösa. Då
              är det inte lika många som söker det här bidraget. De har kanske
              fått ett arbete och övergett tanken på att starta eget.
            </seg>
            <seg n="372eb903">
              Vi kan konstatera att vi har olika verklighetsuppfattning, men
              jag tror faktiskt på den verklighet som jag ser när jag kommer
              ut. Både företagen och Svenskt Näringsliv säger att det har blivit
              betydligt mycket bättre att starta och driva företag sedan alliansregeringen
              kom till makten. Förut hände ingenting. Nu händer det väldigt
              mycket, och det ser man bara som positivt.
            </seg>
            <seg n="59a351e4">
              När det gäller den sociala ekonomin och det sociala företagandet
              vet du sedan tidigare att jag har ett stort engagemang för det.
              Däremot kan jag inte kommentera någon folkhögskola eller något
              annat i Norrland. Men jag konstaterar att vi jobbar för att se
              till att personer som arbetar i de sociala företagen ska få det
              bättre och få del av ändrade regelverk. Man ska titta på finansieringsmöjligheter
              och se till att de kan få vara med i de offentliga upphandlingarna.
              Det är en styrka för de sociala företagen.
            </seg>
          </u>
          <note type="speaker" n="4af4f8e7">
            Anf. 174 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-0" n="85d07a3a">
            <seg n="6ee11a02">
              Herr talman! Jag vill ta upp två frågor om kvinnors företagande
              som Maria Plass också tog upp i sitt anförande. Den första gäller
              det här förslaget om ambassadörer för kvinnligt företagande som
              man nu håller på att genomföra. Till att börja med vill jag säga
              att jag tycker att det är ett bra förslag. Jag tror att det kan
              göra en stor och positiv skillnad. Det blir fler förebilder för
              kvinnor som ser att man faktiskt kan starta företag och förverkliga
              sina idéer.
            </seg>
            <seg n="6379c3bd">
              Däremot har det kommit till min kännedom att de här kvinnorna
              som ska bli ambassadörer inte får någon ersättning för det arbete
              de lägger ned. De förväntas alltså arbeta gratis för att sprida
              kunskapen om kvinnligt företagande. Jag ser det som ett stort
              problem. Jag hävdar att manliga företagare aldrig skulle behandlas
              på det sättet. Man skulle aldrig förvänta sig att de skulle arbeta
              utan ersättning för att utföra arbete för regeringens räkning.
            </seg>
            <seg n="8ae03240">
              Jag tycker att man i förlängningen kan säga att här är att förvärra
              klyftorna mellan könen. Man utnyttjar kvinnors solidaritet med
              varandra för att spara pengar för regeringens räkning. Det tycker
              jag är otidsenligt. Jag tycker att ska man genomföra en sådan
              här reform måste man också betala de kvinnor som ställer upp och
              gör det här viktiga arbetet. Det är ändå kvinnor som driver egna
              företag runt om i landet. I vissa fall är det småföretagare som
              kommer att prata för andra kvinnor och tvingas att avstå från
              att arbeta i sitt företag. De blir kanske tvungna att anställa
              en ersättare för att få verksamheten att gå runt. Att förvänta
              sig att de ska göra det oavlönat tycker jag är ganska upprörande.
              Jag vill gärna höra om du inte ser det som ett problem, Maria
              Plass, att ni fortsätter att behandla kvinnors arbete så att det
              ska vara oavlönat.
            </seg>
            <seg n="15443cd5">
              Sedan undrar jag också över det här med kvinnliga företagare
              och trygghetssystem, som du var inne på. Vi är överens om att
              det är ett stort problem att trygghetssystemen inte är anpassade
              för företagare. Ser du det då inte som ett problem att ni har
              försenat utredningen? Ni har försenat att det kommer konkreta
              förslag på hur man kan förändra trygghetssystemen så att de blir
              bättre anpassade för kvinnor.
            </seg>
          </u>
          <note type="speaker" n="85bc3e15">
            Anf. 175 MARIA PLASS (m) replik:
          </note>
          <u who="maria_plass_1ade52" xml:id="i-671d6790b8a3730b-3" n="de6a843a">
            <seg n="cd24ae83">
              Herr talman! Det var nästan som ljuv musik i öronen när jag läste
              den första delen av reservationen. Sedan kanske vi delar på oss
              lite grann, men vissa synpunkter delar vi och tydligen också det
              här med kvinnliga ambassadörer. Jag måste få trycka på detta med
              attityden mot företagande och kanske speciellt när det gäller
              kvinnor. Vi måste få en förändrad attityd. De här ambassadörerna
              är en del av detta.
            </seg>
            <seg n="4188fb42">
              Jag vet inte om män skulle arbeta gratis eller inte. Jag tänker
              nog inte ta ställning till det heller. De här kvinnorna har anmält
              sig frivilligt. Det är inte så att man har pekat med hela handen.
              Det systemet har inte vi inom alliansen. De har anmält sig frivilligt.
              De vet också villkoren för det.
            </seg>
            <seg n="babf278f">
              Man kan dra parallellen med många av oss som har varit fritidspolitiker
              och inte har tjänat några pengar på att berätta om vår politik.
              Vi har inte gnällt speciellt mycket över att vi inte har fått
              betalt. Det har vi i alla fall inte gjort det i Moderaterna.
            </seg>
            <seg n="81818fd9">
              Jag vill inte föregå de konkreta åtgärder som kommer i utredningen
              som pågår. Jag konstaterar att det här arbetet pågår. Jag tror
              att det kommer att bli väldigt bra. Man gör ett skyndsamt arbete.
              Låt oss se vad resultatet blir av det.
            </seg>
          </u>
          <note type="speaker" n="ae2005f5">
            Anf. 176 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-1" n="85d07a3a">
            <seg n="fca51701">
              Herr talman! Jag vet inte riktigt vad Maria Plass tror. Jag sade
              till att börja med att jag var positiv till själva förslaget.
              Jag tycker att reformen är bra. Jag tror att de här ambassadörerna
              för kvinnligt företagande kan göra en väldigt viktig insats. Men
              jag tycker att det är omoraliskt att förvänta sig av dem att de
              ska arbeta utan någon som helst ersättning. Vi skulle självfallet
              inte heller ha tvingat kvinnliga företagare med något slags piska,
              som det lät som i ditt anförande. Vi skulle självfallet också
              ha uppmuntrat det. Men jag tycker också att man har ett ansvar
              när man genomför en sådan här reform att se till att det finns
              en ersättningsmöjlighet så att man kan få ersättning för uteblivna
              inkomster. Så ser det faktiskt ut för fritidspolitiker. Som fritidspolitiker
              kan man få en ersättning för uteblivna arbetsinkomster på grund
              av att det politiska uppdraget. Ett sådant system hade varit rimligt
              på det här området också, när det gäller kvinnliga ambassadörer.
            </seg>
            <seg n="ff3ef14e">
              Jag står fast vid att jag tycker att det tyder på en förlegad
              kvinnosyn att man, just när man har att göra med kvinnliga företagare,
              förväntar sig att de ska ställa upp gratis. De ska göra det här
              arbetet utan att få någon ersättning. Men när man har med manliga
              företagare att göra tror jag att man aldrig skulle ha löst det
              på det sättet. Då skulle man självklart ge en ersättning för den
              arbetstid som de lägger ned.
            </seg>
            <seg n="01af815d">
              Just därför tycker jag att det är ganska upprörande att man använder
              sig av de här kvinnornas solidaritet. Det är ju det som det handlar
              om. De är villiga att ställa upp för att de vill hjälpa sina systrar
              att starta företag också. Men jag tycker inte att det är rimligt
              att man ska begära av dem att de ska göra det utan att få någon
              rimlig ersättning, just därför att det faktiskt försvårar deras
              situation. I stället ska man ju uppmuntra den här solidariteten
              och stödja dem genom att ge dem en rimlig ersättning för den arbetsinsats
              som de lägger ned. Just det här att man inte gör det och därmed
              inte behandlar män och kvinnor på samma sätt är tyvärr ett tecken
              på att problemen med ojämställdheten kvarstår och att regeringen
              tyvärr inte gör tillräckligt mycket för att upphäva den.
            </seg>
          </u>
          <note type="speaker" n="c2240164">
            Anf. 177 MARIA PLASS (m) replik:
          </note>
          <u who="maria_plass_1ade52" xml:id="i-671d6790b8a3730b-4" n="de6a843a">
            <seg n="627b99fd">
              Herr talman! Jag håller absolut med om att det ska vara lika
              villkor för män och kvinnor. Det tror jag inte ens att vi behöver
              diskutera. Hade det varit manliga ambassadörer så hade det nog
              varit samma villkor för dem.
            </seg>
            <seg n="222a87ce">
              Jag vet inte vilken tidpunkt det är fråga om. När det gäller
              företagare och arbetstider har man ju inte något nio-till fem-jobb
              direkt, och jag vet inte vid vilken tidpunkt det är tänkt att
              de ska ställa upp.
            </seg>
            <seg n="35fdeb0f">
              Jag säger det igen: Jag tycker att det här är ett jättebra förslag,
              och den synpunkten delar vi tydligen. Jag tror att det kommer
              att vara viktigt för dem också och att de kommer att känna tillfredsställelse
              över att vara ute, annars hade de nog inte anmält sig till detta.
              Man känner att det här är något man kan bidra till med sin kunskap.
              Jag tror att det kommer att bli bra för den attitydförändring
              som vi behöver när det gäller kvinnors företagande.
            </seg>
          </u>
          <note type="speaker" n="3844c720">
            Anf. 178 JAN ANDERSSON (c):
          </note>
          <u who="jan_andersson_233a67" xml:id="i-f565d2b0b65a2a10-0" n="0d49b33d">
            <seg n="ea6f46f2">
              Herr talman! På vägen upp får jag glada tillrop av mina kolleger
              att hålla mig kort och koncis i det här anförandet. Jag ska till
              och med glädja församlingen med att säga att jag i nästa debatt,
              som handlar om angränsande frågor, ämnar stryka mig, därför att
              jag kommer att ta upp mycket av det som skulle ha kunnat sägas
              där i anförandet på det här området.
            </seg>
            <seg n="4839cd2d">
              Oppositionen försöker nu utmåla en bild av att det är rätt krisigt
              och illa ställt för svensk del. Ja, visst finns det väl orosmoln,
              inte minst på ställen där vi själva inte har så stor påverkan,
              och då tänker jag på andra sidan Atlanten, till exempel.
            </seg>
            <seg n="281a7a91">
              Trots detta är det tveklöst så att det går bra för Sverige. Det
              går bra för svenska företag. Jag vill påminna om diskussionen
              före valet. Mycket av valet handlade om jobben. Det handlade om
              att det skulle löna sig bättre att vara i arbete. Det handlade
              om att bryta utanförskapet för mängder av människor, som på olika
              sätt varaktigt hamnade utanför arbetsmarknaden. Det var en tydlig
              signal, både till människor i arbetsför ålder och till våra företag
              och företagare.
            </seg>
            <seg n="8afea9a3">
              När jag säger att det går bra för Sverige och för svenska företag
              vill jag också säga att jag tycker att regeringen har lyckats
              väldigt bra med uppdraget att bryta utanförskapet. Vi har i dagsläget
              någonstans runt 160 000 färre i utanförskap än vi hade när regeringen
              tillträdde. Det har för företagen betytt att det finns människor
              att anställa. Det har också betytt att företagen har kunnat växa.
              Det har betytt att människor har kunnat växa just som människor,
              därför att de har fått ett vanligt jobb att gå till. Det har varit
              oerhört betydelsefullt för många.
            </seg>
            <seg n="b9a108fc">
              Vi har haft ett fokus på att göra folk anställningsbara. Det
              finns exempel när det gäller instegsjobb, nystartsjobb och så
              vidare som vi har använt för detta. Det andra fokuset har självklart
              legat på att göra det enklare och roligare att vara företagare.
              Jag ska nämna några av de åtgärder som i och för sig inte ligger
              under betänkandet om företagsfrämjande och i de pengar som Nutek
              eller andra myndigheter har att hantera, men som trots detta har
              jättestor betydelse för vilka villkor och möjligheter man har
              som företagare att driva ett företag.
            </seg>
            <seg n="c1bf06fa">
              Vi jobbar systematiskt med att genomföra regelförenklingar. Målsättningen
              är en kostnadsreducering med 25 procent under mandatperioden.
              Vi har en förlängd momsredovisningsperiod till tre månader. Vi
              tittar på att ta bort revisionsplikten för mindre företag. Vi
              återställer förmånsrätten i företagsinteckningen, vilket gör att
              tillgången på kapital för företag förbättras. Vi slopar förmögenhetsskatten,
              vilket förhoppningsvis kommer att göra att vi får bättre tillgång
              till riskkapital. Vi gör en översyn av konkurslagstiftningen.
              Vi skapar en effektivare konkurrenslag. Det här var ett axplock
              av de åtgärder som regeringen har vidtagit allmänt för att förbättra
              företagsvillkoren.
            </seg>
            <seg n="61f5e86a">
              Tittar vi specifikt på Riksrevisionens granskning kan jag, precis
              som Karin Pilsäter, konstatera att granskningen gäller den gamla
              s-regeringen. Jag tycker för all del att det finns delar av granskningen
              som skjuter över målet, och det finns delar som är väl värda att
              beakta, men jag ska inte grotta ned mig i det som har varit.
            </seg>
            <seg n="a2bf5536">
              Jag nöjer mig med att konstatera att alliansregeringen nu har
              tagit tag i ett antal åtgärder på det här området för att förbättra
              de företagsfrämjande åtgärderna. Med detta vill jag yrka bifall
              till förslaget i betänkandet.
            </seg>
          </u>
          <note type="speaker" n="ca45055e">
            Anf. 179 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-3" n="90dec4e5">
            <seg n="65270ee4">
              Herr talman! När man lyssnar på Jan Andersson får man en bild
              av Sverige där allting är lycka och allting är bra. Men om vi
              nu vänder på det här myntet och tittar på den andra sidan, vad
              kan vi då se?
            </seg>
            <seg n="8364ca53">
              Ni pratar om det minskade utanförskapet och att det skulle vara
              regeringens förtjänst. Ja, allt fler experter hävdar att det inte
              så mycket är regeringens förtjänst, utan det är världskonjunkturen
              som bär upp den svenska sysselsättningen i dag och svensk ekonomi
              över huvud taget.
            </seg>
            <seg n="624bc0d5">
              Det handlade väldigt mycket om att göra folk anställningsbara.
              Ja, det har man ju gjort genom att göra försämringar i a-kassan
              och försämringar i försäkringssystemen överlag. 70 000 går deltidsarbetslösa,
              är den senaste uppgiften från TCO, 70 000 som i dag inte har heltidsjobb
              och som regeringen dessutom har planer på att försämra för ytterligare
              genom att göra det svårt för dem att stämpla upp till heltid.
              Det är ju den andra sidan av det mynt som Jan Andersson pratar
              om.
            </seg>
            <seg n="f7ff487f">
              Den tredje delen i det här är det regelförenklingsarbete som
              ska minska med 25 procent. Men sanningen är ju den att alla hävdar
              alla! att regelproblematiken har förvärrats under tiden med den
              borgerliga regeringen. Det är ju det som är sanningen. Dels beror
              det på EU:s regelsystem, det ska jag villigt erkänna, men också
              på regeringens handhavande av regelförenklingsarbetet. Det är
              inte färre regler i dag, utan det är faktiskt flera.
            </seg>
          </u>
          <note type="speaker" n="a8d20be1">
            Anf. 180 JAN ANDERSSON (c) replik:
          </note>
          <u who="jan_andersson_233a67" xml:id="i-f565d2b0b65a2a10-1" n="0d49b33d">
            <seg n="028b7dd3">
              Herr talman! När det gäller deltidsarbetslöshet förekommer det,
              som Kent Persson vet, mer i vissa branscher och sektorer än i
              andra, exempelvis inom handel och offentlig sektor. Som jag ser
              det handlar det inte bara om försäkringssystem utan också om ett
              samspel mellan arbetsmarknadens parter. Arbetsgivare har hittills
              haft ett ganska smidigt system och kunnat använda detta som gummiband.
              Det gäller den privata sektorn men också den kommunala, och det
              gäller både kommuner som är alliansstyrda och kommuner styrda
              av vänstersidan. Där finns ingen större skillnad. Det ger en tydlig
              signal till parterna att se över systemet så att det inte utnyttjas
              på det sätt som hittills skett.
            </seg>
            <seg n="90c376e9">
              Vad beträffar regelförenklingarna gjorde Karin Pilsäter en hänvisning
              till ett kinesiskt ordspråk. I Hávamál finns nordisk visdom nedtecknad
              från sådär tusen år sedan. Där står bland annat att dagen ska
              prisas om kvällen. Låt oss därför vänta till slutet av mandatperioden
              innan vi avgör om vi lyckats med regelförenklingssystemet eller
              inte. Vi kanske lyckas med det som vänstersidan inte lyckades
              med under sina tolv år vid makten. Låt oss vänta tills vi är i
              slutet av perioden innan vi säger att regelförenklingsarbetet
              är lyckat eller misslyckat.
            </seg>
          </u>
          <note type="speaker" n="44903f0f">
            Anf. 181 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-4" n="90dec4e5">
            <seg n="2cfa5b29">
              Herr talman! I väntan på den kommer regeringen att lägga fram
              förslag som ytterligare ökar regelbördan. Det är sanningen. Senast
              häromdagen hörde vi i utskottet att det förslag som nu finns om
              fjärrvärme ytterligare kommer att öka regelbördan för företagen.
            </seg>
            <seg n="6d360e49">
              Det måste till någon form av samordning i Regeringskansliet,
              mellan de olika departementen, om det ska fungera över huvud taget.
              Jag har ingen annan uppfattning än att det finns ett behov av
              att minska regelbördan. Faktum kvarstår dock. Under nuvarande
              regering ökar den väsentligt snabbare än tidigare. Det är sanningen.
            </seg>
            <seg n="1f023d6c">
              Beträffande att arbetsmarknadens parter ska hantera frågan om
              deltidsarbetslösa vill jag säga: Ge dem då lugn och ro att jobba
              med den frågan. Försämra inte ytterligare för dem som är deltidsarbetslösa.
              Det är ju det som är er politik i dag. Ni kan inte med enbart
              piskan försöka få ut folk i arbetslivet. Ni måste också ha en
              morot och stimulera efterfrågan exempelvis genom att ge kommunerna
              och landstingen de förutsättningar de behöver.
            </seg>
            <seg n="992cb026">
              Nu lägger ni fram en politik där ni fryser statsbidragen till
              kommunerna och landstingen för 2009 och 2010. Det är sanningen
              om regeringspolitiken.
            </seg>
          </u>
          <note type="speaker" n="610fea54">
            Anf. 182 JAN ANDERSSON (c) replik:
          </note>
          <u who="jan_andersson_233a67" xml:id="i-f565d2b0b65a2a10-2" n="0d49b33d">
            <seg n="4aa78a79">
              Herr talman! När det gäller regelförenklingarna tar Kent Persson
              upp fjärrvärmepropositionen som exempel. Detta handlar ju om helheten,
              och som jag sade ska vi göra en utvärdering i slutet av mandatperioden,
              inte efter 18 månader.
            </seg>
            <seg n="480cdb52">
              Om ledamoten Persson har goda idéer om hur fjärrvärmepropositionen
              ska ändras så att regelbördan blir mindre är han välkommen att
              ta upp dem i den fortsatta behandlingen.
            </seg>
          </u>
          <note type="speaker" n="bc30a39f">
            Anf. 183 KARIN ÅSTRÖM (s) replik:
          </note>
          <u who="karin_astrom_fd6bf9" xml:id="i-9c0213fef3f0b150-3" n="81074eff">
            <seg n="caf8f2a9">
              Herr talman! Ja, det går bra för Sverige. Det gör det verkligen.
              Jag är glad att jag som socialdemokrat fått vara med under de
              tolv åren då vi byggde upp det välstånd som vi nu har i landet.
              Som jag redovisade i mitt huvudanförande går det väldigt bra tack
              vare de tolv åren vi satt i regeringsställning.
            </seg>
            <seg n="c6cbb394">
              Men det vänder. Så säger Konjunkturinstitutet, Ams etcetera.
              Vi behöver bara se på hur det varit. 2006 fick vi 156 000 nya
              jobb. 2007 redovisades 80 000 nya jobb. Siffran för 2008 är 20
              000 nya jobb. Konjunkturinstitutet rapporterade dessutom nyligen
              att inflationen inte varit så hög som nu på 14 år. Om man går
              tillbaka 14 år inser man att detta inte är bra.
            </seg>
            <seg n="f3dfd00d">
              Skogsnäringen rapporterar, vinstvarnar och kommer eventuellt
              att varsla om uppsägning av folk. Fler företag har vinstvarnat
              och varslat, så det är klart att det är oroande. Ams rapporterar
              att de mot slutet av året ser att vi kan få en viss ökning av
              arbetslösheten. Det som nu händer är alltså oroande. Självklart
              är det så.
            </seg>
            <seg n="f099a5ad">
              Låt mig så gå över till frågan om regelförenklingarna. Småföretagarna
              och även de större företagarna ropar: Var är regelförenklingarna?
              Faktum är att regelkrånglet ökat avsevärt under den tid alliansen
              suttit i regeringsställning. Jag skulle vilja fråga: När kommer
              regelförenklingarna?
            </seg>
          </u>
          <note type="speaker" n="2b30cdb4">
            Anf. 184 JAN ANDERSSON (c) replik:
          </note>
          <u who="jan_andersson_233a67" xml:id="i-f565d2b0b65a2a10-3" n="0d49b33d">
            <seg n="4803b447">
              Herr talman! På tolv år har Socialdemokraterna bygg upp välståndet
              i landet. Smaka på den inledningen! Det är självförtroende, eller
              vad vi nu ska kalla det.
            </seg>
            <seg n="c2139087">
              När det gäller skogsnäringen säger Karin Åström att det finns
              tecken på varsel. Vi har i kammaren haft några interpellationsdebatter
              som handlat om skogsnäringen. Vi ska givetvis vara medvetna om
              att vi även i skogsnäringen har en produktivitetsutveckling. Om
              vi jämför vad en arbetare i skogsindustrin producerade för 25
              år sedan med vad han producerar i dag ser vi att produktionen
              per anställd i princip fördubblats. Det är klart att det ska hämtas
              någonstans, och eftersom det är biologiskt material som processas
              finns det vissa begränsningar i resursen. Det kunde vara intressant
              att höra hur Socialdemokraterna exempelvis ser på tillgången på
              råvara.
            </seg>
            <seg n="ee02c0df">
              Beträffande regelförenklingarna tycker jag att det är jättebra
              att näringslivet ropar efter dem. Det är vidare jättebra att de
              kommer med goda förslag till regelförenklingar. Vi håller på med
              ett systematiskt arbete där alla departement är involverade i
              att ta fram förslag på regelförenklingar som gör att vi kan minska
              kostnaderna med 25 procent vad gäller hanteringen av regelverket.
            </seg>
            <seg n="e60f19e7">
              Jag är övertygad om att vi kommer att lyckas med förenklingsarbetet
              under mandatperioden.
            </seg>
          </u>
          <note type="speaker" n="dc02a142">
            Anf. 185 KARIN ÅSTRÖM (s) replik:
          </note>
          <u who="karin_astrom_fd6bf9" xml:id="i-9c0213fef3f0b150-4" n="81074eff">
            <seg n="4ca1d32a">
              Herr talman! En av Centerns hjärtefrågor har alltid varit skogen.
              Även jag tillhör dem som gillar skogen väldigt mycket, och så
              pass mycket har jag lärt mig för länge sedan att vinstvarningar
              inom skogssektorn och skogsindustrin är ett av de första tecknen
              på att man är på väg mot sämre tider inom företagandet. Det är
              en ganska tidig skoluppgift som jag haft med mig. Men debatten
              om skogen kan vi säkert ta någon annan gång. Jag ser fram emot
              den.
            </seg>
            <seg n="535f6fbb">
              Låt mig kommentera en sak som du nämnde i ditt inlägg, Jan Andersson,
              och som jag inte riktigt får att gå ihop. Du sade att en eventuell
              nedgång i ekonomin och jag förstår att du menar den totala ekonomin,
              alltså även här hemma beror på händelser utanför Sverige; bland
              annat nämndes USA. Däremot beror sysselsättningsökningen enligt
              dig på den borgerliga regeringen. Jag får inte logiken att gå
              ihop i det resonemanget. Förklara gärna för mig hur det går ihop.
            </seg>
            <seg n="47294fd9">
              Jag vill åter ta upp regelförenklingarna. Det har pratats om
              dem, och jag vet inte hur många gånger vi fått beskedet att det
              snart är dags, att ni snart lägger fram ett förslag. Sedan kommer
              en skrivelse att det hela blivit fördröjt. Skulle jag och småföretagarna
              i Sverige nu kunna få ett besked av Jan Andersson som företrädare
              för Centern? Kommer regelförenklingarna före 2010?
            </seg>
          </u>
          <note type="speaker" n="056b60b6">
            Anf. 186 JAN ANDERSSON (c) replik:
          </note>
          <u who="jan_andersson_233a67" xml:id="i-f565d2b0b65a2a10-4" n="0d49b33d">
            <seg n="dc22fb02">
              Herr talman! Jag är väldigt imponerad av Karin Åströms tilltro
              till alliansregeringen när det gäller regelförenklingssystemet.
              Det känns skönt att du har en sådan tilltro till vad vi skulle
              kunna uppnå.
            </seg>
            <seg n="027da354">
              Ja, vi har målsättningen att minska kostnaderna för regelbördan
              med 25 procent under mandatperioden. Det är ett mycket tydligt
              vallöfte som vi har åtagit oss.
            </seg>
            <seg n="b8013423">
              Men jag vill också påminna om att det under den period på tolv
              år som det tidigare har refererats till inte har uppnåtts några
              regelförenklingar. Jag tycker att det haltar lite när man sätter
              den stora tilltron till alliansregeringen medan man själv har
              haft fullständigt blankt på papperet när det gäller regelförenklingar.
            </seg>
          </u>
          <note type="speaker" n="14af90f9">
            Anf. 187 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-2" n="85d07a3a">
            <seg n="27b6f034">
              Fru talman! Jan Andersson har i sitt anförande en lång lista
              med eget beröm över regeringens förträfflighet. Tyvärr glömmer
              han samtidigt andra reformer som han kanske inte är lika mån om
              att skryta med, till exempel att regeringen har höjt arbetsgivaravgifterna
              för småföretag generellt med 37 000 kronor. Man kan förstå att
              han inte vill skryta med en sådan sak.
            </seg>
            <seg n="4d171bfb">
              Detta kan vara väldigt betungande för många småföretag. Det lär
              knappast vara uppmuntrande för nya företagare och för potentiella
              företagare och få dem att ännu mer vilja starta företag när de
              får en ökad kostnad på 37 000 kronor. Det tror jag att Jan Andersson
              håller med om.
            </seg>
            <seg n="d359a35e">
              Man förvärrar problemet ytterligare när man tar pengarna för
              alla småföretag och pytsar ut dem till vissa företag, nämligen
              till dem som har yngre arbetskraft, under 26 år. Genom att vara
              inne och pilla i systemen på det klåfingriga sättet förändrar
              man konkurrensen mellan företagen på ett väldigt oroande sätt.
              Företag som sitter med arbetskraft som är över 26 år får bara
              en ökad kostnad, medan de som sitter med arbetskraft som är under
              26 år får en sänkning. Det kan mycket väl vara samma branscher.
              Det kan vara grannföretag som jobbar med exakt samma saker och
              som får otroligt olika kostnadsbild på grund av att regeringen
              är inne och försöker styra på det sättet. Vore jag företagare
              skulle jag vara mäkta upprörd över det sättet att gå in och ändra
              konkurrensen mellan företag på befintliga marknader, det kan jag
              tala om.
            </seg>
            <seg n="a2aa2c65">
              Jag måste också ta upp regelförenklingen. Miljöpartiet drev på
              den förra regeringen i regelförenklingsfrågan. När vi inte tyckte
              att vi kom fram på den sidan gjorde vi en överenskommelse över
              blockgränsen med de borgerliga partierna. Det var då vi kom fram
              med 25-procentsmålet, att man skulle minska regelbördan med 25
              procent.
            </seg>
            <seg n="6ae4e466">
              Just av den anledningen att vi har drivit detta så konsekvent
              är vi väldigt besvikna på hur regeringen har skött frågan. Än
              så länge har vi inte sett någonting. Det enda vi har sett är att
              regelbördan har ökat snarare än minskat. Det var verkligen inte
              vad alliansen utlovade när den gick in i valrörelsen och tog över
              makten. Det är väldigt befogat att begära att vi snart måste få
              se verkliga regelförenklingar.
            </seg>
          </u>
          <note type="speaker" n="7e00ccec">
            Anf. 188 JAN ANDERSSON (c) replik:
          </note>
          <u who="jan_andersson_233a67" xml:id="i-f565d2b0b65a2a10-5" n="0d49b33d">
            <seg n="4b6557b3">
              Fru talman! När det gäller den 5-procentiga nedsättningen framställs
              det hela som om detta skulle ha varit en överraskning för företagarna.
              Men det var välkänd materia före valet. Det är definitivt inte
              fråga om några överraskningseffekter. En av anledningarna till
              förändringen var att vi insåg att detta gav ganska få nya jobb
              i förhållande till de kostnader vi hade.
            </seg>
            <seg n="723b81f1">
              När det gäller nedsättningen för ungdomar är det så att ungdomar
              är en av de grupper som har haft svårast att ta sig in på arbetsmarknaden.
              Nedsättningen ska ses i ljuset av strävan att minska utanförskapet.
              Jag tycker att det är en korrekt åtgärd.
            </seg>
            <seg n="f040d479">
              Under 18 månader har vi suttit i regering. Det är lite svårt
              att få klart för sig vad oppositionen vill. I vissa fall går det
              alldeles för fort och är inte tillräckligt utrett. I andra fall
              går det alldeles för sakta. När det gäller regelförenklingarna
              gäller utfästelsen över mandatperioden. Den står vi definitivt
              fast vid, så de 25 procenten i minskade kostnader gäller.
            </seg>
          </u>
          <note type="speaker" n="a7ad56a4">
            Anf. 189 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-3" n="85d07a3a">
            <seg n="38728a4d">
              Fru talman! Jan Andersson säger att det var väl känt från alla
              håll och kanter att man skulle höja arbetsgivaravgiften för småföretagare.
              Det är inte den bild jag får från de småföretagare som ringer
              till mig och beklagar att de har fått en chockhöjning av avgifterna.
              Jag tror att den tydlighet som Jan Andersson upplevde att man
              pratade om de här frågorna i valrörelsen inte upplevs av väljarna,
              framför allt inte av småföretagen.
            </seg>
            <seg n="ebbe6d8b">
              Det vi får höra är att det är en betungande avgiftshöjning, speciellt
              om det är ett företag som har dålig lönsamhet från början. Man
              går in och tar 37 000 kronor extra av dem. Det är klart att det
              blir en väldig belastning för en småföretagare. Miljöpartiet har
              i stället föreslagit att man ska öka detta, just för att vi har
              sett vilken betydelse det har för småföretagen, de allra minsta
              företagen, som alla säger sig värna, men som regeringen uppenbarligen
              inte tar särskilt stor hänsyn till.
            </seg>
            <seg n="32927738">
              Vi har föreslagit att man fördubblar sänkningen, så att man ska
              kunna få upp till 74 000 kronor i lägre arbetsgivaravgift. Jag
              tycker att ni borde gå ut och fråga företagarna. Vilket tror Jan
              Andersson ger bäst effekt för en småföretagare, att man får 74
              000 kronor i sänkning eller att man inte får någonting alls? Det
              är det som det står emellan.
            </seg>
            <seg n="dd237cad">
              Jag hör också från företagare att de är väldigt oroliga över
              att man förändrar konkurrensvillkoren på marknaden så allvarligt
              som man gör genom att ta in avgifter från småföretag och sedan
              fördela dem till vissa, lite godtyckligt, beroende på om man har
              anställt unga eller har äldre arbetskraft. Det är klart att det
              inte är något bra sätt att skapa stabilitet och förutsägbarhet,
              vilket alla företagare alltid säger att de vill ha. De vill ha
              stabila villkor, så att de vet vad som gäller.
            </seg>
            <seg n="3fe4034d">
              När det gäller regelförenklingar är det så att det fanns ett
              förarbete innan den nuvarande regeringen kom in. Man kom faktiskt
              till ett dukat bord. Vi hade redan satt i gång med flera olika
              utredningar, där man hade tagit fram förslag och uppgifter om
              vilka regler som var kostsamma inom många olika områden. Det fanns
              en möjlighet att sätta i gång med att åstadkomma konkreta åtgärder.
              Den möjligheten tog man inte, utan man har bara dragit detta i
              långbänk. Man har fortsatt att utreda i det oändliga. Inte ens
              nu efter ett och ett halvt år har man kommit med konkreta förslag.
            </seg>
          </u>
          <note type="speaker" n="9ff896aa">
            Anf. 190 JAN ANDERSSON (c) replik:
          </note>
          <u who="jan_andersson_233a67" xml:id="i-f565d2b0b65a2a10-6" n="0d49b33d">
            <seg n="e2a116e8">
              Fru talman! Om 18 månader är en oändlighet eller inte låter jag
              andra bedöma.
            </seg>
            <seg n="439fbc0d">
              När det gäller tydligheten i 5-procentsnedsättningen är det definitivt
              så att detta inte var någonting okänt för företagare. Sedan är
              det alltid så i valrörelser att man gärna vill nå ut ännu bättre
              med sin politik. Det vet Per Bolund också. Vi ska tänka på det
              till nästa valrörelse.
            </seg>
          </u>
          <note type="speaker" n="5759bb95">
            Anf. 191 MIKAEL OSCARSSON (kd):
          </note>
          <note n="780fc6c1">
            Fru talman! Först yrkar jag bifall till förslaget i utskottets
            betänkande och avslag på samtliga motioner och reservationer.
          </note>
          <u who="mikael_oscarsson_e35f02" xml:id="i-6336ca43d952ca56-0" n="4b9ce8fe" prev="i-7e0f3d70fa41ca49-0">
            <seg n="e233879a">
              När vi nu debatterar ett betänkande som heter Företagsfrämjande
              insatser känns det bra att kunna konstatera att svenskt företagsklimat
              har förbättrats sedan regeringsskiftet hösten 2006. Flera viktiga
              beslut har tagits som har bidragit till att underlätta för företagande
              och entreprenörskap.
            </seg>
            <seg n="cc001510">
              Regeringen ärvde ett system där företagens intressen sällan lyssnades
              till, där företagande inte ansågs vara en prioriterad fråga. Det
              synsättet är numera ett minne blott. Företagsfrämjande insatser
              är en prioriterad och mycket viktig fråga för regeringen. Det
              blir extra tydligt när man frågar företagare i landet. En stor
              majoritet anser att dagens regering är betydligt bättre för företagen
              än den förra socialdemokratiska regeringen.
            </seg>
            <seg n="ba950500">
              Det är intressant att socialdemokrater och vänsterpartister nu
              plötsligt börjar intressera sig för företagsklimatet. När man
              läser oppositionens reservationer förundras man över deras nyvunna
              intresse. Tolv års regerande räckte uppenbarligen inte för att
              någonting skulle hända, utan det är först efter ett och ett halvt
              år i opposition som idéerna börjar strömma till.
            </seg>
            <seg n="07b20d46">
              I reservationerna kan man läsa att riskkapital är viktigt. Gott
              så. Samtidigt lovar samma opposition att återinföra förmögenhetsskatten
              om den kommer tillbaka till makten. Snacka om dubbla budskap!
              Avskaffandet av lex Uggla var oppositionen också emot, trots att
              det är en viktig åtgärd för företagens riskkapitalförsörjning.
            </seg>
            <seg n="e014678e">
              Utöver slopandet av dessa skadliga skatter avser regeringen att
              förstärka bankernas förmånsrätt. En utredare ser nu över systemet
              med statliga finansieringsinsatser, då risken för bland annat
              överlappning av de många system som finns i dag är överhängande.
            </seg>
            <seg n="a41e0c4d">
              För regeringen är frågan om riskkapitalförsörjning för landets
              företag jätteviktig.
            </seg>
            <seg n="4c6eacde">
              Att vi äntligen fått bort lex Uggla och förmögenhetsskatten är
              mycket viktigt. Nu går vi vidare för att se hur vi ytterligare
              kan öka riskkapitalet i Sverige. En fråga som vi kristdemokrater
              driver är att införa ett riskkapitalavdrag som skulle möjliggöra
              ett skatteavdrag för riskkapital upp till en viss nivå. Det är
              något som skulle kunna vara mycket viktigt, inte minst för många
              familjeföretag som behöver riskvilligt kapital.
            </seg>
            <seg n="3417c7c1">
              Andra viktiga åtgärder som underlättar nystartandet av företag
              är förenklade regler för att få F-skattsedel som är på gång liksom
              bildandet av nystartskontor. Dessa åtgärder införs för att underlätta
              för fler att våga och kunna starta företag.
            </seg>
            <seg n="6c92e95a">
              För 2007 satsade regeringen 100 miljoner kronor för att främja
              kvinnors företagande och öka kunskapen kring frågan. Nutek har
              fått ett treårigt uppdrag att främja kvinnors företagande. Målet
              är bland annat att minst 40 procent av samtliga nystartade företag
              ska drivas av kvinnor. Även Vinnova och SCB har fått uppdrag som
              härrör till kvinnors företagande.
            </seg>
            <seg n="16db94cb">
              Även satsningar på företagande bland personer med utländsk bakgrund
              ökas. 20 miljoner kronor satsas 2008 för att stödja företagande
              i denna grupp.
            </seg>
            <seg n="ca00e6b0">
              En annan viktig fråga för bland annat invandrarägda företag är
              hur offentliga aktörer sköter lagen om offentlig upphandling.
              Enligt en rapport från Internationella företagarföreningen i Sverige
              missköts den offentliga upphandlingen med en alltför stor andel
              direktupphandlingar. Inte heller dessa sköts som de ska. Invandrarägda
              företag anses vara särskilt drabbade av detta.
            </seg>
            <seg n="a88f9a7f">
              Det finns all anledning att vara vaksam över detta så att mindre
              och nystartade företag också kan få ta del av den stora omsättning
              som offentlig upphandling trots allt utgör. Enligt beräkningar
              är det uppemot 400 miljarder kronor.
            </seg>
            <seg n="6dc14ea4">
              Som kristdemokrat vill jag verkligen lyfta fram de sociala företagen.
              De utgör en ovärderlig del av svensk arbetsmarknad. Min förhoppning
              är att denna kategori företag i större utsträckning än i dag kan
              bidra till att bryta utanförskapet för den grupp människor som
              står allra längst från arbetsmarknaden.
            </seg>
            <seg n="2ff050cb">
              Därför är jag glad att regeringen tillsatt en utredning vars
              syfte är att komma med förslag som kan öka antalet sociala företag.
              Jag ser fram emot utredningens resultat.
            </seg>
            <seg n="8858d720">
              Fru talman! År 2007 var ett rekordår när det gäller nyföretagandet.
              Totalt startades 62 563 nya företag, vilket är en ökning med 10
              procent på ett år. Sysselsättningen slår alla tiders rekord. Arbetslösheten
              har inte varit så låg sedan 1980-talet, och den positiva utvecklingen
              ser ut att fortsätta.
            </seg>
            <seg n="a9f7dd2d">
              Därför blir det så besynnerligt att ta del av oppositionens reservationer
              där exempelvis Socialdemokraterna påstår att Sveriges konkurrenskraft
              kraftigt försämras med regeringens politik. Statistiken visar
              tvärtom att svensk konkurrenskraft gentemot omvärlden ökat det
              senaste året från en sjundeplats till en tredjeplats enligt World
              Economic Forum. Bara Finland och Schweiz ligger före oss.
            </seg>
            <seg n="f5270be2">
              Regeringens politik för arbete och företagande har gett tydligt
              resultat. Ändå är arbetet med att förbättra företagsklimatet bara
              igångsatt. Flera åtgärder kommer att levereras. Det är ett arbete
              som jag och den kristdemokratiska riksdagsgruppen ser fram emot.
            </seg>
          </u>
          <note type="speaker" n="5dc490dd">
            Anf. 192 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-5" n="90dec4e5">
            <seg n="0cfaeb59">
              Fru talman! Enligt Världsnaturfonden kan svenska företag som
              arbetar med miljöteknologi bli exportsuccéer. De har tillsammans
              låtit svenska, kinesiska och indiska experter studera tolv svenska
              företag samt analysera deras möjligheter att med rätt förutsättningar
              kunna växa på den internationella marknaden. Rapporten har mätt
              hur stor företagens produktion och export skulle kunna bli. Om
              potentialen är så stor kan man fråga sig varför det inte har kommit
              ett genombrott.
            </seg>
            <seg n="b6dc57a9">
              Rapporten säger följande: Orsaken enligt företagarna själva är
              att det råder brist på riskkapital. Ingen vågar satsa stort förrän
              vinsten är garanterad i ett längre perspektiv. Vidare anser de
              i rapporten att det behövs ca 4 miljarder kronor om vi ska lyckas
              med utvecklingen, kommersialisering och export av energilösningar.
            </seg>
            <seg n="9625bf74">
              Det visar på en sak, att det inte är intressant, att riskerna
              är för stora. När marknaden inte vill ta de riskerna, vem ska
              då gå in och ta dem om det inte är staten via någon form av riskkapitalfond?
              Vem ska annars göra det? De här möjligheterna försvinner ut i
              intet om ingenting händer.
            </seg>
            <seg n="7d4850ab">
              Det här är ju en del av lösningen av våra klimatproblem. Det
              är därför det är ett så stort behov av riskkapital. Det räcker
              inte med någon förmögenhetsskattesänkning när inte privata personer
              är beredda att ta de riskerna. Ge mig ett svar på det!
            </seg>
          </u>
          <note type="speaker" n="490bc608">
            Anf. 193 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-fe678cd4a7613e48-0" n="4b9ce8fe">
            <seg n="b27ef523">
              Fru talman! Det är roligt med Kent Perssons engagemang för riskkapital
              och viljan att företag ska få möjlighet att få de pengar de behöver.
              Då vill jag fråga först: Kommer förmögenhetsskatten och lex Uggla
              att återinföras om oppositionen får bilda regering? Hur bidrar
              detta i så fall till tillkomsten av riskvilligt kapital?
            </seg>
            <seg n="e0b4edda">
              I Finland har man avskaffat det. Där stöddes det av socialdemokraterna.
              Jag vet inte hur vänsterpartiet ställde sig där. Men hur ställer
              sig Vänsterpartiet här nu?
            </seg>
            <seg n="0ef51601">
              När man talar om företagande är den tanke jag får: Hur ser egentligen
              Vänsterpartiet på företagande? Har vi rätt andel statligt ägande
              i Sverige, eller ska det öka? Jag vet att Vänsterpartiet har haft
              en intern debatt om att det borde vara mer av förstatligande.
              Jag tycker att det är viktigt att få reda på hur ni står i den
              frågan.
            </seg>
          </u>
          <note type="speaker" n="ff18bef5">
            Anf. 194 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-6" n="90dec4e5">
            <seg n="35e4a341">
              Fru talman! Nu försöker Mikael Oscarsson slingra sig ur den frågeställning
              som jag tog upp från början. Hur ska vi göra med de innovationer
              som finns i Sverige, med den potential som de här företagen har
              att växa ytterligare på exportmarknaden? Ska de få något stöd
              eller inte?
            </seg>
            <seg n="e85c8198">
              Inte hjälper det med en sänkning av förmögenhetsskatten. Det
              är inte lösningen på det när det privata kapitalet inte vill satsa
              på de här idéerna. Vem ska då göra det? Ska vi sitta med armarna
              i kors som regeringen gör nu, eller ska vi gå in och satsa? Det
              finns kapital i Sverige. Staten är oerhört rik och har goda finanser,
              har haft det länge med stora överskott i statsbudgeten och intäkter
              från utförsäljning av företag.
            </seg>
            <seg n="dac4adb3">
              Vad ska vi leva av i framtiden? Vi kan inte klia varandras ryggar.
              Det är inte det som ger oss möjligheten att finansiera vår välfärd
              på sikt. Vi måste faktiskt bygga upp någonting som står sig internationellt
              med nya innovationer, göra den satsningen. Här finns det möjligheter.
              Varför inte ta den chansen att göra någonting som vi kan ha nytta
              av i framtiden för våra barn och barnbarn, så vi kan försörja
              oss här i Sverige, försörja vår välfärd och se till så att även
              generationerna i framtiden har möjlighet att utveckla sig?
            </seg>
          </u>
          <note type="speaker" n="fba6be97">
            Anf. 195 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-fe678cd4a7613e48-1" n="4b9ce8fe">
            <seg n="8822c985">
              Fru talman! Det är tydligt att Kent Persson har en väldig tro
              på att det är staten som ska fixa allt. Det är staten som ska
              ha riskkapital. Det är staten som ska lösa det här. Jag konstaterar
              att den enkla frågan hur Vänsterpartiet ser på företagande, om
              vi behöver mer av förstatligande i Sverige eller inte, lämnar
              Kent helt obesvarad.
            </seg>
            <seg n="da02caa8">
              Vad gäller riskkapitalet i Sverige satsar regeringen på en översyn
              för att ytterligare förbättra det. Jag nämnde i mitt anförande
              behovet av att införa ett riskkapitalavdrag. Det fanns under den
              förra borgerliga regeringen. Det är något som vi har slagit fast
              i Bankerydsuppgörelsen att vi ska arbeta för. Nu är det på gång
              att regeringen ska utreda det.
            </seg>
            <seg n="35192353">
              Jag är förvissad om att det kommer mer av förstärkningar till
              företag som vill exportera ännu mer, för detta är jätteviktigt.
              Inte minst när det gäller miljökunnandet har vi en jättemöjlighet.
              Den ska vi ta. Jag är övertygad om att det kommer en hel rad med
              förbättringar med riskkapital i vårt land.
            </seg>
          </u>
          <note type="speaker" n="896fd0e2">
            Anf. 196 KARIN ÅSTRÖM (s) replik:
          </note>
          <u who="karin_astrom_fd6bf9" xml:id="i-9c0213fef3f0b150-5" n="81074eff">
            <seg n="12721398">
              Fru talman! Jag har en kort fråga till Kristdemokraterna. I ditt
              anförande sade du, Mikael Oscarsson, att du hyllar företagsfrämjande
              insatser som något väldigt bra. Din allianskollega folkpartisten
              Karin Pilsäter liknade de företagsfrämjande insatserna vid bidrag
              och jag tolkade det som att det är en underprioriterad fråga.
            </seg>
            <seg n="ec3ff515">
              Har ni olika syn på företagsfrämjande insatser? Vilken är Kristdemokraternas
              syn?
            </seg>
            <seg n="a075558e">
              Med risk att upprepa mig måste jag säga det igen: Det går ju
              faktiskt skapligt bra för Sverige. Det har gått jättebra under
              våra tolv år i regeringsställning. Vi har byggt välståndet. År
              2006 hade vi 156 000 nya jobb. År 2007 dippade det ned till 80
              000 jobb. För 2008 är prognosen 20 000 nya jobb. Konjunkturinstitutet
              rapporterar att vi inte har haft en så hög inflation på 14 år.
            </seg>
            <seg n="10e66024">
              Amsrapporterna säger samma sak. Man kan se varsel komma. Man
              har förvarnat om att det kan bli en ökning av arbetslösheten i
              slutet av året. Det är självklart oroande. Vi socialdemokrater
              är jättebekymrade när vi ser att ni slösar bort och slarvar bort
              det välstånd som vi har byggt upp.
            </seg>
            <seg n="23c453a0">
              Jag vill också fråga Kristdemokraterna: Vilka småföretag tjänar
              på att ni har tagit bort förmögenhetsskatten?
            </seg>
          </u>
          <note type="speaker" n="22d7c780">
            Anf. 197 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-fe678cd4a7613e48-2" n="4b9ce8fe">
            <seg n="5e62dfe2">
              Fru talman! När det gäller engagemang för företagande är vi i
              alliansen rörande överens om att på alla tänkbara sätt se till
              att få ett bättre företagsklimat. I en översyn av vad som har
              hänt under de här ett och ett halvt åren konstaterar man att vi
              har lyckats betydligt bättre i arbetet än vad Socialdemokraterna
              gjorde under tolv år.
            </seg>
            <seg n="f6f72e83">
              Det är en väldig skillnad i engagemang och det är en väldig skillnad
              i att leverera.
            </seg>
            <seg n="ae20ad9e">
              Jag vill ställa samma fråga till Karin Åström: Kommer förmögenhetsskatten
              och lex Uggla att återinföras om oppositionen får bilda regering?
              Hur bidrar det i så fall till ökad tillkomst av riskvilligt kapital?
            </seg>
            <seg n="e16c915b">
              Hur förklarar oppositionen Sveriges kraftiga klättring vad gäller
              den konkurrenskraft som har skett under det senaste året om den
              inte beror på regeringens ekonomiska politik? Konjunkturen kan
              knappast vara svaret eftersom hela världen har upplevt en kraftig
              konjunkturuppgång.
            </seg>
          </u>
          <note type="speaker" n="0f075af1">
            Anf. 198 KARIN ÅSTRÖM (s) replik:
          </note>
          <u who="karin_astrom_fd6bf9" xml:id="i-9c0213fef3f0b150-6" n="81074eff">
            <seg n="14b2cf3a">
              Fru talman! Jag skulle gärna vilja läsa den där översynen som
              du berättar om, Mikael Oscarsson. Vad är det för översyn du hänvisar
              till hela tiden som säger att företagandet går bra i Sverige?
              Jag skulle gärna vilja veta vilken översyn det är och vilka siffror
              ni pratar om. Jag är väldigt nyfiken på utvärderingar av olika
              saker. Jag är tacksam om jag får veta det.
            </seg>
            <seg n="1fb98f79">
              De översyner och det som jag har läst handlar om att småföretagen
              är jättemissnöjda med allianspolitiken. Det är verkligheten. Det
              kan vi läsa i medierna och det finns rapporter om det. Småföretagen
              är faktiskt missnöjda. Ni har höjt arbetsgivaravgiften med 37
              000 per år. Ni har krånglat till det med en massa regler. Ni kan
              inte lämna besked om när ni ska göra förbättringar när det gäller
              regelkrånglet.
            </seg>
            <seg n="07c2fb9e">
              Det är en mängd saker som är sämre.
            </seg>
            <seg n="755e9d3e">
              Frågan om förmögenhetsskatten och vad vi tänker göra med den
              är jätteintressant, men jag ber att få passa. Vi har just nu väldigt
              intressanta diskussioner i vårt parti. Jag är alldeles säker på
              att vi kommer tillbaka längre fram med vad vi tänker göra med
              vår politik och hur vi vill göra för att öka företagandet i Sverige
              och ge jobb åt människor.
            </seg>
            <seg n="e72d5a5d">
              Jag har inte fått något svar ännu. Vad är det för forskning och
              vetenskapliga belägg du har när du säger att småföretagen tjänar
              på förmögenhetsskatten? Det vill jag veta.
            </seg>
          </u>
          <note type="speaker" n="3f6c8a56">
            Anf. 199 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-fe678cd4a7613e48-3" n="4b9ce8fe">
            <seg n="43fe8a36">
              Fru talman! Karin Åström ber att få passa på frågan om förmögenhetsskatten
              och lex Uggla kommer att återinföras om oppositionen får bilda
              regering. Det blir intressant att se. Jag hoppas att ni kan lyssna
              på systerpartiet i Finland som har varit med och avskaffat den.
              Det ska bli intressant att se. Än så länge har ni varit hårdnackade
              motståndare. Det är märkligt att ni inte förstår sambandet. Förmögenhetsskatten
              är en skatt som har drivit ut hundratals miljarder från vårt land.
              Pengar som drivs från Sverige skulle naturligtvis kunna arbeta
              här i stället. Det är självklart att det har en påverkan på riskvilligt
              kapital.
            </seg>
            <seg n="af2140c7">
              Vad regeringen har gjort för företagsklimatet har flera av talarna
              före mig räknat upp. Det är skatteavdrag för hushållsnära tjänster,
              förlängd redovisningsperiod för moms, arbetsgivarnas sjuklöneansvar
              efter andra sjukveckan har slopats, rätten till heltid har slopats.
            </seg>
            <seg n="acdde4a5">
              Det är ett kraftfullt arbete på gång när det gäller att minska
              regelbördan. EU har slagit fast att man ska minska bördan med
              25 procent till 2012. Vi har sagt till 2010. Alla statliga myndigheter
              och departement har fått rapportera vad man kan göra. Ett regelråd
              är på gång. Man kommer att göra det som er regering sade sig göra,
              men ni kom aldrig till skott. Vi kommer att leverera. Var så säker!
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="fb4c773f">
            17 § Vissa näringspolitiska frågor
          </note>
          <note n="70927323">
            Föredrogs
          </note>
          <note type="speaker" n="38ec3894">
            Anf. 200 BERIT HÖGMAN (s):
          </note>
          <u who="berit_hogman_cb2bb0" xml:id="i-bdb0f96d00a70a9c-0" n="e3b2a4b3" next="i-85ada9a550fc7065-0">
            <seg n="c733c81c">
              Fru talman! Detta betänkande behandlar några politikområden för
              utveckling av företagande och därmed tillväxt och sysselsättning.
            </seg>
            <seg n="86082f33">
              Det är med tillfredsställelse vi läser att regeringspartierna
              avslår en moderatmotion angående vidareförädling av skogsråvara
              med hänvisning till att det finns ett fantastiskt branschprogram
              på området. I andra dokument säger man att branschprogram inte
              är något att ha, och det ska vi inte ha i fortsättningen. När
              de väl finns är de väldigt bra.
            </seg>
            <seg n="a481db3e">
              Jag tänker inte prata mer om branschprogram för skogen utan uppehålla
              mig vid besöksnäringen och turismen eftersom det är på det området
              vi har flertalet av våra motioner och vår reservation.
            </seg>
          </u>
          <note n="32d04464">
            Jag vill börja med att yrka bifall till reservation nr 1.
          </note>
          <u who="berit_hogman_cb2bb0" xml:id="i-85ada9a550fc7065-0" n="e3b2a4b3" prev="i-bdb0f96d00a70a9c-0">
            <seg n="526556d0">
              Sverige är konkurrenskraftigt som turistland. Det konstaterar
              World Economic Forum som för andra året i rad jämför 130 länders
              konkurrenskraft inom rese- och turistbranschen. Enligt den rankningen
              hamnar vi på plats 73 när det gäller marknadsföring och varumärkesbygge.
              World Economic Forum konstaterar vidare att regeringen inte har
              prioriterat området. Därför halkar vi ned på plats 88 när det
              gäller samhällets syn på turismen och besöksnäringen.
            </seg>
            <seg n="d7531f91">
              Vad säger oss det?
            </seg>
            <seg n="fa6f52ad">
              För mig och oss socialdemokrater blir det tydligt att den politik
              för utveckling som vi redovisar i vår motion är helt rätt medicin
              för att utveckla den här sektorn. Det är egentligen anmärkningsvärt
              hur tysta de borgerliga partierna har blivit i den här frågan.
            </seg>
            <seg n="c692b6d6">
              Jag tror att väldigt många av oss kommer ihåg hur kd:s representant
              i näringsutskottet i slutet av förra perioden stod i talarstolen
              och högljutt utlovade 100 miljoner till marknadsföring av svensk
              turism. Var är de pengarna nu, Mikael Oscarsson? Vad var det löftet
              värt?
            </seg>
            <seg n="c2873c9e">
              Genom att lägga pengar på marknadsföring skulle vi kunna uppnå
              många av de andra mål som Mikael Oscarsson tidigare stod i talarstolen
              och sade sig vilja uppnå, nämligen fler kvinnliga företagare,
              bättre integrering av människor födda i andra länder och så vidare.
              Det visar sig nämligen att servicesektorn och besöksnäringen är
              väldigt bra på det.
            </seg>
            <seg n="fe366d7e">
              Ett annat löfte var ju sänkningen av arbetsgivaravgiften. Det
              har vi talat om här i kväll. Frågan är om man ska skratta eller
              gråta när vi har facit i hand. Personligen tänker jag på Martin
              Ljung som sade: Vad bidde det? Jo, det bidde en fingertutt. Det
              blev väl praktiskt taget ingenting av det.
            </seg>
            <seg n="3b698698">
              Det som händer är i stället att små företag får höjd arbetsgivaravgift.
              I besöksnäringen finns det gott om små företag. Det är framför
              allt de som är verksamma i exempelvis naturturismen, som är en
              väldigt viktig livsnerv i glest befolkade trakter.
            </seg>
            <seg n="04b1a64c">
              Det säger oss också att det vi från vår sida brukar kalla för
              armkroken, samspelet mellan samhälle och näringsliv, är särskilt
              viktig på ett område som besöksnäringen. Bra kollektivtrafik,
              infrastruktur, en allemansrätt som fungerar, jakt- och viltvårdspolitik
              det finns många områden som det offentliga ansvarar för som har
              direkt bäring på hur det går för företagen i besöksnäringen.
            </seg>
            <seg n="7442f24f">
              I vår motion N353 beskriver vi vad som behöver göras väldigt
              konkret. Vi hävdar att statliga myndigheter och verk måste beakta
              besöksnäringen i sitt utvecklingsarbete. Vi vet att Nutek nu satsar
              5 miljoner på utvecklingsprojekt. Det handlar bland annat om bokningssystem,
              hur man kan utveckla Dalarna som besöksort mycket bättre och sådana
              saker. Men det räcker inte. Det krävs ett mycket mer strategiskt
              program. Det beskriver vi också i motionen.
            </seg>
            <seg n="b6a043fb">
              För någon vecka sedan kunde vi för en samlad idrottsrörelse beskriva
              vår idé och konkreta handlingsplan för att också stötta större
              internationella arrangemang. Inte heller på det området har allianspartierna
              kommit längre än till tomt prat. Men genom att bilda ett dotterbolag
              under Visit Sweden och avsätta pengar har vi i vårt fall konkret
              50 miljoner, och vi förutsätter att motsvarande resurser kommer
              från andra intressenter, idrottsrörelsen själv och näringslivet.
              Det kan bli en rejäl pott som kan utgöra grunden för att vi fortsättningsvis
              ska kunna satsa på fler internationella idrotts- och sportevenemang
              och därmed stärka varumärket Sverige.
            </seg>
            <seg n="10122380">
              Vi är konkreta. Vi är handlingsinriktade. Men vad gör regeringen?
              Vi ser inga förslag.
            </seg>
            <seg n="25282ebd">
              Vi kräver också i motionen att Exportrådet får ett tydligt uppdrag
              att främja besöksnäringens tjänster i sitt arbete. Handelsministern
              åker till turistriksdagen och praktiskt taget läser innantill
              ur en turistbroschyr därför att regeringen inte har någon politik
              på det här området.
            </seg>
            <seg n="130e9146">
              Näringsministern tar i interpellationsdebatter avstånd från sina
              egna förslag, som alliansens partier lade fram före valet. Och
              företagarna är väldigt besvikna på att vallöften inte infrias,
              särskilt med tanke på den högljuddhet omkring dessa vallöften
              som vi kunde höra före valet. Var hittar vi er politik?
            </seg>
            <seg n="9ec14744">
              Det var mycket prat men vi ser ingen handling. Vi ser det inte
              i betänkande NU8 och vi ser det inte i regeringens politik. Men
              i kväll får ni ännu en chans att beskriva var den finns, för besöksnäringens
              fromma.
            </seg>
          </u>
          <note type="speaker" n="e41b81da">
            Anf. 201 KENT PERSSON (v):
          </note>
          <u who="kent_persson_558c98" xml:id="i-5dbdedd2e001b811-7" n="90dec4e5">
            <seg n="c55f7809">
              Fru talman! I det här betänkandet har Vänsterpartiet yrkat bifall
              till två reservationer. Reservation 2 gäller en motion från Hans
              Rothenberg som vi i utskottet har yrkat bifall till. Jag kommer
              inte att här yrka bifall till den men står givetvis bakom den.
              Jag ser att Hans skakar besviket på huvudet. Däremot kommer jag
              att yrka bifall till reservation 5, företagande och brottsförebyggande
              verksamhet.
            </seg>
            <seg n="8549254c">
              Skatteverket presenterade nyligen den så kallade skattefelskartan.
              Undersökningen ska ge en uppfattning om var man kan finna de största
              troliga skattefelen och skattefelens omfattning och orsaker. Här
              inkluderas alltså både medvetet fusk, skatteplanering som går
              utanför regelverkets ramar och oavsiktligt uppkomna misstag. Det
              handlar årligen om ca 133 miljarder kronor i uteblivna skatteintäkter
              för staten.
            </seg>
            <seg n="ea4a6784">
              Skatteverket redovisar tre huvudsakliga typer av fel. Det är
              fel som har internationell anknytning. Det kan röra sig om utländska
              personer med inkomster i Sverige, personer i Sverige med inkomster
              från utlandet eller olika former av transaktioner mellan Sverige
              och något annat land. Det kan röra svartarbete som avser ersättning
              för utfört arbete som inte redovisas. Det gäller såväl svarta
              löneutbetalningar och svart försäljning i ett företag som oredovisat
              uttag och privata kostnader som dragits av i företaget.
            </seg>
            <seg n="42f84dbf">
              Andra typer av fel som inte är svartarbete och som uppkommit
              oavsiktligt kan till exempel gälla felaktiga deklarationsuppgifter
              och annat som kan ha sin förklaring i ett komplicerat regelverk.
            </seg>
            <seg n="4fecc5e1">
              Fru talman! Det är allvarligt att staten går miste om stora skatteintäkter
              varje år. På sikt kan det få betydelse för välfärdssystemet i
              stort eftersom det är pengar som rättmätigt skulle användas till
              just välfärdssystemen och för insatser till att utveckla företagande.
            </seg>
            <seg n="7443983e">
              Det är också så att skatteundandragande snedvrider konkurrensen
              och riskerar att slå ut seriösa, effektiva och välskötta företag
              och företagare samtidigt som svartarbete innebär en tillvaro i
              otrygghet och utan rättigheter för den anställde. Det är alltså
              allvarligt att krångliga skatteregler minskar människors möjligheter
              att göra rätt.
            </seg>
            <seg n="31ab3dbd">
              Regeringen har nyligen infört skattereduktion för hushållstjänster.
              Ett av syftena var att stimulera nyföretagande i Sverige. Men
              det är åtgärder som också skapar gränsdragningsproblem, mer krångel
              och ökat uppgiftslämnande. Detta har påtalats bland annat av Skatteverket.
              Risken är därför stor att dessa förslag kan medverka till ökad
              regelbörda och ytterligare gränsdragningsproblem, alltså tvärtemot
              regeringens intentioner att underlätta för företagandet i Sverige.
            </seg>
            <seg n="79b8ccec">
              Vänsterpartiet har tidigare medverkat till att införa regler
              som ska förhindra skattefusk. Det gäller bland annat krav på personalliggare
              för vissa näringsidkare, att ställa större krav på kassaregister
              och åtgärder för att förhindra momsfusk. Jag menar att vi måste
              gå vidare och föreslå ytterligare åtgärder. Där kan arbetsmarknadens
              parter spela en större roll än i dag. Det finns goda exempel att
              lyfta fram, bland annat inom hotell- och restaurangbranschen och
              byggbranschen, där just samverkan mellan arbetsmarknadens parter
              har gett bra resultat.
            </seg>
            <seg n="bdff8697">
              Avslutningsvis anser jag i motsats till majoriteten i utskottet
              att staten och regeringen har ett ansvar i det brottsförebyggande
              arbetet. Det är faktiskt riksdagen som är den beslutande församlingen.
              Det kan inte vara bara upp till arbetsmarknadens parter att ta
              ansvar, utan regeringen måste också visa lite handlingskraft i
              denna fråga.
            </seg>
          </u>
          <note type="speaker" n="1d5e7f54">
            Anf. 202 PER BOLUND (mp):
          </note>
          <u who="per_bolund_208efb" xml:id="i-ddf85bea9fdfd593-4" n="85d07a3a">
            <seg n="0110b23b">
              Fru talman! Jag vill börja med att säga att jag står bakom samtliga
              Miljöpartiets reservationer, men för tids vinnande yrkar jag bifall
              bara till reservation 4.
            </seg>
            <seg n="4a0559d4">
              Fru talman! Jag vill fokusera mitt anförande på miljötekniksektorn.
              Anledningen till det är att miljöteknikbranschen är en bransch
              med en oerhört stor utvecklingspotential. OECD har i en rapport
              pekat ut miljöteknikbranschen som den viktigaste framtidsbranschen
              efter IT-sektorn. Man uppskattar att världsmarknaden för miljöteknik
              kommer att vara hisnande 6 000 miljarder kronor år 2010.
            </seg>
            <seg n="7a9c2487">
              Enligt Exportrådets beräkningar exporterar Sverige redan i dag
              miljöteknik för 25 miljarder kronor årligen. Det gör miljöteknik
              till landets åttonde största bransch, lika stor som pappersmassa
              och möbler tillsammans. Dessutom har miljöteknikexporten ökat
              med ungefär 8 procent per år, vilket de flesta andra branscher
              inte ens är i närheten av. Vi vill därför hävda att Sverige inte
              har råd att halka efter i den internationella konkurrensen på
              miljöteknikområdet, utan vi måste ligga i den absoluta framkanten.
            </seg>
            <seg n="e3f9786c">
              Det är intressant att analysera vad det beror på att Sverige
              har en framträdande position inom miljötekniken. Studier visar
              att det till stor del beror på den aktiva miljöpolitik som har
              bedrivits i Sverige, inte minst under Miljöpartiets tid som stöd-
              och samarbetsparti för regeringen.
            </seg>
            <seg n="f8ca781c">
              Genom att vi inledde en omställning av samhället i en hållbar
              riktning, och genom de tuffa miljökrav och de styrmedel som vi
              drev igenom, har en hemmamarknad för svenska miljöteknikföretag
              kunnat skapas. Det är en förutsättning för att företag ska kunna
              utvecklas, och det har gett dem en möjlighet att konkurrera på
              en internationell marknad. I en Nutekrapport som handlar om miljöteknikexport
              till bland annat Kina konstaterar man att styrmedel och lagstiftning
              på miljöområdet har varit den främsta drivkraften för svensk miljöteknisk
              innovation. Industrin har anpassat sin produktion till de krav
              som har funnits, och det har skapat en hög kompetens bland konsulter
              och underleverantörer av miljöteknik.
            </seg>
            <seg n="01cff8d0">
              Ett tydligt exempel på området är omställningen av uppvärmningssektorn.
              Användningen av olja till uppvärmning och varmvatten i bostäder
              och lokaler minskar nu med ungefär 40 procent varje år. Även användningen
              av direktverkande elvärme har minskat kraftigt. Orsaken till omställningen
              står att finna i den gröna skatteväxlingen som gjordes under den
              förra mandatperioden genom att Miljöpartiet var en del av regeringsunderlaget.
              Omställningen bort från fossila bränslen och fossila energislag
              har i sin tur gjort att företag som säljer och installerar värmepumpar,
              pelletpannor och olika former av biobränslen har fått en stor
              hemmamarknad och utvecklingsmöjlighet. Därför har man utvecklat
              en unik kompetens och teknik som nu säljs på en global marknad.
              Den viktiga omställningen, marknadsmöjligheterna och arbetstillfällena
              som omställningen ger, skulle aldrig ha kommit till stånd utan
              en tydlig och kraftfull miljöpolitik med långsiktiga ekonomiska
              styrmedel.
            </seg>
            <seg n="601947ee">
              Det är på grund av denna bakgrund som vi med stor oro ser på
              de brister som finns i den miljöpolitik som den borgerliga regeringen
              driver. Om svensk miljöteknik ska fortsätta att ligga i framkant
              måste den svenska omställningen till en hållbar utveckling fortsätta.
              Vi ser hur andra regioner, till exempel Kalifornien och Storbritannien,
              aviserar ett mycket högre tempo i miljöomställningen. Det gör
              man till följd av en aktiv miljöpolitik. Då är risken överhängande
              att de regionerna tar över den svenska tätpositionen och att Sverige
              tappar marknadsandelar. Samtidigt ser vi hur den borgerliga regeringen
              i Sverige inte kan enas om basala miljömål, ännu mindre om de
              åtgärder som ska driva fram miljömålen. Avsaknaden av en långsiktighet
              och tydliga spelregler för företagen är total. Sveriges möjligheter
              som föregångsland inom miljöteknik utarmas.
            </seg>
            <seg n="0ab8d31b">
              Effekterna av detta ser vi bland annat i att viljan hos riskkapitalister
              att investera i miljöteknik i Sverige är lägre än i andra länder.
              Uppenbarligen känner man från marknadssidan inte en trygghet och
              tilltro till att utvecklingen av miljöteknik på sikt kommer att
              vara positiv i Sverige. Det är oroande.
            </seg>
            <seg n="8cbb4c48">
              Från Miljöpartiets sida anser vi att man måste fortsätta satsningen
              på miljöteknik och att man måste göra det från offentlig sida
              eftersom den privata inte är beredd att gå in på det stadiet.
              Miljöpartiet har därför föreslagit en statlig satsning på miljöteknikbranschen.
              Regeringen har också gjort det, men vi tycker att det är olyckligt
              att regeringens satsning har en snäv inriktning på miljöteknikexport
              och att regeringens fokus ligger snävt. Man satsar alla resurser
              på fordons- och flygplansindustrin, vilket för oss är oförståeligt
              när det finns ett stort antal miljöteknikföretag inom många olika
              områden som har goda förutsättningar att skapa miljövänliga och
              framgångsrika produkter. Vi tycker att regeringens fokus på miljötekniksatsningen
              borde ändras så att alla de tekniker som har en stor effekt i
              kampen mot klimatförändringarna får stöd. Insatserna på miljöteknikområdet
              borde vägledas av att man ska skapa ett brett branschprogram som
              inte väljer ut vissa separata teknikområden utan fokuserar brett.
              Ett sådant branschprogram ska tas fram i samarbete mellan staten,
              näringslivet och de fackliga organisationerna. Då är det störst
              möjlighet att nå framgång.
            </seg>
            <seg n="c341cb7d">
              För att få till stånd ett sådant brett branschprogram tycker
              vi att regeringens satsning är för låg. Vi föreslår därför att
              man utökar miljötekniksatsningen så att den omfattar totalt 200
              miljoner kronor.
            </seg>
            <seg n="255302fd">
              Miljöpartiet har också föreslagit en separat fond för investeringar
              på energiområdet för att satsa på innovationer inom förnybar energi.
              Om vi gör de satsningarna tror vi att vi tillsammans kan skapa
              så goda förutsättningar att vi kan få med oss det privata kapitalet
              och skapa en positiv trend för miljö- och energiteknik på det
              förnybara energiområdet. Vi kan bara beklaga att regeringen inte
              verkar visa samma ambitioner när det gäller miljöteknikföretag.
              Vi tycker att det är sorgligt att de på det sättet förlorar en
              unik chans att lyfta fram en ny bransch i Sverige som skulle kunna
              få en fantastisk framtid.
            </seg>
          </u>
          <note type="speaker" n="0fe7e423">
            Anf. 203 HANS ROTHENBERG (m):
          </note>
          <u who="hans_rothenberg_57e28c" xml:id="i-9c1cddf11da86eb9-0" n="0cd7d37a">
            <seg n="42e2ea43">
              Fru talman! Betänkandet är minst sagt fascinerande i sitt omfång
              vad gäller ämnen. Det är turism, rymdverksamhet, mode och design,
              nanoteknik, vidareförädling av skogsråvara, neutronforskningsanläggningen
              ESS och miljöteknikföretagande. Man kan inte annat än känna vibrationer
              av att det här är ett uppsamlingsheat efter motionsfloden.
            </seg>
            <seg n="302ad2f9">
              Nya näringar representeras i det här betänkandet. Det är näringar
              som är stadda i utveckling, och många av dem är i stor omvandling.
              Vi talar här i många fall om kvalificerad teknik och växande tjänster
              inom inte minst upplevelsenäringen. Många av näringarna har en
              inneboende affärskultur där man inte sitter fast i gamla traditionella
              mönster utan kräver flexibilitet, kunskap och samverkan. Det är
              samverkan mellan stat och näringsliv samt samverkan mellan olika
              näringar och branscher som vi kanske tidigare inte har sett lika
              många exempel på.
            </seg>
            <seg n="430f2771">
              Det är framtidsinriktade näringar med brett engagemang. Det är
              näringar som i sitt nyföretagande också har stor prägel av kvinnor
              och nya svenskar. Det är näringar som verkar nationellt och på
              en internationell arena.
            </seg>
            <seg n="a7e1bec4">
              Vad kan vi då göra på hemmaplan? Vad kan vi göra för att ge förutsättningar
              för dessa näringar? Som har sagts i tidigare inlägg och i den
              föregående debatten är nyckeln ett bra företagsklimat. Det är
              ett näringsklimat som gör det intressant och attraktivt att driva
              verksamheter inom områdena. Regeringen har i det sammanhanget
              satsat på många generella insatser för att stimulera entreprenörskapet,
              att lägga grunden för många näringar att växa, inte bara de som
              det här betänkandet omfattar utan även många andra.
            </seg>
            <seg n="4c53d150">
              Vi har anledning att se fram emot två mycket intressanta propositioner
              som kommer i höst. Den ena handlar om forskning och utbildning,
              att lägga ut en färdriktning för vad vi i vårt samhälle, både
              inom och utanför våra gränser, behöver skaffa och bygga mer kunskap
              och kompetens om för att möta morgondagens utmaningar, för att
              lägga grunden för att näringar, som de vi har nämnt här, ska kunna
              växa och utvecklas, men också näringar som vi kanske inte i dag
              vet namnet på. Det finns många produkter i våra hem i dag som
              inte existerade för 1015 år sedan. Begreppet upplevelseindustri
              var ett begrepp som knappt någon förstod vad det handlade om.
            </seg>
            <seg n="b44a3250">
              Den andra propositionen jag tänker på är infrastruktur. Inte
              minst när vi talar om besöksnäringen och turismnäringen är infrastrukturen
              en av de viktigare frågorna att ta sig till och från, och under
              den tiden däremellan spendera så mycket resurser som möjligt.
            </seg>
            <seg n="b052609c">
              En framgångsrik turistpolitik bör bestå av ökade satsningar på
              marknadsföring av Sverige som turistland. Ökade satsningar kan
              innebära mer pengar. Men det kan också innebära bättre nyttjande
              av de resurser man har.
            </seg>
            <seg n="db05aa61">
              Företag inom den här näringen efterfrågar, de liksom många andra,
              enklare regler och avregleringar.
            </seg>
            <seg n="a2e7ccf5">
              Vi har att se fram emot en framtid där konkurrensen på den internationella
              arenan om idrottsevenemang och andra kulturevenemang är stenhård.
              Vi har bara sett början på detta. Sverige kan med sina nio miljoner
              invånare fortfarande kämpa på mer än lika villkor med stora jättar
              som Spanien, USA, Storbritannien med flera.
            </seg>
            <seg n="d7e9e306">
              Turismen som näring har en stor potential. Det kan vi nog alla
              enas om i den här kammaren. Det finns en potential när det gäller
              att förvalta det svenska natur- och kulturarvet, där allemansrätten
              är en viktig del och en faktor som gör att vi faktiskt kan sälja
              Sverige utomlands.
            </seg>
            <seg n="d48f72d2">
              Det ska vårdas. Det ska man ta ansvar för. Allemansrätten är
              inte som plockgodis där man häller i sig hektovis av fria tillgångar,
              utan detta är någonting som vi på ett förnuftigt sätt ska använda
              till Sveriges fördel.
            </seg>
            <seg n="62f2fa51">
              Men även inom den här näringen är ett fördelaktigt företagsklimat
              det som ger goda förutsättningar för små och medelstora företag
              att växa. Det turistpolitiska området är komplext. Det finns många
              aktörer. Det finns varierande önskemål för att främja företagandet
              inom den här sektorn. Hur vi än gör kommer det förmodligen alltid
              att finnas de som ser framåt och ser att vi från politiskt håll
              borde ta ytterligare initiativ. Det gäller att vara med sin tid
              här.
            </seg>
            <seg n="61836932">
              Politiska insatser av mer riktat slag på turismområdet kräver
              således ofta betydande samordning mellan offentliga aktörer på
              flera nivåer. Med det i åtanke är det enligt vår mening rimligt
              att de förslag på det turistpolitiska området som nu ligger på
              regeringens bord noggrant diskuteras med berörda, privata och
              offentliga, aktörer.
            </seg>
            <seg n="c0f1d4ea">
              Vi förutsätter att regeringen därefter redovisar sin syn på hur
              den ställer sig till de utredningsförslag, vilka upprepas i motionerna
              i det här betänkandet, som för närvarande alltså bereds inom Regeringskansliet.
            </seg>
            <seg n="999a9f29">
              När det gäller idrottsevenemang har regeringen uttalat sin avsikt
              att aktivt verka för att fler stora internationella idrottsevenemang
              ska arrangeras i Sverige. Det pågår även här ett arbete inom Regeringskansliet.
            </seg>
            <seg n="1474527b">
              För att inte föregripa den pågående beredningen om tillväxt genom
              turistnäringen, där det föreslås en nationell strategi för stora
              internationella evenemang, är utskottets förslag att man ska avslå
              motionerna på det området.
            </seg>
            <seg n="00d54c1c">
              Kulturministern kommer som bekant också att bjuda in representanter
              för idrottsorganisationerna för att få en klar och tydlig bild
              och också kunna formera en gemensam handläggning när det gäller
              hur vi även på flera decenniers sikt ska kunna få stora evenemang
              till Sverige.
            </seg>
            <seg n="8fd7930b">
              Fru talman! Det här betänkandet omfattar även designpolitik.
              Vi kan ju inte stå här i talarstolen och gå igenom nanotekniken.
              Det är mycket spännande. Men med tanke på kammarens och ledamöternas
              kanske begränsade kunskap ska vi låta det vara. Däremot skulle
              jag vilja nämna några ord om designfrågorna.
            </seg>
            <seg n="9b2bd16f">
              Design handlar inte bara om att skapa en snygg yta. Design handlar
              väldigt mycket om funktionalitet, och design finns i så gott som
              alla produkter. Det finns faktiskt till och med, i många fall,
              i tjänster.
            </seg>
            <seg n="e4dea752">
              Ljudet vi hör när vi slår igen en bildörr är en frukt av ingenjörskonst
              och designkunnande. Det handlar även om att kunna designa ljud.
            </seg>
            <seg n="896e535c">
              Fru talman! Det är ett fascinerande och spännande betänkande,
              och den allmänna motionstiden har denna gång levererat ett antal
              motioner som ger oss anledning att förhoppningsvis kunna komma
              med spännande och intressanta repliker.
            </seg>
            <seg n="578c9833">
              Jag vill passa på att yrka bifall till utskottets förslag.
            </seg>
          </u>
          <note type="speaker" n="cd0297f7">
            Anf. 204 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-f35181ea8cc2948d-0" n="e3b2a4b3">
            <seg n="69b96ab9">
              Fru talman! Ja, inte tycker jag att betänkandet är ett uppsamlingsheat,
              utan det är kanske en hop goda idéer för framtiden.
            </seg>
            <seg n="3e97915f">
              Hans Rothenberg hänvisar till kommande propositioner som kommer
              att ha stor betydelse för besöksnäringen. Han nämner infrastrukturpropositionen.
            </seg>
            <seg n="475db6b3">
              Om jag förstår det rätt åker infrastrukturministern redan nu
              ut och pläderar för att regionerna måste göra ekonomiska insatser
              när det gäller vägarna. Är de regioner där vi har den bästa turismen
              i övrigt ekonomiskt bärkraftiga regioner? Nej, så är det naturligtvis
              inte.
            </seg>
            <seg n="b205daa7">
              Jag funderar på om det med det tänkesättet över huvud taget blir
              någon mer bit asfalt på vägen upp till Idre eller om det över
              huvud taget finns någon idé om hur turismen skulle utvecklas i
              Hemavan eller någon annanstans, alltså med ett sådant marknadstänkande.
            </seg>
            <seg n="7a21984b">
              Med ett sådant marknadstänkande kommer infrastrukturen att förbättras
              kraftigt i befolkningstäta områden men inte nödvändigtvis där
              turismen utvecklas. Kan Hans Rothenberg ge mig försäkringar om
              motsatsen är jag tacksam.
            </seg>
            <seg n="39119980">
              Sedan gäller det forskningen. Vi är säkert väldigt överens om
              att tjänstesektorn behöver mer forskning. Men vi kan se vilka
              universitet och högskolor som i dag ägnar sig åt besöksnäringen,
              väldigt handfast. Det är högskolor och små nya universitet. Vad
              jag förstår kommer alliansens partier att se till att mycket mer
              av forskningspengarna går till de stora gamla universiteten. Kan
              Hans Rothenberg lova mig att jag har fel även på den punkten?
            </seg>
            <seg n="b8a2fed0">
              Sedan undrar jag: Vilka är de där förslagen som ligger på regeringens
              bord? Nu har jag hört det i snart ett år. Jag vet fortfarande
              inte vilka förslag det är. Berätta det, så blir det mycket lättare
              att ha debatt!
            </seg>
          </u>
          <note type="speaker" n="3165b07a">
            Anf. 205 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-9c1cddf11da86eb9-1" n="0cd7d37a">
            <seg n="a78f8933">
              Fru talman! Jag tycker att det är bra att Berit Högman tar upp
              frågan om infrastruktur, för om det är någonting som vi faktiskt
              har fått ärva från tidigare regering så är det ett oerhört stort
              underskott vad gäller underhåll av svensk infrastruktur. Det finns
              många hål i vägar, framför allt i vägar som ligger utanför storstadsregionerna.
            </seg>
            <seg n="bdcf6ca3">
              Det är en utmaning att lappa ihop det som inte har blivit gjort,
              som borde ha gjorts, men det handlar också om att bygga ut. Alla
              har vi ju en valkrets hemma som vi på något vis ska försöka blidka
              genom att tala om vägar i närregionen.
            </seg>
            <seg n="3ca60302">
              Det vore förmätet av mig som riksdagsledamot att lova saker och
              ting som regeringen ska komma med när det gäller att precisera
              exakta förslag. Jag tror inte att någon i den nuvarande oppositionen
              gjorde motsvarande utfästelser under föregående mandatperiod.
              Vi kan vara förvissade om att det arbetet pågår.
            </seg>
            <seg n="fb688606">
              Sedan gäller det forskningen. Ja, det är spännande att det är
              många universitet som sysslar med forskning och utveckling inom
              turism- och besöksnäringen. Det är en snabbt växande marknad,
              näring, som i allra högsta grad behöver ha tillförsel av systematiskt
              vetenskapligt kunnande.
            </seg>
            <seg n="6042e696">
              Det finns många institut också. Vi har Turismens utredningsinstitut
              som minst sagt kan matcha det som Nutek gör på det här området.
              Turismens utredningsinstitut är kopplat till Göteborgs universitet.
            </seg>
            <seg n="a0561ad4">
              Vi har all anledning att se fram emot de här propositionerna,
              för det kommer att påverka även turism- och besöksnäringen.
            </seg>
          </u>
          <note type="speaker" n="01a1bff3">
            Anf. 206 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-f35181ea8cc2948d-1" n="e3b2a4b3">
            <seg n="aa7fdc62">
              Fru talman! Jag kan konstatera att det finns ett hemlighetsmakeri
              kring vad regeringen avser att göra med besöksnäringen. Vi får
              leva i ovisshet när det gäller det.
            </seg>
            <seg n="d6e6679f">
              Men före valet lade ni fram ett förslag. Jag utgår från att det
              var ditt parti, Hans Rothenberg, som drev den frågan. Det gällde
              att allemansrätten skulle inskränkas till förmån för äganderätten.
              Man skulle inte kunna bedriva naturturism utan ägarens samtycke.
            </seg>
            <seg n="0b216ad4">
              Detta är naturligtvis ett väldigt stort hot mot den växande naturturismen.
              Väldigt många goda idéer finns om hur man skulle kunna bedriva
              den turismen. Den turismen ligger också helt i samklang med en
              hållbar utveckling. Det handlar om att utveckla viltsafarin, cykelturism,
              kanotism och så vidare.
            </seg>
            <seg n="632beb6f">
              Om vi inte vet vad regeringen har för sig kan vi ändå fråga här
              i riksdagen om Hans Rothenberg har för avsikt att driva denna
              valfråga i Sveriges riksdag.
            </seg>
          </u>
          <note type="speaker" n="fa6d4572">
            Anf. 207 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-9c1cddf11da86eb9-2" n="0cd7d37a">
            <seg n="33605f50">
              Fru talman! Ibland får man intrycket att man från oppositionens
              sida vill vränga till verkligheten lite värre än vad den är för
              att argumenten ska kunna hänga ihop.
            </seg>
            <seg n="3a5c008e">
              Allemansrätten är unik för Sverige. Det är en lång tradition,
              och vi har att fortsätta att värna allemansrättens fortlevande.
              Men allemansrätten liksom många andra företeelser, lagar och förordningar
              är också någonting som understundom behöver sättas under omprövning.
            </seg>
            <seg n="36a3707c">
              Förhållningssättet är att en ägare av mark inte ska ta sitt ansvar
              och att det skulle gå stick i stäv med allemansrätten. Jag tror
              snarare att det om någon är ägaren som har anledning att värna
              denna natur och miljö. Det är ofta känslig miljö som ligger i
              anslutning till vattenområden.
            </seg>
            <seg n="a15acc9c">
              Man menar att en ägare skulle vara mindre angelägen att värna
              detta. Jag tror tvärtom. Om det är någonting som verkligen engagerar
              är det just ägande. Ägande förpliktigar. Det har vi diskuterat
              här inte minst när vi tidigare talat om statens ägande.
            </seg>
            <seg n="165ddcee">
              Allt ägande förpliktigar. Därmed följer ett ansvar. Jag tror
              att allemansrätten i kombination med markägarens ansvar är en
              väldigt god fördel och en viktig ingrediens för att kunna ge upphov
              till en utökad marknad för svensk naturturism.
            </seg>
            <seg n="ef9c5165">
              Låt oss se ägandet och allemansrätten hand i hand. Det kan vara
              en styrka. Allemansrätten ensam kan också emellanåt vara anledning
              till att vi tittar över och förbättrar.
            </seg>
          </u>
          <note type="speaker" n="db308589">
            Anf. 208 KARIN GRANBOM (fp):
          </note>
          <u who="karin_granbom_fa1673" xml:id="i-1c871cf163cbf801-0" n="df8c90d3">
            <seg n="253b138c">
              Fru talman! Detta betänkande är som sagt ett svar på alla möjliga
              motioner om näringspolitik och spretar således en hel del. Jag
              tänker hålla mig till två områden som har lyfts fram här av Vänsterpartiets
              och Miljöpartiets representanter och som de också har skrivit
              reservationer om.
            </seg>
            <seg n="5d9918e3">
              Världen står inför en stor omställning för att klara klimatförändringarna.
              Omställning betyder förändring, nytänkande och också möjligheter.
              Regeringen är fullt medveten om att miljö- och klimatutmaningarna
              kan vara en ekonomisk hävstång för Sverige eftersom vi i vårt
              land har ett stort kunnande på detta område.
            </seg>
            <seg n="d4d83a30">
              Miljöteknik spelar också en stor roll för i hur hög grad vi kan
              behålla den livsstil vi har i dag och samtidigt klara av klimatutmaningarna.
            </seg>
            <seg n="ac856e8b">
              Staten, näringsliv och akademin med forskning och utbildning
              behöver alla agera både enskilt och i samarbete. Jag tänker nu
              redogöra något för vad regeringen gör för att främja möjligheterna
              för miljöteknikföretagande.
            </seg>
            <seg n="ee7b9e3b">
              Pengar har öronmärkts. I vårpropositionen för ungefär ett år
              sedan avsattes 530 miljoner kronor för utveckling av miljöteknik.
              I budgetpropositionen för år 2008 avsattes 340 miljoner för att
              främja hållbart systemtänkande i städer.
            </seg>
            <seg n="234b4a17">
              Av de 530 miljonerna går en betydande del till forskning och
              utveckling av mindre miljöpåfrestande transporter. Transportsektorn
              står i dag för en stor del av klimatpåverkan. Samtidigt måste
              också människor i framtiden kunna transportera sig.
            </seg>
            <seg n="8a42c886">
              Vi sätter stor tilltro till att forskningen kan få den ekvationen
              att gå ihop. De avsatta anslagen är en del i att få fram forskningsresultat.
              Inom ramen för de 530 miljonerna finns det också utrymme för andra
              miljöteknikinitiativ.
            </seg>
            <seg n="c1d53e73">
              När det gäller satsningen på hållbara städer är det värt att
              påminna om att världen blir alltmer urbaniserad och att städerna
              behöver ett helhetstänk för att bli mindre klimatpåfrestande.
            </seg>
            <seg n="e58897b8">
              Temat för världsutställningen i Shanghai år 2010 är just Better
              City, Better Life . Det blir ett viktigt tillfälle för exportfrämjande
              för den som kan presentera goda lösningar.
            </seg>
            <seg n="98919d2b">
              Satsningen Hållbara städer handlar om att lyfta teknikhöjden
              i byggandet och skapa ett systemtänkande. Större referensobjekt
              ska kunna byggas upp med statligt stöd för att kunna visas för
              potentiella kunder.
            </seg>
            <seg n="f303be38">
              Näringsdepartementet har inlett en dialog låt oss om ni så vill
              kalla det en branschdialog med den del av näringslivet som inryms
              i begreppet miljöteknik. Detta har till syfte att höra efter vad
              branschen vill att staten ska bidra med.
            </seg>
            <seg n="34a39b9b">
              Det hölls ett möte i oktober. Då framkom det önskemål om ökade
              satsningar på exportstöd. Regeringen gav efter detta Exportrådet
              ett särskilt uppdrag att främja miljöteknikexport. Ytterligare
              sådana samtal ska genomföras nu under året.
            </seg>
            <seg n="eec588e9">
              Ett flertal samarbetsavtal för teknikutveckling av förnybar energi
              har ingåtts med andra länder, bland annat USA och Brasilien. Statsråden
              gör löpande resor tillsammans med företagare.
            </seg>
            <seg n="1eb4226b">
              Ett exempel är att miljöministern nyligen var i Indien tillsammans
              med en stor delegation med representanter för mer än 30 miljöteknikföretag.
              Det sammanföll med näringsutskottets resa till Indien. Delar av
              utskottet är därför redan bekant med detta arrangemang och blev
              också en del av det.
            </seg>
            <seg n="1c74f40e">
              Sverige planerar också att ta chansen att under våra internationella
              ordförandeskap lyfta fram miljöteknik. Under ordförandeskapet
              i Nordiska rådet avser Sverige att genomföra miljöteknikdagar
              för att bistå företag att hitta kunder. Under EU-ordförandeskapet
              hösten 2009 ska hållbar utveckling och miljöteknik bli prioriterade
              områden.
            </seg>
            <seg n="11e9915f">
              Regeringen och riksdagen ska självklart samordna och på olika
              sätt främja miljöföretagande. Den allra viktigaste uppgiften är
              att skapa lagstiftning som ger drivkrafter till företag att vilja
              satsa på utveckling och riktigt bra produkter.
            </seg>
            <seg n="ccb35620">
              Sverige ska gå före med tuffa men nåbara krav på utsläpp och
              på så sätt skapa en tydlig hemmamarknad. Statens uppgift är inte
              att peka ut vissa tekniker som ska uppnå de mål som vi vill se.
            </seg>
            <seg n="48be4f18">
              Vi politiker kan inte veta vad som är hållbara tekniker. Vi måste
              lita till att marknaden får fram bästa teknik för att uppnå uppställda
              mål. Politiker har dock i uppgift att se till att marknaden präglas
              av stabila spelregler så att investerare vågar satsa.
            </seg>
            <seg n="3eb54bf4">
              Jag tycker inte att vi ska blunda för att det finns indikationer
              på att cleantech- branschen i Sverige har haft vissa svårigheter
              att finna riskkapital i Sverige. Det behöver analyseras vidare
              om det är så och vad det i så fall kan bero på.
            </seg>
            <seg n="7354ca6d">
              En hypotes till varför cleantech- företagarna ha svårt att hitta
              kapital är att marknaden är utsatt för en större politisk risk
              än andra marknader.
            </seg>
            <seg n="4ac760aa">
              Denna risk handlar om att det snabbt kan uppkomma stöd eller
              hot om regleringar som påverkar förutsättningarna. För långsiktig
              hållbarhet måste politiker därför hejda sig från att göra snabba,
              välvilliga men i längden ohållbara marknadspåverkande insatser.
            </seg>
            <seg n="852e6d20">
              Det finns också förklaringar som går ut på att riskkapitalisterna
              inte har tillräcklig kunskap om den nya branschen. Staten kan
              göra insatser för att föra ihop riskkapitalister, företagare och
              potentiella kunder.
            </seg>
            <seg n="027c59da">
              Swentech och Energimyndigheten måste arbeta vidare med nätverksbyggande
              och mötesplatser. Jag har till exempel hört talas om att det finns
              en framgångsrik modell i Storbritannien för att underlätta kommunikationen
              mellan olika aktörer. Den kanske är värd att titta på.
            </seg>
            <seg n="6826c0b9">
              Det finns i dag pengar inom statliga program och fonder för utveckling
              av teknikföretag. Ibland kan det nästan låta som om det inte alls
              gör det. Men i vissa fall kan de nog uppfattas som svåröverskådliga
              och otillräckliga. Regeringen har nu tillsatt en utredning som
              ska se över statens insatser för riskkapitalförsörjning. Om den
              kan visa på brister, överlappning och behov av nya stöd ska vi
              förstås agera och förändra.
            </seg>
            <seg n="32e30a8c">
              Till Kent Persson vill jag säga att det är viktigt att man är
              aktsam med att köpa aktieposter för skattebetalarnas pengar. Vi
              politiker ska inte gå in och göra riskkapitalisternas jobb om
              marknaden verkligen skulle fungera eller om den skulle göra det
              med några smärre justeringar. Om vi skapar stora riskkapitalfonder
              kommer bankerna att hurra om de slipper ta de stora riskerna och
              i stället kan casha in stora pengar på låga risker.
            </seg>
            <seg n="0951c706">
              Det behövs mer drivkrafter för att generellt få fram riskvilligt
              kapital i Sverige. Ett steg togs i samband med avskaffandet av
              förmögenhetsskatten. Regeringen bör gå vidare för att se vad som
              kan göras för att främja så kallade affärsänglar så att lyckad
              företagsamhet inte leder till sköna dagar på golfbanan och en
              swimmingpool utan till att företagarna satsar pengar och kunskap
              i nya bolag.
            </seg>
            <seg n="68a94908">
              I globaliseringens tid behöver Sverige generellt satsa mer på
              kunskap. Den förra regeringen och stödpartierna misslyckades brutalt
              på utbildningsområdet. Det går inte för ett land att långsiktigt
              vara en stark miljötekniknation om det är svaga matematikresultat
              i skolan och få som vill eller kan studera på ingenjörsutbildningar
              på universitetsnivå. Nu gör regeringen olika insatser för att
              sätta kunskap i fokus i skolan.
            </seg>
            <seg n="d677dcc7">
              Som folkpartist vill jag också lyfta fram frågan om att införa
              skatteincitament för forskning i mindre företag. Det kan till
              exempel handla om minskade arbetsgivaravgifter för forskartjänster
              i små bolag. I många andra länder finns möjligheten att göra avdrag
              på investeringar i forskning. Det kan vara ett viktigt redskap
              för att behålla företag som verkar på en internationell marknad
              i Sverige.
            </seg>
            <seg n="4a9bad0d">
              Nu ska jag gå över till Vänsterpartiets reservation om brottsförebyggande
              arbete. Vänsterpartiet skriver i denna att man anser att regeringen
              ska inleda en dialog med företagarna för att företagarna ska bli
              medvetna om sitt ansvar i det brottsförebyggande arbetet. Vänsterpartiet
              skriver också att näringslivet är en dåligt utnyttjad resurs när
              det gäller att komma till rätta med brottslig verksamhet.
            </seg>
            <seg n="cd821bc1">
              När det gäller företagarnas medvetenhet och ansvar för brottsbekämpning
              vet de flesta företagare oerhört mycket mer än vi politiker om
              vilka risker för brott som företag är utsatta för och hur man
              ska handla för att förebygga detta på olika sätt. Det är en felaktig
              utgångspunkt att som Vänsterpartiet gör indikera att företagarna
              inte tar sitt ansvar. Många gör mycket. Det handlar om allt från
              den lilla butiksägaren som flyttar kassadisken för att minska
              snatterier till ett stort bostadsbolag som byter ut entrédörrar
              och anlitar landskapsarkitekter för att få en tryggare omgivning
              kring husen.
            </seg>
            <seg n="551f3ed2">
              I de flesta brottsförebyggande råd runt om i Sverige finns näringslivet
              representerat. Det betyder mycket för att stärka det brottsförebyggande
              arbetet lokalt. I utskottsbetänkandet nämns Näringslivets säkerhetsdelegation
              som ett exempel på ett öppet nätverk för säkerhetsfrågor för både
              det privata och det offentliga.
            </seg>
            <seg n="e5d43909">
              För att minska risken för att företagare blir brottsoffer har
              initiativ som näringslivets intresseorganisationer har tagit fram
              haft en betydande roll. Ett exempel är Svensk Handels varningslista,
              som har betytt mycket för att sprida kunskap om fakturabedragare
              och oseriösa annonsförsäljare. Men visst kan näringslivet och
              företagarna göra mer i det brottsförebyggande arbetet. Särskilt
              viktigt tycker jag att det är att de är med i samlade aktioner
              för att möta den systemhotande organiserade brottsligheten som
              behöver bemötas både av rättsväsendet och av andra myndigheter,
              kommuner och av näringslivet.
            </seg>
            <seg n="262dffab">
              Tack vare alliansens satsningar på rättsväsendet kan det offentliga
              gå i bräschen och höja ambitionen för att förebygga brott mot
              företagare och oss andra. Då är det trist att se att Vänsterpartiet
              i sitt budgetalternativ vill motverka detta genom att göra massiva
              nedskärningar på polisväsendet totalt minus 1,8 miljarder kronor
              från och med i år fram till 2010. Vänsterpartiets engagemang i
              det brottsförebyggande arbetet för företagare och andra brottsoffer
              har inte riktigt någon helhet.
            </seg>
            <seg n="642276f6">
              Med detta sagt yrkar jag bifall till utskottets förslag i betänkandet.
            </seg>
          </u>
          <note type="speaker" n="94235bff">
            Anf. 209 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-5" n="85d07a3a">
            <seg n="857b07df">
              Fru talman! Karin Granbom pratar mycket och stort om satsningar
              på miljöteknik som regeringen har gjort. Jag tycker att det i
              sammanhanget också är intressant att tala om varifrån man tog
              pengarna för att göra satsningarna. Regeringen tar tyvärr med
              den ena handen och ger med den andra. Man kan skryta med det man
              ger, men man kanske också ska tala om vad man tar.
            </seg>
            <seg n="e1132967">
              Samtidigt som man gjorde de satsningar som Karin Granbom pratade
              om minskade man kraftigt satsningarna på till exempel biologisk
              mångfald. Man har tagit bort stödet för solenergiinvesteringar
              i offentliga byggnader och för energieffektivisering. Man har
              tagit bort stödet för installation av effektiva fönster och biobränsle
              i småhus och så vidare. Det finns många exempel.
            </seg>
            <seg n="407af152">
              Att ta med ena handen från miljötekniksektorn och ge bidrag med
              den andra handen kanske inte är en så stor reform som man får
              det att låta när man står och räknar upp miljonbelopp i talarstolen.
            </seg>
            <seg n="739e06bb">
              Ur den synvinkeln skulle det vara intressant att höra Karin Granboms
              synpunkter på detta. Om nu regeringen gör så mycket för att skärpa
              och hjälpa miljötekniken, vad tror Karin Granbom att det beror
              på att viljan hos svenska riskkapitalister att investera i miljötekniksektorn
              är så oerhört mycket mindre än den är i många andra länder? Den
              minskar till och med år från år; man har mindre investeringar
              i miljöteknik än man hade året innan. Om det nu var en så kraftfull
              satsning borde riskkapitalisterna rimligtvis ha uppfattat signalen.
              Men det har de uppenbarligen inte gjort. Svenska investeringar
              i miljötekniksektorn från riskkapitalet ligger långt under vad
              de gör i många andra länder. Vad tror Karin Granbom att det beror
              på?
            </seg>
          </u>
          <note type="speaker" n="68e9b030">
            Anf. 210 KARIN GRANBOM (fp) replik:
          </note>
          <u who="karin_granbom_fa1673" xml:id="i-1c871cf163cbf801-1" n="df8c90d3">
            <seg n="a739faa8">
              Fru talman! Jag nämnde faktiskt några hypoteser i mitt anförande
              för vad det möjligen kunde bero på. En sak jag tror att vi måste
              jobba mer med är att riskkapitalister, företagare, forskare och
              potentiella kunder behöver hitta mötesplatser att träffas på.
              Jag tror att mer av det arbetet skulle kunna ge effekter. Där
              har jag ett svar i alla fall.
            </seg>
            <seg n="b8b6919a">
              Jag är inte så säker på att investeringsviljan har gått ned,
              som Per Bolund säger. Det vill jag nog lämna öppet. Jag har också
              hört att den skulle gå åt andra hållet. Samtidigt vet man att
              när börsen faller minskar också viljan att investera. Det gör
              att det därför generellt kan finnas mindre av riskvilligt kapital
              nu.
            </seg>
            <seg n="dcc8d387">
              Jag hade ett antal förslag på hur vi skulle kunna öka möjligheterna
              att skapa mer riskkapital. Detta ses också över. Jag sade att
              om det finns bra förslag på hur staten kan främja företagande
              utan att vi gör riskkapitalisternas och bankernas jobb så är jag
              öppen för att se över goda lösningar.
            </seg>
          </u>
          <note type="speaker" n="ad054d6a">
            Anf. 211 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-6" n="85d07a3a">
            <seg n="212ccd4a">
              Fru talman! Till skillnad från Karin Granbom tror jag att det
              finns mer strukturella effekter som ligger bakom detta. De siffror
              som jag har sett visade att man hade en minskning av investeringar
              från 2006 till 2007 i miljöteknik från riskkapitalet. Jag tror
              att det beror på att man har sett att de politiska villkoren för
              miljöteknikbranschen helt enkelt inte finns där. Man litar inte
              på regeringens vilja och intresse att skapa goda villkor för den
              nya energiteknik och för den nya miljötekniken. Jag tror att det
              beror väldigt mycket på att regeringen inte har den långsiktighet
              och ger de stabila spelregler som behövs för att man ska ha en
              tilltro till miljöteknikbranschen i Sverige. Det tycker jag är
              väldigt tråkigt.
            </seg>
            <seg n="7d1303cd">
              På energisidan ser man hur regeringen stöder investeringar i
              gammal teknik. Man ger frikostiga bidrag inom handelssystemet
              för fossilgasutbyggnad i Malmö och Göteborg. Man stöder effektutbyggnaden
              av kärnkraften. När man satsar på den gamla tekniken får inte
              marknaden den uppfattningen att man kommer att ha goda villkor
              för den nya tekniken.
            </seg>
            <seg n="fc0a1af1">
              Jag tror att det beror väldigt mycket på att näringslivet har
              ganska noggranna känselspröt ute för att analysera vad som är
              på gång inom politiken, speciellt på ett sådant här område som
              är i utveckling och där det behövs tydliga politiska styrmedel
              och en politisk vilja. När man inte känner av den viljan kommer
              inte heller investeringarna. Jag tror att det beror på det. Jag
              tycker att det är väldigt tråkigt.
            </seg>
            <seg n="01f77ccf">
              Sverige håller på att missa den unika chans man har haft att
              bli världsledande på miljöteknikområdet. Om det inte kommer en
              tydlig miljöpolitik, om det inte kommer fram tydliga ambitioner
              på miljöteknikområdet och på miljöområdet över huvud taget kommer
              inte heller marknaden att följa efter. Det är den risken jag ser
              med regeringens nuvarande miljöpolitik.
            </seg>
          </u>
          <note type="speaker" n="7616cdf2">
            Anf. 212 KARIN GRANBOM (fp) replik:
          </note>
          <u who="karin_granbom_fa1673" xml:id="i-1c871cf163cbf801-2" n="df8c90d3">
            <seg n="f18e7aa7">
              Fru talman! Jag talade också om vikten av att vi har stabila
              spelregler. Det är så regeringen arbetar. Visst investeras det
              i Sverige, och självfallet kan det investeras mycket mer. Det
              finns nog inget övre tak för det. Vi har samma ambitioner på det
              området. Vi ska naturligtvis främja ny teknik men också gammal
              teknik. Befintlig teknik kan också göras mycket bättre. Därför
              måste vi satsa på investeringar även i sådana branscher som redan
              är välutvecklade i Sverige.
            </seg>
          </u>
          <note type="speaker" n="f3b04086">
            Anf. 213 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-8" n="90dec4e5">
            <seg n="200017fe">
              Fru talman! Jag har några kommentarer till Karins anförande.
              Hon pratade om den reservation som jag gav mitt stöd till tidigare,
              om det brottsförebyggande arbetet. Jag har aldrig påstått att
              näringslivet inte medverkar i detta. I mitt anförande tog jag
              fram näringslivets roll tillsammans med de fackliga organisationerna
              som ett gott exempel på det.
            </seg>
            <seg n="9b115527">
              Samtidigt gav hon mig en bekräftelse på att jag hade rätt när
              jag sade att det går att göra mer och att näringslivet också kan
              göra mer. Det var kul.
            </seg>
            <seg n="d45ae45d">
              Det är riktigt att ni har satsat mer på miljöteknikexport, men
              det rimmar väldigt illa med att ni har dragit ned på medlen till
              Exportrådet som verkar ute i världen och ska hjälpa till just
              vid export. Jag har ingen logisk förklaring till den kullerbyttan.
            </seg>
            <seg n="4cf89f4f">
              Karin Granbom pratar också lite grann om att det är marknaden
              som ska ta fram tekniker, inte politiken. Så kan det väl vara
              i början, men politiken måste också någon gång sätta ned fötterna
              och tala om vad som ska gälla. Vilket bränsle ska vi ha? Eller
              är det så att vi ska ha olika typer av bränslen totalt sett? Ska
              etanolen komma från vete och havre eller från de skogliga resurserna
              eller ska vi utveckla elbilar? Marknaden behöver klara signaler.
              Det är det de efterfrågar när de säger att de inte vågar satsa
              på den här tekniken eftersom de inte vet vilka vinster de kan
              få ut i framtiden. Det är sanningen.
            </seg>
          </u>
          <note type="speaker" n="6791889a">
            Anf. 214 KARIN GRANBOM (fp) replik:
          </note>
          <u who="karin_granbom_fa1673" xml:id="i-1c871cf163cbf801-3" n="df8c90d3">
            <seg n="3505f1de">
              Fru talman! När jag skrev mitt anförande kände jag inte till
              vad Kent Persson skulle säga i sitt anförande. Därför utgick jag
              från den motion som Vänsterpartiet har skrivit och från reservationen.
              Det som jag sade att Vänsterpartiet har sagt har ni också skrivit
              ordagrant. Därför utgick jag från det. Mer kan man inte göra.
            </seg>
            <seg n="1207b6f9">
              Kent Persson ägnade större delen av sitt anförande åt att tala
              om att vi måste minska svartarbetet i samhället. Det har han rätt
              i. Det ska vi ha insatser för. Sedan är det alltid så att man
              måste ha en balansgång mellan ökade regler och kontroll, och vi
              är inte alltid överens om hur den balansgången ska se ut.
            </seg>
            <seg n="0d3edd5d">
              Jag välkomnar samarbetet för minskat svartarbete tillsammans
              med branscherna. Byggbranschen har själv tagit ett initiativ till
              att göra en utredning tillsammans med Brå, om jag minns rätt,
              för att se över vad de skulle kunna göra och ge ett förslag. Vad
              jag minns handlade det bland annat om att de skulle införa något
              som liknar en hotelliggare och något mer kontrollerade momsinbetalningar.
              Jag tycker att det är utmärkt om de tycker att balansen fungerar.
              De får lite mer regler, men de företag som verkar på ett ärligt
              sätt drabbas inte av konkurrensnackdelar. Om de vill ta detta
              ska vi politiker svara upp mot det och göra så gott det går enligt
              de förslag som de har lagt fram, om de är bra.
            </seg>
          </u>
          <note type="speaker" n="79b7de0e">
            Anf. 215 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-9" n="90dec4e5">
            <seg n="609d8335">
              Fru talman! Men det är inte fler regler som behövs, utan det
              behövs ett klarare regelverk. Då klarar man ut en hel del av den
              här problematiken.
            </seg>
            <seg n="171ae5ff">
              Jag återkommer till satsningen på miljöteknikexport. Jag tycker
              att den är bra, men jag förstår inte det logiska i att ni samtidigt
              drar ned på möjligheterna genom att minska anslaget till Exportrådet.
              Du skulle kunna ge mig en förklaring till det, Karin Granbom.
            </seg>
            <seg n="e24e0826">
              I ditt anförande tog du också upp att du helst såg att det fanns
              någon form av skatteincitament för forskning och utveckling i
              småföretag. Det är jättebra. Vänsterpartiet hade ett förslag om
              det. Vi har motionerat i den här frågan. Vi har tagit upp den
              år efter år men inte fått något gehör. Om vi återkommer med en
              separat motion på det här området i höst, får vi då ert stöd i
              den frågan? Man kan ha det som i Norge eller andra europeiska
              länder. Det finns olika modeller för det här.
            </seg>
          </u>
          <note type="speaker" n="4d52b9aa">
            Anf. 216 KARIN GRANBOM (fp) replik:
          </note>
          <u who="karin_granbom_fa1673" xml:id="i-1c871cf163cbf801-4" n="df8c90d3">
            <seg n="e8c8e251">
              Fru talman! Det har varit ett förslag som Folkpartiet länge har
              haft att vi måste se över vilka skatteincitament vi kan ha för
              forskning i mindre företag. Det är tydligen inte helt lätt att
              få till ett sådant system eller bestämma sig för vilket man ska
              ha. Det pågår ett arbete för att se över det här. Mina och Folkpartiets
              förhoppningar är att vi kan få fram ett system som är bra och
              som gör Sverige konkurrenskraftigt på det här området.
            </seg>
          </u>
          <note type="speaker" n="45d8147c">
            Anf. 217 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-f35181ea8cc2948d-2" n="e3b2a4b3">
            <seg n="4e15865b">
              Fru talman! Det är sent, men jag måste ändå ställa några frågor
              till Karin Granbom. Det som fick mig att begära replik var när
              Karin sade att regeringen gör stora insatser för kunskap. Vilka
              insatser är det? Ja, det är väl att dra ned på den kommunala vuxenutbildningen,
              att ta bort arbetsmarknadsutbildningen och att dra ned resurserna
              till Forska och väx för småföretag. Genom sänkta ersättningsnivåer
              ser man i stället till att den kortutbildade arbetskraften tvingas
              att ta vilket jobb som helst.
            </seg>
            <seg n="d07bb9c8">
              Riktigt bekymrad blir jag när Karin Granbom säger att det är
              regelverket som är problemet för konkurrensen och att det är en
              konkurrensnackdel. Men den stora konkurrensnackdelen måste ju
              ändå vara att vi har oseriösa arbetsgivare som anställer svart
              arbetskraft. Det måste ändå vara det absolut största problemet
              om vi vill uppnå konkurrensneutralitet, att det ska vara helt
              och rent.
            </seg>
            <seg n="e4e58f0a">
              Jag vill gärna ha ett förtydligande från Karin Granbom på det
              området och ett förtydligande om att hon tydligt är beredd att
              nu hjälpa byggbranschen, både byggarbetsgivarna och facket, med
              deras jobb, det som tidigare har skett i restaurangbranschen.
            </seg>
          </u>
          <note type="speaker" n="edc4e5ab">
            Anf. 218 KARIN GRANBOM (fp) replik:
          </note>
          <u who="karin_granbom_fa1673" xml:id="i-1c871cf163cbf801-5" n="df8c90d3">
            <seg n="98696e4c">
              Herr talman! Det är ett känt faktum att skolresultaten i grundskolan
              och på gymnasiet har sjunkit kraftigt de senaste åren. Inte minst
              har man sett att matematikresultaten har försämrats kraftigt.
              Utan goda matematikkunskaper är det svårt att bli ingenjör och
              få fram goda miljötekniklösningar.
            </seg>
            <seg n="0892b04c">
              Man kan säga till exempel att om vi börjar från en riktigt tidig
              början är en läsa-skriva-räkna-garanti någonting vi har gjort
              för att sätta in insatser tidigt i skolan. Vi gör om gymnasiet
              för att skapa incitament för att fler ska klara sig, antingen
              genom att man går ett tydligt yrkesinriktat program eller genom
              att man får en riktig teoretisk utbildning där man också ges incitament
              att välja tuffa, fördjupande kurser. Tidigare var det ju inte
              så att det var en fördel när man skulle in på högskolan att ha
              läst de sista kurserna i till exempel matematik. Nu har vi gjort
              om systemet så att man får meritpoäng för att man ska satsa på
              att göra de svårare kurserna.
            </seg>
            <seg n="1007636e">
              Det här är bara några av de insatser som vi gör för att främja
              kunskap som kan gagna framkomsten av miljöteknik.
            </seg>
            <seg n="c94963ba">
              När Berit Högman sade att jag skulle förtydliga någonting som
              hade med konkurrensneutralitet att göra hade jag lite svårt att
              uppfatta vad det var, men det är självklart så att det ska vara
              helt och rent på byggmarknaden. Det var ju vad Berit Högman sade
              själv, och jag kan inte annat än instämma i det. Det är så som
              konkurrens ska bedrivas, att alla följer spelreglerna.
            </seg>
          </u>
          <note type="speaker" n="d3eff060">
            Anf. 219 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-f35181ea8cc2948d-3" n="e3b2a4b3">
            <seg n="d4390604">
              Herr talman! Svaga resultat i skolan, vad är receptet mot det?
              Borde inte svaret vara mer utbildning, inte mindre utbildning?
              Men det ni hittills har presterat är ju faktiskt mindre utbildning
              och färre chanser för människor att ta igen det man har missat
              av ett eller annat skäl. Det är en otroligt elitistisk syn när
              det gäller att se på både människor och deras förmåga och möjligheter
              att komma vidare eller starta om. Det minskar rörligheten på arbetsmarknaden.
              Det minskar möjligheten att ta nya jobb och att gå in i det nya.
            </seg>
            <seg n="e80c016f">
              Varenda åtgärd som den här regeringen har vidtagit under ett
              och ett halvt år har slagit mot en grupp, nämligen den grupp som
              har svag anknytning till arbetsmarknaden. De som har varit långtidsarbetslösa
              har blivit ännu fler, och det är inte de långtidsarbetslösa som
              har tagit sig ur arbetslösheten, tvärtom. De är fast, mer fast
              än någonsin. Och det beror på denna elitistiska människosyn som
              gör att man inte är beredd att ge dem chansen, utan det är åt
              dem som redan har som ska varda givet. Det är det som är så upprörande
              med alliansens politik.
            </seg>
            <seg n="2f26b9ab">
              Jag skulle uppskatta om jag också kunde få en försäkran att alliansen,
              med samma frenesi som barnen ska lära sig matte, kan driva en
              politik som också gör att det är okej att lära om och lära nytt.
              Får vi se mer kommunal vuxenutbildning? Får vi se arbetsmarknadsutbildning?
              Är det så att verkligheten börjar komma i kapp också den här regeringen?
            </seg>
            <seg n="e459f3a5">
              I en mening säger Karin Granbom apropå miljöteknik att det kanske
              är så att om företagen vill ha samhällets stöd så ska de få det.
              Långt före regeringsskiftet var Svenskt Näringsliv väldigt tydliga
              med att finns det något område där de behöver samhällets stöd
              och push för utveckling så är det just inom miljöteknikens område.
              Och först nu, nästan två år efter det, börjar regeringen lyssna
              på det örat.
            </seg>
          </u>
          <note type="speaker" n="f68ca03d">
            Anf. 220 KARIN GRANBOM (fp) replik:
          </note>
          <u who="karin_granbom_fa1673" xml:id="i-1c871cf163cbf801-6" n="df8c90d3">
            <seg n="98ab769c">
              Herr talman! Berit Högman säger att regeringen gör fel och att
              vi skulle främja mindre utbildning i stället för mer. Vi är besjälade
              av att fler ska lyckas i den utbildning som de går. Det är väl
              helt tokigt att man ska gå grundskolan och sedan gå flera år efter
              det därför att man inte fick det stöd som man förtjänade att få
              under den tid då man gick i skolan. Det är där det stora problemet
              ligger i dag, att ungdomar inte längre når resultat i den ordinarie
              utbildning som de har gått eller går. Det är mitt svar på den
              frågan.
            </seg>
            <seg n="2b59bcfe">
              Sedan är det här inte en debatt om utbildningspolitik, utan det
              handlar om näringspolitik, så jag stoppar där.
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="06d4c911">
            18 § Vissa energipolitiska frågor
          </note>
          <note n="70927323">
            Föredrogs
          </note>
          <note type="speaker" n="7087024d">
            Anf. 221 ALF ERIKSSON (s):
          </note>
          <u who="alf_eriksson_db6ab9" xml:id="i-61707571e5e06731-0" n="9f88828f">
            <seg n="fbcf95f1">
              Herr talman! Då ska vi, ackompanjerade av fiskmåsarnas strömmingsfest
              här utanför, debattera energipolitik eller bristen på energipolitik.
              När jag pratar med folk i allmänhet och i synnerhet personer som
              arbetar med energieffektiv verksamhet hör jag att de är mycket
              oroliga för framtiden. De är inte oroliga för att det är omöjligt
              att lösa energiförsörjningen. Nej, de är oroliga för att det inte
              finns några besked och inga långsiktiga spelregler.
            </seg>
            <seg n="e38c3c3b">
              Det fanns planer redan från den här tiden under förra mandatperioden,
              när vi socialdemokrater samarbetade med Centern om energipolitik,
              om att med den utbyggnad vi hade i tankarna plus de effektiviseringar
              som är tänkta på de befintliga kärnkraftverken skulle vi enligt
              både min och nuvarande näringsministerns bedömning sannolikt få
              ett elöverskott i framtiden. När jag berättar om det får jag svaret
              Nja, kan man lita på det? eller Det tror jag inte på.
            </seg>
            <seg n="f35792cb">
              Herr talman! Allt detta misstroende utgör en stor fara för framtidstron
              och investeringarna. Orsaken är att regeringen har en mängd olika
              uppfattningar, och ingen vet vad den nuvarande regeringen vill
              göra efter 2010. Det är snart bara två år dit, och ingen vet som
              bekant vad som gäller.
            </seg>
            <seg n="561cca8e">
              Ni som representerar regeringsunderlaget har vid flera tillfällen
              sagt här i kammaren senast Karin Granbom, och jag kan instämma
              i mycket av vad hon sade om långsiktiga spelregler här i talarstolen
              för en stund sedan att det finns få områden där behovet av långsiktiga
              spelregler är så stort som i energipolitiken. Men det enda besked
              regeringen har lämnat om energipolitiken är att inga större beslut
              ska fattas under mandatperioden. Nu har snart halva mandatperioden
              gått, och ingen vet vad som egentligen ska hända efter 2010 eller
              vad regeringen vill göra efter 2010.
            </seg>
            <seg n="0e7e478f">
              Näringsministern bedömer att vi har ett elöverskott. Folkpartiet
              håller presskonferens och anser att vi behöver bygga ytterligare
              fyra kärnkraftverk för att klara elförsörjningen. Moderaterna
              har, vad jag har hört, ingen officiell uppfattning, men visst
              talas det mycket om nya kärnkraftverk ute i landet. Kristdemokraterna
              brukar hålla på den uppfattning där opinionen ligger för tillfället.
            </seg>
            <seg n="15f4765b">
              Nu har ni möjligheten. Jag ser att alla fyra regeringspartierna
              finns på talarlistan. Berätta vilka bedömningar ni gör och vad
              som ska gälla när borgarfreden upphör efter 2010!
            </seg>
            <seg n="d7c938bf">
              Herr talman! Vi behandlar här en rad motioner som bland annat
              handlar om förnybar energi. Intresset är stort, men många tvekar
              därför att de inte vet vad som ska gälla i framtiden.
            </seg>
            <seg n="68da2ccb">
              Vi är världsledande på flera områden när det gäller förnybar
              energi men kan mycket snabbt tappa den positionen om marknaden
              tror att det ska byggas flera nya kärnkraftverk efter 2010 eller
              att andra än vi ska göra åtaganden.
            </seg>
            <seg n="fc0f778f">
              Självklart kan förvirringen bli stor, men vi har stora möjligheter
              att behålla vår tätposition. Vi har troligen Europas bästa förutsättningar
              för att framställa förnybar energi. Vi har mycket vatten som ger
              vattenkraft. Vi har en mycket stor andel av Europas skogar och
              kan använda skogsavfall som biobränsle. Vi har mark i träda som
              vi kan odla bioenergi på. På alla dessa områden har vi kommit
              ganska långt, men det finns en hel del mer att hämta framför allt
              från outnyttjad mark, den som ligger i träda.
            </seg>
            <seg n="ffd8418d">
              När det gäller vindkraften har vi mycket kvar att hämta. Vi ligger
              långt efter Tyskland, Danmark och Spanien vad gäller vindkraftsutbyggnaden.
              Vi har kommit upp i en produktionskapacitet på 1,4 terawattimmar.
              Tyskland har nära 30 terawattimmar. Vi har alltså långt kvar till
              den nivån.
            </seg>
            <seg n="73d267b7">
              Vi har redovisat vår syn på dessa frågor i reservation 3 och
              reservation 7. När det gäller biobränslen är det tid att gå från
              ord till handling. Marknaden behöver smörjmedel för att få i gång
              pilotanläggningar för biobränslen. I vårt budgetalternativ har
              vi avsatt 1 miljard för utveckling av alternativa bränslen.
            </seg>
            <seg n="6d54e9de">
              Vad gäller vindkraften i Sverige behöver vi smörjmedel för att
              få i gång investeringarna ordenligt. Tillståndsprocessen är alldeles
              för trög. Vi behöver se över överklagandemöjligheterna, om det
              ska vara möjligt att överklaga i alla möjliga instanser, alltså
              utifrån både plan- och bygglagen och miljöbalken.
            </seg>
            <seg n="fb5a32be">
              Det råder tydligen krav på detaljplaner även för vindkraft som
              sätts upp i skogsbygderna. När reglerna upprättades kunde man
              inte sätta upp vindkraftverk i skogen, men med dagens teknik bygger
              man vindkraftverk som är så stora att det är mycket möjligt att
              sätta upp dem där. En komplikation i det sammanhanget är att det
              på detaljplanelagt område inte finns någon jakträtt. Det har ganska
              stor betydelse vad gäller markägarnas vilja att upplåta mark för
              vindkraftverk.
            </seg>
            <seg n="1933b690">
              Vi har i vår reservation också sagt att det finns behov av ett
              branschprogram för vindkraften. Vi har i Sverige många leverantörer
              av detaljer till vindkraftverken, men vi har ingen samordning
              av dem. Vi har också ett stort kunnande, och där behöver vi ett
              branschprogram som gör att vi kan förbättra vår position på detta
              område. Det råder i dag stor brist på vindkraftverk. Det gäller
              inte endast planerna, utan det fördröjer också utbyggnaden och
              därmed naturligtvis priset på dem.
            </seg>
            <seg n="462ded32">
              Herr talman! För tids vinnande ska jag inte gå längre i detta
              anförande. Vi står naturligtvis bakom alla våra reservationer,
              men för att vinna tid yrkar jag alltså bifall endast till reservation
              3 och reservation 7.
            </seg>
          </u>
          <note type="speaker" n="1b8e579b">
            Anf. 222 KENT PERSSON (v):
          </note>
          <u who="kent_persson_558c98" xml:id="i-5dbdedd2e001b811-10" n="90dec4e5">
            <seg n="f7c20d57">
              Herr talman! Jag ska försöka vara föredömligt kort, trots att
              vi behandlar en oerhört viktig fråga. Jag börjar med att yrka
              bifall till reservation 1. Givetvis står jag även bakom övriga
              reservationer från Vänsterpartiet.
            </seg>
            <seg n="800961c7">
              Låt mig göra en kommentar. Klimatberedningen har nyligen lämnat
              sitt förslag. Det är beklagligt att vi inte kunde få ett enigt
              förslag, men det finns i Klimatberedningens förslag ändå en hel
              del ståndpunkter som beredningen är överens om. Det är gott nog.
              Regeringen har också lagt stor vikt vid att resultatet ska ligga
              fast vid bedömningen av en kommande proposition. Därför blir det
              mycket märkligt att utredningen redan i samband med presentationen
              havererar. Regeringen går nämligen ut och sågar den totalt och
              säger att den inte kan genomföras. Det är uppseendeväckande.
            </seg>
            <seg n="6788287f">
              För att vinna tid kapar jag fyra minuter av mitt anförande och
              går direkt in på de areala näringarnas möjligheter i energiomställningen.
              Om vi ska lyckas ställa om energisystemen på ett framgångsrikt
              sätt är vi beroende av att de svenska bioresurserna utvecklas
              på ett hållbart och effektivt sätt. Det finns inga hållbara argument
              för att vi ska invänta vad andra länder tänker göra i den här
              frågan eller invänta EU:s direktiv när de någon gång kommer.
            </seg>
            <seg n="1dfa867c">
              Hur ska vi använda de skogliga resurserna, och på vilket sätt
              kan åkergrödorna bidra till energiomställningen? Det borde regeringen
              ha någon idé om. Trots en ökad satsning på att använda åkergrödor
              som biobränsle bidrar åkermarken endast med energi motsvarande
              1 ½ terawattimme per år. Enligt många bedömare skulle jordbruket
              kunna bidra med 1020 gånger mer om det fick de rätta förutsättningarna.
              Detta visar beräkningar av energiutbyte från åkergrödor utförda
              av Institutet för jordbruks- och miljöteknik.
            </seg>
            <seg n="3309dd6f">
              Från Vänsterpartiets sida har vi framhållit behovet av en nationell
              strategi för hur bioenergin ska utvecklas. Det har vi gjort med
              tanke på en alltmer hårdnande konkurrens om de skogliga resurserna.
              Ska de användas till bränsle i våra pelletspannor? Ska vi såga
              upp dem för att bygga hus? Ska vi göra papper av dem? Eller ska
              vi använda dem till att utveckla alternativa energikällor? Marknaden
              väntar på någon form av besked om detta, och mot den bakgrunden
              behövs det alltså något slags strategi.
            </seg>
            <seg n="c5d66881">
              Med detta tackar jag för ordet.
            </seg>
          </u>
          <note type="speaker" n="b6f3b619">
            Anf. 223 PER BOLUND (mp):
          </note>
          <u who="per_bolund_208efb" xml:id="i-ddf85bea9fdfd593-7" n="85d07a3a">
            <seg n="3739a9fa">
              Herr talman! Till att börja med vill jag säga att jag självklart
              står bakom samtliga Miljöpartiets reservationer, men för tids
              vinnande yrkar jag bifall endast till reservation nr 2.
            </seg>
            <seg n="d47eb60e">
              Det är välkänt att klimatsystemet är utsatt för stor påverkan
              och på god väg att förändras. Elva av de tolv varmaste år som
              någonsin uppmätts har inträffat under de senaste tolv åren. Vi
              ser hur polarisarna i både Arktis och Antarktis försvinner med
              oroväckande hastighet. Världens glaciärer smälter snabbt vilket
              på sikt kan hota dricksvattenförsörjningen för miljarder människor.
              Havsnivåerna stiger allt snabbare vilket kan tvinga hundratals
              miljoner människor att lämna sina hem och bli klimatflyktingar.
              Listan över klimatförändringarnas fruktansvärda konsekvenser kan
              göras lång.
            </seg>
            <seg n="9a941812">
              Det verkar nu finnas stor enighet i riksdagen om att klimatproblemet
              är verkligt, vilket är glädjande. Det är inte länge sedan vi tvingades
              stå i talarstolen och försvara klimatproblemen mot klimatförnekare,
              som hävdade att problemen inte fanns. Både statsministern och
              miljöministern har vid många tillfällen uttalat att Sverige ska
              vara ett föregångsland när det gäller klimatomställningsarbetet.
              Från Miljöpartiets sida delar vi självfallet den målsättningen,
              men till skillnad från regeringen är vi också beredda att fatta
              de konkreta beslut som krävs för att Sverige verkligen ska gå
              före, att vi verkligen ska minska våra koldioxidutsläpp så kraftigt
              som behövs.
            </seg>
            <seg n="c254d288">
              Under den tid Miljöpartiet samarbetade med den socialdemokratiska
              regeringen ökade ekonomin i Sverige med 44 procent. Samtidigt
              minskade koldioxidutsläppen med 9 procentenheter. Det är just
              den utvecklingen vi visade att vi kunde genomföra, och vi kan
              genomföra den även i framtiden.
            </seg>
            <seg n="76d19eec">
              Det världen desperat behöver i dessa tider av svåra klimatförändringar
              är föregångsländer. Det räcker inte med prat om klimatpolitiken.
              Nu krävs handling. Det har vi emellertid hittills sett mycket
              lite av från regeringens sida tyvärr.
            </seg>
            <seg n="90cf2055">
              Herr talman! Transporterna står i dag för en stor del av Sveriges
              klimatpåverkan. Transportsektorns klimatpåverkan fortsätter dessutom
              att öka, till skillnad från många andra sektorer. Det behövs konkreta
              åtgärder för att påskynda utvecklingen av moderna miljöbränslen
              och effektivare transporter.
            </seg>
            <seg n="fd901a23">
              Vi har tidigare föreslagit kraftigt utökade anslag för att stödja
              pilotanläggningar och demonstrationsanläggningar för nya biodrivmedel.
              Tekniken för biomassaförgasning är till exempel inne i ett avgörande
              skede, och förgasningen av både svartlut och ved behöver demonstrationsanläggningar
              för att tekniken ska få ett genombrott. Tyvärr avvisades vårt
              förslag om satsning av regeringspartierna. I stället fick vi en
              liten rännil av satsning som inte alls är tillräcklig.
            </seg>
            <seg n="dd16889f">
              Vi kan inte heller bara förlita oss på nästa generations biodrivmedel,
              utan vi måste vidta åtgärder redan i dag. Om vi ska kunna lösa
              trafiksystemens klimatpåverkan måste vi få fram en mångfald av
              förnybara drivmedel. Här ser vi biogasen som en väldigt stor potential.
            </seg>
            <seg n="ab1fc8f8">
              Vi har i vår motion lagt fram ett antal förslag för att skynda
              på produktion, distribution och användning av biogas i Sverige.
              Vi föreslår att en utredning snabbt tillsätts för att föreslå
              konkreta åtgärder för att snabbt öka produktionen och användningen
              av biogas.
            </seg>
            <seg n="9fe161e1">
              Vi vill ha ett nationellt biogasprogram, där alla kommuner tar
              fram planer för produktion och distribution av biogas. Vi vill
              se ett ökat stöd till biogas, som bland annat bör innefatta investeringsbidrag
              för biogasanläggningar och ökad ersättning till producenter av
              råmaterial till rötning till biogas.
            </seg>
            <seg n="bcacaf70">
              Vi vill att man tillsätter ett biogassekretariat, som har till
              uppgift att i samarbete med kommuner och regioner skapa minst
              100 storskaliga biogasfabriker i Sverige till 2015. Ett sådant
              sekretariat kan också tillsammans med Energimyndigheten genomföra
              riktade upphandlingar med ny teknik, så att det tas fram bättre
              biogasfabriker, biogasbilar och biogasbussar.
            </seg>
            <seg n="b688f496">
              Genom att genomföra de här många åtgärderna som vi föreslår på
              biogasområdet tror vi att man kan åstadkomma mer än 15 terawattimmar
              biogas inom en tioårsperiod, vilket är en kraftig ökning.
            </seg>
            <seg n="8af809bf">
              Däremot anser vi att fossilgasen, till skillnad från biogasen,
              inte är någon uthållig energikälla. Miljöpartiet tar därför bestämt
              avstånd från en utbyggnad av naturgasnäten i Sverige. En sådan
              utbyggnad av naturgasen anser vi skulle tränga undan både biobränslen
              och vindkraft och därigenom göra det väldigt svårt att uppnå de
              svenska klimatmålen. Vi anser också att nya gasledningar hotar
              den satsning på biogas som vi i stället vill se och generellt
              försvårar utvecklingen av ett hållbart energisystem.
            </seg>
            <seg n="c5d3cc64">
              När det gäller naturgasen är regeringens tystnad närmast monumental.
              Det skulle behövas tydligare signaler om vad regeringen egentligen
              vill göra med naturgasen i Sverige.
            </seg>
            <seg n="e66585bd">
              Herr talman! Vi anser att Sverige har unikt goda möjligheter
              och förutsättningar för att skapa ett energisystem som helt baserar
              sig på förnybara energikällor. En sådan energikälla är vindkraften,
              och möjligheterna att öka produktionen av vindkraftsel i Sverige
              är mycket stora. Vindkraften är tillsammans med solkraften den
              mest miljövänliga energikälla som finns tillgänglig i dag.
            </seg>
            <seg n="91a256cb">
              För att en stark utbyggnad av vindkraften ska bli möjlig behöver
              man vidta ett antal åtgärder. Det finns ett stort behov av att
              förenkla och påskynda tillståndsprocessen och att se över stödet
              till vindkraften och hur det är utformat.
            </seg>
            <seg n="351b8aba">
              Miljöpartiet har som enda parti i riksdagen hittills föreslagit
              att vi ska införa ett fastprissystem för vind- och solel. Det
              är väldigt tydligt i Europa att man har sådana fastprissystem
              i alla länder där den förnybara energin växer snabbt i dagsläget.
              Det gäller till exempel Tyskland och Spanien. Sverige måste lära
              sig av det här och införa ett liknande system även här.
            </seg>
            <seg n="179cb4ba">
              Vi tror också att man kan genomföra snabbare åtgärder, som att
              genomföra förstärkningar av elnätet för att möjliggöra en kraftig
              utbyggnad av vindkraftsproduktionen i hela landet. Vi föreslår
              i vår motion att regeringen ger Affärsverket svenska kraftnät
              i uppdrag att anpassa elnätet för en stark utveckling och utbyggnad
              av vindkraften.
            </seg>
            <seg n="cbf443f0">
              Dessutom anser vi att Affärsverket svenska kraftnät bör ändra
              sin praxis, så att man underlättar för ökad anslutning till vindkraft
              i det redan befintliga nätet och att Affärsverket svenska kraftnät
              ska få i uppdrag att ta fram en plan för hur miljövänlig reglerförmåga
              kan byggas upp för att möta de behov som uppstår i en kraftigt
              ökad produktion av vindkraftsel.
            </seg>
            <seg n="080eb03a">
              Även solenergins stora potential när det gäller energiförsörjningen
              och omställningen av energisystemet måste tillvaratas. Vi har
              tidigare föreslagit ökade medel för att främja både solcellsteknik
              och solvärme i Sverige. Men detta har tyvärr avslagits av regeringspartierna.
            </seg>
            <seg n="d0e02304">
              Sverige ligger långt framme när det gäller teknikutvecklingen
              på solcellsområdet, och det är viktigt både för klimatet och för
              en miljövänlig tillväxt att Sverige ökar stödet, så att man får
              en storskalig etablering av solcellstekniken. Investeringsstöd
              till solceller på offentliga byggnader har enligt min uppfattning
              betytt väldigt mycket för utvecklingen av solel i Sverige.
            </seg>
            <seg n="d9abda0a">
              Vi tycker också att statsmakterna mer aktivt ska främja de näringspolitiska
              förutsättningarna för forskning, produktion och lagring av solenergi
              som ett led i kampen mot klimatförändringarna och miljöförstöringen.
              Av den anledningen har vi också stött en moderat motion, N214,
              som går ut på samma sak. Vi hade hoppats på att regeringspartierna
              skulle stödja den också, men så blev tydligen inte fallet.
            </seg>
            <seg n="8cba607c">
              Avslutningsvis, herr talman, går Miljöpartiets politik på energiområdet
              ut på att Sverige ska vara en verklig föregångare på klimatområdet,
              inte bara i ord utan i handling. Med Miljöpartiets politik får
              vi ett energisystem som baseras helt på förnybara energikällor.
              Vi har där en kraftig utbyggnad av vindkraften, som vi i dag ser
              i många andra länder. Sverige ligger efter. Vi har där en kraftig
              utveckling inom solenergin och effektiviseringen på energiområdet.
            </seg>
          </u>
          <note type="speaker" n="7873d4a9">
            Anf. 224 BJÖRN HAMILTON (m):
          </note>
          <u who="bjorn_hamilton_947d4a" xml:id="i-1100916a44a5805d-0" n="87cb44a6" next="i-bb771c759f07b102-0">
            <seg n="dd5f5930">
              Herr talman! Som någon har sagt här tidigare är timmen sen. Det
              är lite förundrande att jag alltid står här uppe och talar väldigt
              sent om kvällarna sedan jag kom till näringsutskottet. Jag vet
              inte om det är någon tradition att man ska lägga näringsutskottets
              debatter så här sent på kvällen. Det stimulerar kanske inte till
              den allra friskaste idédebatten i den här sena timmen, men jag
              ska försöka så gott jag kan att hålla mig så kortfattad som möjligt.
            </seg>
          </u>
          <note n="5ee8eecf">
            Inledningsvis yrkar jag bifall till förslaget i utskottets betänkande
            och avslag på samtliga reservationer.
          </note>
          <u who="bjorn_hamilton_947d4a" xml:id="i-bb771c759f07b102-0" n="87cb44a6" prev="i-1100916a44a5805d-0">
            <seg n="7589ee42">
              Energin får en alltmer central roll i vårt samhälles utveckling.
              De gamla energikällorna, som vi har använt för vår välståndsutveckling,
              är inte oändliga utan måste ersättas med nya. Utvecklingen i Asien,
              Afrika och Sydamerika kräver enorma nya energimängder. Ovanpå
              detta finns hotet om att vår miljö och vårt klimat försämras om
              vi inte hittar energiformer som gör att vi i framtiden kan både
              leva och utvecklas på vår jord.
            </seg>
            <seg n="32cb82bc">
              Det har blivit tydligt för alla att vårt klimat håller på att
              förändras och att vi alla måste hjälpas åt för att komma till
              rätta med det problemet. En central del i arbetet mot klimathotet
              är just vår energipolitik. Det handlar om den energi vår industri
              behöver och som vi använder för att köra våra fordon och värma
              våra hus och för alla de olika apparater vi har i hemmet, så att
              de fungerar.
            </seg>
            <seg n="7b065cc9">
              Därför är en minskning av utsläppen från energianvändning, inte
              minst inom transportsektorn, en avgörande utmaning för energi-
              och klimatpolitiken. Användandet av fossila energislag måste minska,
              vilket bland annat innebär en övergång från fossila till förnybara
              drivmedel vid transporter. Sverige har mycket goda förutsättningar
              för produktion och användning av förnybar energi i form av biobränslen,
              vilka redan i dag svarar för en betydande del av den totala energitillförseln
              i Sverige.
            </seg>
            <seg n="dd51f116">
              Herr talman! Inom transportsektorn står bioenergin dock fortfarande
              endast för en liten del av energianvändningen. Inom ramen för
              det europeiska samarbetet har vidtagits en rad åtgärder i syfte
              att öka användningen av biobränslen såväl generellt som inom transportsektorn.
            </seg>
            <seg n="9380d38f">
              I det förslag till direktiv om främjande av förnybara energikällor
              som EU-kommissionen presenterade i slutet av januari 2008 föreslås
              dels en fördelning av det övergripande målet om 20 procent förnybar
              energi i EU mellan de olika medlemsstaterna, dels ett bindande
              mål för andelen förnybar energi i transportsektorn om 10 procent.
              Vi ser det som angeläget att EU:s medlemsländer tar ett gemensamt
              ansvar för att klara klimatutmaningen och menar att Sverige ska
              ha en framträdande roll i processen, vilket också statsministern
              har poängterat vid ett flertal tillfällen.
            </seg>
            <seg n="09046917">
              Men, herr talman, diskussionerna kring alternativa drivmedel
              förs ofta med förnybara bränslen som enda utgångspunkt. Det verkar
              ibland som att det är utvecklingen av förnybara energiformer som
              i sig själv är målet, och inte att lindra den klimatpåverkan som
              transportsektorn orsakar. Utgångspunkten för diskussionen måste
              naturligtvis vara att vi ska minska transportsektorns negativa
              klimatpåverkan på ett snabbt, billigt och effektivt sätt.
            </seg>
            <seg n="95579b5f">
              Vi har generellt, om man jämför med andra europeiska länder,
              ett gott utgångsläge i Sverige för de förändringar i energianvändning
              som måste ske. Vi har en förhållandevis stor koldioxidneutral
              energikonsumtion, både inom industrin och inom bostadssektorn,
              mycket tack vare att vi tidigare byggde ut vattenkraften och framför
              allt kärnkraften.
            </seg>
            <seg n="6436476d">
              Däremot har vi, precis som i övriga Europa, ett stort problem
              med energianvändning inom transportsektorn där vi nästan uteslutande
              använder olika oljeprodukter som diesel och bensin. Enligt EU:s
              miljöbyrå har transportsektorns utsläpp i Europa ökat med närmare
              30 procent de senaste 15 åren. Det är naturligtvis helt ohållbart
              med en sådan utveckling.
            </seg>
            <seg n="85cf9f12">
              Med det i tankarna är det oroande att debatten nästan uteslutande
              handlar om att vi ska övergå till biobränsle. Självklart är det
              bra att vi på alla sätt utforskar möjligheten att komma till rätta
              med det klimatproblem vi ser. Men vi får inte stirra oss blinda
              på endast ett sätt att tänka och en lösning på problemet.
            </seg>
            <seg n="70f45c44">
              I vår miljövänliga energianvändning finns det fortfarande en
              stor potential. Vi har i dag en väldigt väl utbyggd koldioxidneutral
              elproduktion. Tyvärr använder vi den inte fullt ut. Det finns
              fortfarande mycket kraft att ta ut från våra installationer, både
              när det gäller vattenkraft och kärnkraft.
            </seg>
            <seg n="c1b2c697">
              Därför borde alternativet att göra el till ett standarddrivmedel
              i våra transporter lyftas upp mer än vad det görs i dag. Vi ser
              en nästan explosiv utveckling på marknaden när det gäller hybridbilar.
              Vi går från att i dag använda elmotorn som ett hjälpmedel i stadstrafiken
              till att elmotorn blir huvudmotor med en liten bensinmotor som
              hjälpmedel.
            </seg>
            <seg n="8999955c">
              Den stora fördelen med elhybrider är att elektriciteten redan
              finns här, och det finns en väldigt stor utvecklingspotential
              i våra redan uppförda installationer. Så låt oss satsa på en möjlighet
              som redan finns här och som infrastrukturen redan är lagd för.
            </seg>
            <seg n="78781564">
              Herr talman! Vattenkraften är en av de viktigaste energikällorna
              för förnybar elproduktion i Sverige. Den har varit till stort
              gagn för Sveriges elkonsumenter och kommer även i framtiden att
              spela en central roll för landets elförsörjning.
            </seg>
            <seg n="aad82db5">
              En viktig del i arbetet med att motverka klimatförändringarna
              och uppnå det mål för förnybar energi som ställts upp är att bibehålla
              en hög produktion av vattenkraft. Miljöprocessutredningen har
              också fått i uppdrag att identifiera behov av regeländringar för
              att främja en så hög produktionskapacitet som möjligt i vattenkraftverken.
            </seg>
          </u>
          <note type="speaker" n="f318a237">
            Anf. 225 ALF ERIKSSON (s) replik:
          </note>
          <u who="alf_eriksson_db6ab9" xml:id="i-61707571e5e06731-1" n="9f88828f">
            <seg n="bf973185">
              Herr talman! Jag har ett par korta frågor till Björn Hamilton.
              I slutet av januari informerade EU-kommissionen om sitt förslag
              till bördefördelning för att komma fram till att unionen till
              2020 ska ha en energiproduktion som ska bestå till 20 procent
              av förnybar energi. Kommissionens beslut föregicks av en dialog
              med medlemsländerna. I efterhand har tjänstemännen på kommissionen
              berättat att den svenska regeringen var mycket aktiv för att försöka
              förhandla ned det svenska åtagandet.
            </seg>
            <seg n="a1853ca5">
              Jag nämnde tidigare att vi kanske har de bästa förutsättningarna
              i Europa för att nå det målet. Vi har tidigt byggt ut vattenkraften
              som är en förnybar energikälla, och vi har mer att göra.
            </seg>
            <seg n="111edeab">
              Varför intog regeringen den uppfattningen? Vad var det som låg
              bakom att regeringen ville förhandla ned det svenska åtagandet?
              Det var den ena frågan.
            </seg>
            <seg n="b33823c2">
              Den andra var den som jag ställde i mitt huvudanförande. Vilken
              bedömning gör Björn Hamilton när det gäller det eventuella svenska
              elöverskottet under kommande mandatperiod? Har vi det, eller behöver
              vi bygga ut kärnkraften som ett annat av partierna föreslår?
            </seg>
          </u>
          <note type="speaker" n="98cce93b">
            Anf. 226 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-46101650a3912247-0" n="87cb44a6">
            <seg n="ab31dd60">
              Herr talman! Att vi i Sverige skulle ha ett lågt satt mål för
              förnybar energi kan jag inte hålla med om. Jag tycker att vi ligger
              väldigt högt enligt det beslut som EU-kommissionen tog. 49 procent
              är väl det högsta värde som något land har fått kan jag tänka
              mig. Jag kan inte alla siffror, men jag skulle tänka mig att det
              är så. Även ökningen är relativt väl tilltagen, från 44 procent
              i dag till 49 procent.
            </seg>
            <seg n="8bd3938f">
              Den ambition som regeringen har är naturligtvis att vi ska ha
              så mycket förnybart som möjligt, men det måste ske inom ekonomiskt
              rimliga villkor. Sverige ligger i bräschen, Sverige kommer att
              ligga i bräschen och går i bräschen för det här. Men som jag sade
              i mitt anförande finns det andra drivmedel som inte går under
              benämningen förnybara drivmedel. Jag kan ta etanol som exempel
              och att man då kan använda el i större omfattning. Det är också
              förnybart i sig, men det är en viktig kraftkälla i framtiden.
              Det är kanske den viktigaste kraftkällan inom transportsektorn
              så småningom.
            </seg>
            <seg n="3e2d6b80">
              Den andra frågan handlade om överskottet av elproduktionen. Jag
              ser inte det som ett problem om vi skulle få ett överskott av
              elproduktion. Det är väl bra. Vi har då förutsatt att det är en
              ren elproduktion så att den inte är klimatförstörande. I så fall
              har vi linor till andra länder, till våra grannländer och så vidare.
              Vi byter ju energi med varandra hela tiden. Det tycker jag inte
              kan vara ett problem.
            </seg>
          </u>
          <note type="speaker" n="3f7a30b5">
            Anf. 227 ALF ERIKSSON (s) replik:
          </note>
          <u who="alf_eriksson_db6ab9" xml:id="i-61707571e5e06731-2" n="9f88828f">
            <seg n="7e15fad6">
              Herr talman! Vi ligger någonstans på 40 procent förnybar energi
              i dag. EU-kommissionen hamnade på 49 procent för vårt åtagande.
              Men enligt tjänstemannen fanns det ett förslag med högre andel
              från kommissionen ursprungligen som den svenska regeringen tyckte
              var för högt och ville förhandla ned.
            </seg>
            <seg n="5eb29825">
              Min frågeställning var: Vad fanns det för motiv bakom det? Jag
              nämnde tidigare att det nog inte finns något annat land i Europa
              som har så bra förutsättningar för att göra förnybar energi som
              Sverige har. Det var mot den bakgrunden jag ställde frågan.
            </seg>
            <seg n="279c06bf">
              Man kan ju misstänka att om man får ett för högt åtagande när
              det gäller förnybar energi omöjliggör det en utbyggnad i det närmaste
              av den icke förnybara energin, exempelvis kärnkraften. Då får
              man höja andelen ytterligare av de förnybara för att komma upp
              till de 49 eller 50 procenten. Var det det som var bevekelsegrunden?
            </seg>
            <seg n="6b0d590a">
              Självklart är det inget problem med att ha ett elöverskott. Det
              viktiga i den bedömningen är att om vi har ett elöverskott och
              genomför de planer som ligger behöver vi väl inte satsa och bygga
              fyra nya kärnkraftverk nästa mandatperiod? Det är en signal som
              är negativ för dem som ska satsa på teknik för att framställa
              förnybar energi. Som vi tidigare har talat om här har vi stora
              exportinkomster från den. Vi har stimulerat med villkor och smörjmedel
              för att få fram den tekniksatsning som har gjorts som vi lever
              gott på i dag och som jag hoppas att vi kan leva gott på även
              i framtiden. För vi ska fortsätta att ställa dessa krav.
            </seg>
          </u>
          <note type="speaker" n="2929fcef">
            Anf. 228 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-46101650a3912247-1" n="87cb44a6">
            <seg n="b9c83d7e">
              Herr talman! Vi har tydligen olika uppfattningar, Alf, om vad
              som är en hög nivå eller inte. Jag tycker att 49 procent är en
              hög nivå. Jag är alldeles övertygad om att även det är en utmaning
              för Sverige, att vi har fått de direktiven från EU-kommissionen.
              Jag tror nog att det räcker. Man måste ju se allting utifrån ett
              ekonomiskt perspektiv också. Når vi 49 procent har vi lyckats
              väldigt väl. Vi ligger då i topp i EU med sådana siffror.
            </seg>
            <seg n="2eb4af08">
              Ingen regering har i dag talat om att bygga ut fyra nya kärnkraftverk
              framöver. Jag tycker att den effektivisering som vi gör vid de
              nuvarande kärnkraftverken är välgrundad och bra. Vi har redan
              ersatt den kärnkraft som föll bort när man lade ned Barsebäck.
              Det är en förhållandevis miljövänlig energi utifrån ett koldioxidperspektiv.
            </seg>
          </u>
          <note type="speaker" n="e3bb696d">
            Anf. 229 JAN ANDERSSON (c):
          </note>
          <u who="jan_andersson_233a67" xml:id="i-f565d2b0b65a2a10-7" n="0d49b33d">
            <seg n="188e6d5e">
              Herr talman! Jag ska börja den energipolitiska diskussionen vid
              EU-valet 1994. Jag förespråkade ett medlemskap i Europeiska unionen.
              Jag gjorde det av två anledningar. Den ena var säkerhetsfrågor,
              den andra var miljöfrågan.
            </seg>
            <seg n="12c12cb6">
              Som politiker funderar man en och annan gång över om man förespeglade
              väljarna rätt förutsättningar och rätt framtidsutsikter. När det
              gäller säkerhetsfrågorna tror jag att jag förespeglade rätt. Vi
              har sett ett EU som har utvecklats. Flera länder har kommit med,
              länder som tidigare fanns på andra sidan järnridån.
            </seg>
            <seg n="b239fa90">
              Alldeles extra gläder det mig på miljöområdet när jag ser EU:s
              miljö- och klimatpaket. 2020-målsättningen har redan nämnts, det
              vill säga att vi ska minska koldioxidutsläppen med 20 procent
              och på europeisk nivå ha 20 procents andel förnybar energi i systemet
              till år 2020. Det gläder mig av två anledningar. Den ena är att
              jag inte hade fel i EU-valrörelsen. Jag gläder mig också i sakfrågan.
              När en stor sammanslutning som EU beslutar sig för kraftfulla
              åtgärder har det en rejäl påverkan på klimatarbetet.
            </seg>
            <seg n="20c87396">
              För svensk del kommer vi att ha det som ett viktigt ramverk i
              våra energipolitiska diskussioner. Betinget för Sverige när det
              gäller förnybart är ytterligare 9 procentenheter om kommissionens
              förslag blir slutligt fastställt.
            </seg>
            <seg n="42a51965">
              Det är bra att vi har ett ramverk där vi vet att vi rör oss med
              samma utmaningar som andra länder i Europa. Ingen kan smita undan
              och få konkurrensfördelar på andras bekostnad när det gäller miljö-
              och klimatarbetet.
            </seg>
            <seg n="8ce30625">
              För svensk del är det oerhört betydelsefullt med långsiktiga
              spelregler när det gäller energifrågorna. Det är investeringar
              som kanske har 20, 30 eller 40 års avskrivningstid. Då gäller
              det att politiken inte ändrar sig över mandatperioderna. Därför
              är det ärligt menat när alliansen säger att vi vill ha en överenskommelse
              som är bredare än enbart de fyra regeringspartierna. Det kommer
              att ha stor betydelse för svensk industri, för både användare
              av energi och producenter av energi, om vi kan nå en uppgörelse
              som är bredare än blocken.
            </seg>
            <seg n="cea0d62c">
              Jag hoppas verkligen att oppositionen är beredd till en sådan
              diskussion när inbjudan kommer.
            </seg>
            <seg n="e761a14e">
              Med det vill jag yrka bifall till förslagen i betänkandet och
              avslag på reservationerna.
            </seg>
          </u>
          <note type="speaker" n="3fd4337e">
            Anf. 230 CARL B HAMILTON (fp):
          </note>
          <u who="unknown" xml:id="i-20098da436d68604-0" n="62c346ea">
            <seg n="3fa7a3ed">
              Herr talman! Det här betänkandet är ju baserat på motioner. Det
              här dokumentet är fascinerande. Det skrivs motioner, och vi har
              behandlat det i utskottet. Det är ett ord som inte finns med,
              nämligen det ord som karaktäriserar 50 procent av den svenska
              elproduktionen ordet kärnkraft. Kärnkraften behandlas inte. Det
              är väldigt konstigt att man kan skriva om svensk energipolitik
              utan att gå in på kärnkraftsfrågan i ett sådant här betänkande.
            </seg>
            <seg n="9af2643f">
              Jag tycker att det illustrerar en verklighetsflykt och en beröringsångest
              i den allmänna debatten, men ärligt talat även i Sveriges riksdag,
              att vi inte kan analysera denna fråga.
            </seg>
            <seg n="f1413e3f">
              Jag ska tala om min egen politik. Ni behöver inte vara oroliga,
              men den första frågan till oppositionen är naturligtvis: När ni
              nu har motionerat, varför har ni inte motionerat om när ni vill
              avveckla kärnkraften? Ni har ju alla tre den frågan på programmet.
              Varför finns inte det motionsyrkandet med här?
            </seg>
            <seg n="60aa8b9f">
              Det vore bra att ha en preciserad och väl utmejslad ståndpunkt
              redovisad i en motion till Sveriges riksdag.
            </seg>
            <seg n="26dc6232">
              Herr talman! Man kan ju gå igenom de olika energislagen. Apropå
              biodrivmedlen och drivmedel inom transportsektorn måste vi fundera
              på el och elhybridbilar. Det kommer bort här. Det finns en allmän
              tendens i energidebatter att man ser elanvändning som något ont,
              och bilen som något ont. Men det är ju i själva verket utsläppen
              som vi tycker är icke önskvärda, och det är elenergi producerad
              på ett sätt som leder till koldioxidutsläpp som vi tycker är fel.
              Det försvinner ofta i den allmänna debatten. Det är ett trivialt
              påpekande när det väl görs, men det är faktiskt ofta förbisett
              i den allmänna debatten.
            </seg>
            <seg n="9237a649">
              Vi är emot en storskalig introduktion i Sverige av fossilgas.
              Däremot ska man veta att man i vissa industriella processer använder
              kol som är ett sämre energislag. Det vore bättre att i de fallen
              ersätta det med fossilgas. Det innebär inte att man gör en storskalig
              introduktion.
            </seg>
            <seg n="9e35df33">
              Jag ska inte tala om gasledningen under Östersjön, även om det
              är lockande ur många aspekter. Det händer en del saker i denna
              fråga hela tiden, senast i Europaparlamentet.
            </seg>
            <seg n="0a15ded8">
              När det gäller vindkraft finns det som bekant ett certifikatsystem.
              Det gäller inte bara vindkraft utan förnybar energi. Det står
              alliansen bakom. Det ska ge en ökad produktion av förnybar energi
              enligt vissa prognoser enligt den utformning som det har. Det
              ska gå i mål år 2017, om jag minns rätt.
            </seg>
            <seg n="862ab465">
              Flera har tagit upp att överklagandeprocesserna tar för lång
              tid. Jag håller helt och hållet med om det. Det finns ingen oenighet
              i den frågan. Det finns en otrygghet i rättssystemet om man ska
              behöva vänta fem, sex eller sju år på att få veta om man får eller
              inte får en vindkraftanläggning.
            </seg>
            <seg n="2b1c8b92">
              Det finns ett planeringsmål om 30 terawattimmar som Energimyndigheten
              har lagt fram. Jag är skeptisk till det så länge det inte har
              utretts mycket mer omsorgsfullt. Skälet är att vi inte har någon
              aning om vad det innebär i ökade energipriser för hushållen. Det
              är en väldigt stor ökning. Om man lägger på ett krav att en viss
              kvantitet ska produceras på ett visst sätt har vi släppt hela
              kontrollen över prisutvecklingen. Vi måste ha bättre uppfattning
              om effekten på elpriserna och ekonomin hos hushållen innan vi
              går in för detta. Det är skälet till att regeringen vill remissbehandla
              detta och utreda saken vidare.
            </seg>
            <seg n="07c5b2cf">
              Sedan kommer man in på det som Per Bolund också var inne på,
              nämligen att om man ska ha denna volym måste man också göra ganska
              stora investeringar i näten. De investeringarna tar också mycket
              lång tid. Det kanske tar mellan 15 och 20 år i vissa fall om man
              ska göra riktigt stora investeringar över längre tid.
            </seg>
            <seg n="2bd51b0d">
              Någon har tagit upp Euratomfördraget. Det vore jättebra om det
              togs bort. Det gick inte eftersom så många i Europa var oroliga
              för att man skulle ändra Europas energipolitik på något avgörande
              sätt. Det får därför tyvärr stå kvar. Det hade varit mycket bra
              om man hade tagit bort det.
            </seg>
            <seg n="96e1be22">
              Det finns som sagt inga motioner om kärnkraft. Oppositionen och
              Alf Eriksson, som var inne på det, kan naturligtvis säga att regeringssidan
              har fyra partier som inte tycker exakt likadant i den här frågan,
              så vad kommer ni att göra?
            </seg>
            <seg n="341aac0a">
              Vi har olika uppfattningar. Det är ingen hemlighet. Men vi kommer
              att ha en gemensam uppfattning inför valet 2010. Det är alldeles
              klart.
            </seg>
            <seg n="97766a3b">
              Frågan i detta skede är naturligtvis var ni tre partier själva
              står, men också om ni kan ange hur ni ska gå till väga för att
              nå den kompromiss som jag föreställer mig att ni åtminstone utåt
              vill förespegla att ni kommer att komma fram till. Eller ska ni
              göra som Jan Andersson gör, gå in i en öppen och konstruktiv diskussion
              med de fyra regeringspartierna om den framtida långsiktiga energipolitiken?
            </seg>
            <seg n="d6b17cb2">
              Sedan var Alf Eriksson inne på en som jag tycker helt central
              fråga, nämligen elöverskottet. Den frågan öppnar upp för den långsiktiga
              diskussionen om svensk energipolitik.
            </seg>
            <seg n="e47aabd2">
              Om man tittar på klimatfrågan samtidigt där tidsperspektivet
              är 20202050 blir frågan: Har vi ett elöverskott eller inte? Vi
              har det, och det kommer att upphöra någon gång mellan 2015 och
              2020. Har vi en riktigt usel ekonomisk utveckling med hög arbetslöshet
              och låg produktion kommer vi kanske att ha ett elöverskott ända
              till 2020. Har vi en hög tillväxt och en bra ekonomi upphör det
              kanske 2015.
            </seg>
            <seg n="c416cc20">
              Men den avgörande tidpunkten är när de första reaktorerna tas
              ur drift. Då går vi definitivt in i en underskottssituation. Det
              sker beträffande Oskarshamn 1 och de äldsta reaktorerna någon
              gång mellan 2020 och 2025. Vet man då att det kanske tar 15 år
              från början till slut, från en idé om en ny reaktor till produktion
              i en ny reaktor, inser man att om man ska ha en ny reaktor som
              ersätter Oskarshamn 1 år 2025 måste man planera för det och förbereda
              det redan direkt efter nästa val. Det är så vi resonerar. Det
              är därför Alf Erikssons fråga om elöverskott blir helt central.
            </seg>
            <seg n="3065193b">
              Jag har gett min bild av detta, men jag skulle vilja uppmana
              var och en att sätta sig ned och verkligen fundera över den frågan.
              Alternativet är inte att strömmen tar slut i kontakten. Alternativet
              är att vi får ett långsiktigt elberoende från producenter i andra
              länder. Vi bygger ut våra nät. Vi importerar på ett reguljärt
              fast sätt, på det sätt som nu Tyskland, Finland och andra länder
              till väldigt höga kostnader försöker komma ifrån.
            </seg>
          </u>
          <note type="speaker" n="3ee7acfc">
            Anf. 231 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-8" n="85d07a3a">
            <seg n="a8c4a4a1">
              Herr talman! Som vanligt är Carl B Hamiltons debatteknik att
              han lägger ut ett smatterband av olika argument och synpunkter.
              Det är väldigt svårt att på två minuter ta upp alla, men jag ska
              göra mitt bästa.
            </seg>
            <seg n="66198424">
              När det gäller att det inte finns några förslag om kärnkraft
              i motionsfloden håller jag med. Jag reagerade också på det. Men
              jag tror inte att jag drar samma slutsats av det som Carl B Hamilton.
              Dessutom tycker jag att Carl B Hamilton får rannsaka sig själv
              lite grann. Inte ens Folkpartiet har skrivit någon motion. Carl
              B Hamilton själv har inte någon motion heller om kärnkraften,
              trots att man tydligen har en mycket utvecklad politik på det
              området.
            </seg>
            <seg n="df69e298">
              När det gäller Miljöpartiets syn på kärnkraften motionerade vi
              senast förra året. Vi har en väl utvecklad motion om hur vi ser
              på kärnkraften. Den kan Carl B Hamilton ladda ned från min hemsida
              till exempel. Det föreslår jag.
            </seg>
            <seg n="edc617a2">
              Anledningen till att det inte finns några kärnkraftsmotioner
              tror jag är att riksdagsledamöterna är ungefär som svenska folket
              i allmänhet. Man väcker motioner om det som man tycker om. SOM-institutets
              senaste studie visar att det som folk tycker om när de får frågan
              vilka energikällor de vill satsa på är framför allt solenergi
              och vindkraft. De ligger på ungefär 80 procent av vad folket tycker
              att man ska satsa mer på. Vattenkraft och biobränslen ligger på
              runt 50 procent av vad folk tycker att man ska satsa på. På kärnkraften
              är det bara 17 procent som vill satsa mer. Det är faktiskt mindre
              än de som vill satsa på fossilgasen till och med, som ligger på
              29 procent, och är snarare mer i paritet med kol och olja. Det
              är väl anledningen till att man inte skriver kärnkraftsmotioner.
              Man vill inte ha kärnkraften. Man vill ha sol och vind framför
              allt.
            </seg>
            <seg n="3c45a9b4">
              Sedan måste jag säga att Carl B Hamiltons anförande är otroligt
              pessimistiskt. Det verkar inte som om han tror på utvecklingen.
              Det går inte att ha någon tillväxt utan att ha en ökad elproduktion
              och elkonsumtion till exempel. Det är inte den utveckling vi har
              sett de senaste decennierna. Det är faktiskt så att vi har haft
              en ganska stabil elkonsumtion de senaste tio åren, men det har
              varit en väldig tillväxt. Det tycker jag är en mycket pessimistisk
              syn, måste jag säga.
            </seg>
          </u>
          <note type="speaker" n="3c1006d4">
            Anf. 232 CARL B HAMILTON (fp) replik:
          </note>
          <u who="unknown" xml:id="i-20098da436d68604-1" n="62c346ea">
            <seg n="626df2f9">
              Herr talman! Man kan väl inte som politiker säga att vi bara
              lägger fram förslag om det som vi tycker om. Man måste väl lägga
              förslag och visa på vad konsekvenserna blir av den politik som
              man driver. Om man nu inte tycker om kärnkraft jag kan ha respekt
              för att Per Bolunds parti har fastnat för den ståndpunkten, det
              är i och för sig en ståndpunkt som man kan ha måste man ändå redovisa
              vad konsekvensen av detta blir. Att bara säga att sol och vind
              skulle vara alternativen därför att det är det mest omtyckta i
              en opinionsmätning tycker jag är lite väl tunt eftersom solenergi
              i Sverige i dag inte är något realistiskt alternativ. Med vindkraft
              kanske man kan komma upp till 3035 terawattimmar, men det är en
              bråkdel av den totala elproduktion som vi har i dag.
            </seg>
            <seg n="10f8fb08">
              Sedan tror jag i och för sig att elkonsumtionen per capita successivt
              kommer att minska. Den går ned. Men samtidigt har vi en växande
              befolkning. Sett till nettot tar de nog ut varandra så vi får
              räkna med att den totala elanvändningen i Sverige är ungefär konstant
              fram till låt oss säga 2050.
            </seg>
            <seg n="8c45fb74">
              Om man då lägger ned kärnkraften samtidigt blir det ett väldigt
              stort underskott. Såvitt jag förstår måste man med den politik
              som Per Bolund står för tillfredsställa detta genom en väldigt
              stor ökning av importen av elektricitet från andra länder. Hur
              ska det gå till? Det är klart att man får dra kablar. Svenska
              kraftnät får en helt annan strategisk roll i svensk ekonomi. Det
              kan man naturligtvis ge dem om man har Per Bolunds åsikt, men
              det har inte jag. Det är alternativet.
            </seg>
          </u>
          <note type="speaker" n="653c6151">
            Anf. 233 PER BOLUND (mp) replik:
          </note>
          <u who="per_bolund_208efb" xml:id="i-ddf85bea9fdfd593-9" n="85d07a3a">
            <seg n="81868052">
              Herr talman! Jag blir ju glad över att Carl B Hamilton delar
              min uppfattning att man kan hålla elkonsumtionen ungefär konstant.
              Men det var ju tvärtemot vad du sade i ditt anförande tidigare.
              Där sade du att överskottet skulle ätas upp av en ökad elkonsumtion
              som var ett resultat av att vi skulle ha en tillväxt framöver.
              Nu förstår jag inte riktigt. Du får nog förklara vad du egentligen
              menar när det gäller den frågan.
            </seg>
            <seg n="ce5a5341">
              Jag förstår inte heller att du kan säga att 35 terawattimmar
              vindkraftsel skulle vara en liten del. Titta på kärnkraften! Den
              producerar väl 4550 terawattimmar, någonstans där. Då kan man
              säga att 35 terawattimmar är en väldigt stor andel av den elproduktionen.
              Om man dessutom lägger till att vi har stor möjlighet att utveckla
              solenergiproduktionen, att vi kan utveckla kraftvärmeproduktionen
              från biomassa och att vi kan effektivisera hela användningen,
              vilket det finns väldigt många studier som visar på, tycker jag
              att det är väldigt tråkigt att man från Folkpartiets sida fastnar
              vid en energiform som många svenskar faktiskt inte vill ha och
              som det finns en mycket mindre acceptans för än sådana energikällor
              som vindkraft och solenergi. Det kan man se av det folket säger
              i opinionsmätningarna.
            </seg>
            <seg n="e0f9a3ca">
              Det är också väldigt mycket så, vilket tyvärr Carl B Hamilton
              förnekar i debatter, att det finns en motsättning mellan att investera
              i kärnkraft och att investera i förnybar energiteknik. Det visar
              inte minst Folkpartiets eget energiförslag som ni har tagit fram
              i ert program. Där säger ni till exempel att ni vill att kärnkraften
              ska ingå i certifikatsystemet. Det tycker jag är ett väldigt tydligt
              besked till väljarna. Det innebär självklart att om man stoppar
              in ny kärnkraft i certifikatsystemet plockar man ut någonting
              annat. Då är det något annat som inte får bidrag. Det blir i det
              här fallet vindkraft och solenergi. Självklart blir det så.
            </seg>
            <seg n="eec3c617">
              Det visar också, tycker jag, att man i Folkpartiet inte ens självt
              tror på att det går att bygga kärnkraft utan stöd. Certifikatsystemet
              är ju ett stöd. När ni föreslår att man ska stoppa in kärnkraften
              där innebär ju det att ni vill ha ett stöd till kärnkraften. Det
              kan inte jag tolka som något annat än att ni faktiskt inte tror
              på att kärnkraften klarar sig själv. Den måste ha ekonomiskt stöd.
              Det visar inte minst bygget av kärnkraftverket i Finland som går
              fruktansvärt dåligt ekonomiskt.
            </seg>
          </u>
          <note type="speaker" n="db059563">
            Anf. 234 CARL B HAMILTON (fp) replik:
          </note>
          <u who="unknown" xml:id="i-20098da436d68604-2" n="62c346ea">
            <seg n="e7b9ccbf">
              Herr talman! Det där var för att visa på det orimliga i att säga
              att om det övergripande problemet är definierat som att vi har
              för stora utsläpp av växthusgaser är kärnkraften lika värdefull
              ur den synpunkten som förnybara energislag.
            </seg>
            <seg n="9b259a40">
              Jag tycker att det som är väsentligt här är att ett elöverskott,
              om man bygger ut kärnkraften, är jättebra ur klimatsynpunkt. Låt
              oss exportera elektricitet till andra länder som i dag genererar
              elektricitet med hjälp av stenkol, brunkol och fossilgas, som
              de gör i Polen och Tyskland. Det är väl otroligt bra för Europas
              bidrag till ett bättre klimat att bli av med de anläggningarna,
              och det skulle vi bli om vi exporterade elektricitet, i och för
              sig från vattenkraft, vindkraft eller kärnkraft. Kärnkraften är
              den energikälla som vi faktiskt skulle kunna utveckla i större
              skala för att göra detta.
            </seg>
            <seg n="7525c155">
              Jag förstår Per Bolunds kommentar om elöverskottet. Vad jag talar
              om när jag talar om perioden 20152020 är en mer konjunkturell
              effekt. Om man har en hög aktivitetsnivå i ekonomin går det åt
              mer elektricitet. I ett längre perspektiv där man hinner ställa
              om den tekniska utvecklingen, göra nya investeringar, låt oss
              säga mellan 2030 och 2050, skulle elanvändningen i Sverige kunna
              vara konstant.
            </seg>
          </u>
          <note type="speaker" n="aeb0a58a">
            Anf. 235 ALF ERIKSSON (s) replik:
          </note>
          <u who="alf_eriksson_db6ab9" xml:id="i-61707571e5e06731-3" n="9f88828f">
            <seg n="e4225d4c">
              Herr talman! Jag ska först göra klart för Carl B Hamilton, i
              den mån han inte redan vet det, att de allra flesta vet vår inställning
              när det gäller kärnkraftsfrågan, nämligen att kärnkraften ska
              avvecklas i den takt den kan ersättas med förnybar energi. Därför
              finns ett antal motioner och förslag om att vi ska bygga ut den
              förnybara energin för att göra det möjligt. Det är den logiska
              förklaringen.
            </seg>
            <seg n="4c7772e2">
              Jag trodde faktiskt, apropå debatten om bördefördelning som jag
              hade här tidigare, att den svenska uppfattningen var att andra
              länder inte ska komma undan. De måste också dra sitt strå till
              stacken i fråga om energiproduktion. Jag har inte bedömt det så
              att vi ska rädda dem ur situationen genom att exportera svensk
              kärnkraftsel dit. Carl B Hamilton sade tidigare att det var ett
              motiv för att bygga ut kärnkraften.
            </seg>
            <seg n="84da3c26">
              För några månader sedan presenterade Energieffektiviseringsutredningen
              sitt delbetänkande. Man har tittat på skolor, vården och kontoren.
              Det går att spara energi för 1 miljard kronor per år. Det går
              att investera genom att byta ut gamla armaturer och vanliga glödlampor
              inom dessa sektorer. Det skulle bli en årlig besparing på upp
              till en terawattimme. Det här skulle betala sig inom en tid på
              tre fyra år. Det är väl ingen dålig återbetalningstid?
            </seg>
            <seg n="55c6239d">
              Var finns förslagen om detta? Vi måste möta utbyggnadsdebatten
              med besparingar.
            </seg>
          </u>
          <note type="speaker" n="dfd9d104">
            Anf. 236 CARL B HAMILTON (fp) replik:
          </note>
          <u who="unknown" xml:id="i-20098da436d68604-3" n="62c346ea">
            <seg n="e5909847">
              Herr talman! Jag tar det sista först. Jag blev lite besviken
              när jag läste Energieffektiviseringsutredningens delbetänkande.
              Jag tyckte att den var tunn. Det har kommit ett betänkande från
              Klimatberedningen, och det har kommit en utredning vars namn jag
              har nu glömt bort ledd av Tomas Bruce. Allt detta kommer att behandlas
              i regeringens klimatproposition som ska läggas fram i höst. Det
              är mitt svar på den frågan.
            </seg>
            <seg n="c5aee317">
              Jag talar om ökad export av elektricitet genom att bygga ut kärnkraft
              och exportera koldioxidfri el. Det har inte direkt med målen 2020
              att göra. Vi kommer aldrig att hinna få ett nytt kärnkraftverk
              i bruk, även om vi skulle vilja det. Även om vår politik skulle
              slå igenom skulle det inte vara i bruk före 2020. Det tar så lång
              tid. Det tar minst 15 år. Det är det som gör att man måste börja
              tänka på dessa saker i god tid.
            </seg>
            <seg n="ad9c26fd">
              Det bringar mig tillbaka till vad Alf Eriksson säger om att det
              här är er politik. Det är ett otroligt luddigt utformat ställningstagande
              att säga att ni ska ersätta i den takt det finns förnybar energi
              att ersätta med. Om det inte finns så mycket förnybar energi att
              ersätta med kommer ni då att gå med på att ersätta existerande
              reaktorer med nya kärnreaktorer? Det är det som är förlåt! kärnfrågan
              i detta. Kommer ni socialdemokrater att ersätta nuvarande reaktorer
              med nya reaktorer när de faller för åldersstrecket? Utesluter
              du det?
            </seg>
          </u>
          <note type="speaker" n="f25015cb">
            Anf. 237 ALF ERIKSSON (s) replik:
          </note>
          <u who="alf_eriksson_db6ab9" xml:id="i-61707571e5e06731-4" n="9f88828f">
            <seg n="ebd4cdd6">
              Herr talman! Svaret är enkelt. Om man har ett bekymmer fokuserar
              man på att lösa bekymret. I det här fallet är det att få fram
              en hållbar utveckling på energiområdet. Då fokuserar man på att
              få fram förnybar energi, och man fokuserar på att spara energi.
              Det är där man lägger fokus, och det är där man sätter in utvecklingsinsatserna.
              Man börjar inte med att säga att man ska misslyckas och planera
              för ett alternativ. Det är att möta framtiden med en viss ända
              först.
            </seg>
            <seg n="b80cbd0a">
              Carl B Hamilton försöker lasta över framtidsdiskussionen på oppositionen.
              Men det är faktiskt ni som har regeringsmakten. Ni säger att ni
              ska ha en gemensam uppfattning 2010. Det är så dags. Är det inte
              aningen sent, Carl B Hamilton, att 2010 komma med ett förslag
              på hur man ska se på energifrågan i framtiden? I stort sett alla
              partier har vittnat om vikten av långsiktiga spelregler. Är det
              inte dags att försöka samla ihop diskussionen och inte köra utspel
              som går stick i stäv med varandra och skapa denna oro? Jag ser
              frågan som en mer eller mindre utvecklings- och överlevnadsfråga
              för landet. Om vi inte kan lösa energiproblemet på ett förnuftigt
              sätt kommer vi inte att kunna möta framtiden på ett positivt sätt.
              Det handlar om utvecklingen av landet, och det handlar om välfärden.
            </seg>
          </u>
          <note type="speaker" n="803eb883">
            Anf. 238 CARL B HAMILTON (fp) replik:
          </note>
          <u who="unknown" xml:id="i-20098da436d68604-4" n="62c346ea">
            <seg n="b7f2819c">
              Herr talman! Jag håller helt med Alf Eriksson på den sista punkten.
              Det är därför som vi ska ha en gemensam ståndpunkt inför valet
              2010.
            </seg>
            <seg n="84bafb03">
              Men ni tre har inte en gemensam ståndpunkt. Alf Erikssons ståndpunkt
              är en helt annan än de två renodlade nedläggningspartiernas i
              fråga om kärnkraften. Det är helt olika, närmast motstridiga,
              ståndpunkter. Det är därför som Maud Olofsson bland annat brukar
              tala om att samla till en blocköverskridande överenskommelse samtal
              i energipolitiken.
            </seg>
            <seg n="c5403c6b">
              Det finns ett annat problem som Alf Eriksson inte kommer förbi
              med resonemangen om att vara pessimist eller inte. Vem äger kärnkraftverken
              i Sverige? Det är inte staten. Dessa ägare kan en dag komma och
              säga att de inte tycker att det lönar sig att uppgradera och köra
              Oskarshamn 1 längre och att de kommer att lägga ned Oskarshamn
              1 om fem år. Vad gör Alf Eriksson om ägarna till Oskarshamn 1
              säger 2015 att de lägger ned Oskarshamn 1 2020? Han har 15 år
              på sig att få en ny reaktor på plats. Det är ett gap på tio år.
            </seg>
          </u>
          <note type="speaker" n="973d4a4b">
            Anf. 239 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-11" n="90dec4e5">
            <seg n="cecce103">
              Herr talman! Folkomröstningsresultatet gäller fortfarande. Ingenting
              annat är sagt. Det innebär att Vänsterpartiet står fast vid den
              överenskommelse som vi ingick med Socialdemokraterna och Centerpartiet
              om att kärnkraften ska avvecklas i takt med att den kan ersättas
              med förnybar energi. Det är vår uppfattning.
            </seg>
            <seg n="4ae4ccd4">
              Vi har haft diskussionerna tidigare. Vi har motionerat om kärnkraftens
              avveckling. Det gjorde jag senast i höstas, och Carl B Hamilton
              och jag har debatterat frågan i kammaren.
            </seg>
            <seg n="9c8ffdfe">
              Det här är ett vägval. Vi kan inte både bygga ut kärnkraften
              och bygga ut och satsa på förnybar energi. De ekonomiska resurserna
              har vi inte i Sverige. Det här är ett vägval. Folkpartiet har
              gjort sitt. Det är kärnkraften som är framtiden. Vänsterpartiet
              står för en helt annan utveckling i det framtida Sverige, där
              kärnkraften ska fasas ut. Det gör vi också med beaktande av att
              Energimyndigheten gör en bedömning av att vi har 1520 terawattimmars
              överskott 2015. Klimatberedningen har också sagt att den stora
              potentialen finns med energieffektivisering, vilket flera andra
              utredningar visar. Det är en enorm potential för att minska energiåtgången.
            </seg>
            <seg n="db1ce7f4">
              Jag blir ibland inte riktigt klok på vad Carl B Hamilton menar.
              Vi kan inte importera el. Då blir vi beroende av andra länder,
              sade Carl B Hamilton. Men det är helt okej att vi exporterar el
              till andra länder. Då spelar det ingen roll om de blir beroende
              av oss. Det är inte logiskt.
            </seg>
          </u>
          <note type="speaker" n="6a1b8a6b">
            Anf. 240 CARL B HAMILTON (fp) replik:
          </note>
          <u who="unknown" xml:id="i-20098da436d68604-5" n="62c346ea">
            <seg n="b995d808">
              Herr talman! Vi har inte resurserna, säger Kent Persson. Kärnkraftverken
              i Sverige, om vi tar dem som ändå kostar mest av allting, lånar
              ju pengar. De byggs utifrån företagsekonomiska kalkyler. De pengarna
              och de resurserna, om det är så man ser det, vilket man kanske
              gör i det här sammanhanget, kommer alltså att komma fram i de
              fall där det är lönsamt att bygga ut kärnkraften.
            </seg>
            <seg n="1a3d2ace">
              Inte minst kommer det europeiska systemet för utsläppshandeln
              att göra all koldioxidfri elektricitetsproduktion lönsammare och
              lönsammare allteftersom utsläppshandelspriserna går upp.
            </seg>
            <seg n="991bf3c8">
              Sedan var det detta med att det är ett överskott 2015. Jo, men
              det tar betydligt längre tid än så. Det tar minst den dubbla tiden
              att starta en elproduktionsanläggning, typ kärnkraftverk eller
              vattenkraftverk, för den delen. Investeringstiderna är så långa.
            </seg>
            <seg n="351eb84c">
              Energieffektivisering förutsätter stigande priser. Det får man
              fundera igenom. Det låter ganska behändigt att vi ökar energieffektiviteten,
              och så halverar vi användningen. För att få fram detta krävs det
              att priserna går upp på elektricitet. Då får man fundera över
              bland annat de fördelningspolitiska effekterna av detta och vilken
              strukturomvandling som det här innebär.
            </seg>
            <seg n="e8d7aa92">
              Det är god natt för en stor del av svensk basindustri om man
              ska ha en energieffektivisering som har den dimensionen att man
              inte behöver ersätta kärnkraften med ny kärnkraft eller med den
              här importen.
            </seg>
            <seg n="9f195518">
              Det är klart att till exempel Tyskland, som inom överskådlig
              tid kommer att vara importör av energi, kanske hellre vill ha
              svensk elektricitet än rysk gas eller polskt kol.
            </seg>
          </u>
          <note type="speaker" n="53bff564">
            Anf. 241 KENT PERSSON (v) replik:
          </note>
          <u who="kent_persson_558c98" xml:id="i-5dbdedd2e001b811-12" n="90dec4e5">
            <seg n="a8191de8">
              Herr talman! Det hänger inte ihop. Fortfarande tycker du att
              det är okej att andra länder blir beroende av svensk energipolitik.
              Men vi ska inte vara beroende av andra länder.
            </seg>
            <seg n="7380b062">
              Jag håller med dig om att vi inte ska vara beroende av andra
              länder. Vi ska klara vår del själva. Det kan vi vara överens om.
              Men ditt resonemang håller inte ihop.
            </seg>
            <seg n="e92f4ea2">
              Dessutom måste jag nog hålla med Per Bolund. Jag känner att du
              är väldigt pessimistisk i dina bedömningar av vilken potential
              den förnybara energin har i Sverige. Det gäller likaså energieffektiviseringen.
            </seg>
            <seg n="cf172835">
              Du och jag har haft en diskussion om just den frågan i den här
              kammaren för inte alls länge sedan. Jag hänvisade då också till
              amerikanska rapporter i fråga om vilka möjligheter det finns.
              De är ekonomiskt gångbara. Svenska forskare visar på samma sak.
              Upp till 40 procent kan vi energieffektivisera här i Sverige,
              och det är lönsamt.
            </seg>
            <seg n="54057053">
              En satsning på miljöteknikutvecklingen här kan ge, som jag har
              pratat om tidigare då jag hänvisade till Världsnaturfonden, möjligheter
              till enorma exportintäkter. Då utvecklar vi också energitekniken
              och den förnybara energin. Det finns alltså enorma möjligheter
              om vi satsar på rätt åtgärder redan i dag, som då också kan ge
              relativt snabba resultat.
            </seg>
            <seg n="f2b3dc77">
              Jag håller med dig. Skulle vi ta ett beslut i dag om att börja
              planera för kärnkraft är jag övertygad om att det skulle bli tidigast
              2025 till en kostnad som vi inte har den blekaste aning om. För
              att inte prata om hur vi ska ta reda på eländet! Framför allt
              handlar det om något som vi inte har diskuterat här, uranbrytning.
              Ska vi importera uran och låta andra ta smällen? Eller ska vi
              öppna gruvorna i Sverige? Det finns det inte något folkligt gehör
              för.
            </seg>
          </u>
          <note type="speaker" n="3eafbd17">
            Anf. 242 CARL B HAMILTON (fp) replik:
          </note>
          <u who="unknown" xml:id="i-20098da436d68604-6" n="62c346ea">
            <seg n="b592c027">
              Herr talman! Jag ska gärna debattera uranbrytning och uranimport
              vid ett annat tillfälle, men det skulle föra för långt här.
            </seg>
            <seg n="7ce8a41f">
              Jag menar att både Per Bolund och Kent Persson kommer med glädjekalkyler
              i sin syn på energiförsörjningen.
            </seg>
            <seg n="778110f9">
              Jag ska avsluta min del av den här debatten med att läsa ur LO-tidningen.
              Det är ett brev på ledarsidan som börjar så här:
            </seg>
            <seg n="7e37911d">
              Folkpartiets insiktsfulla krav på att bygga nya kärnkraftverk
              är något som vi hälsar med den största tillfredsställelse. I dag
              saknar Sverige en långsiktig energipolitik, vilket är till men
              för skogsindustrin och övrig basindustri.
            </seg>
            <seg n="082b0226">
              Lite längre ned i den här artikeln i LO-tidningen står det:
            </seg>
            <seg n="6f56f518">
              Dagens energipolitik har ett brett stöd i riksdagen, men den
              håller inte måttet. Det krävs en ny uppgörelse som har både klimathotet
              och välfärden som grund, och det hastar.
            </seg>
            <seg n="644ad17d">
              Jag anbefaller LO-tidningen till läsning, Kent Persson.
            </seg>
          </u>
          <note type="speaker" n="2723987b">
            Anf. 243 MIKAEL OSCARSSON (kd):
          </note>
          <u who="mikael_oscarsson_e35f02" xml:id="i-fe678cd4a7613e48-4" n="4b9ce8fe">
            <seg n="2a3693e4">
              Herr talman! Jag vill börja med att yrka bifall till förslaget
              i betänkandet i dess helhet och avslag på samtliga reservationer.
            </seg>
            <seg n="037f25a2">
              Beslut som vi fattar i energipolitiken påverkar inte bara energitillförsel
              och elpriser i största allmänhet utan också klimatförändringar
              och ekonomisk tillväxt liksom hushållens och företagens ekonomi.
            </seg>
            <seg n="22f4713e">
              Energipolitiken är inte bara en nationell fråga utan också en
              global angelägenhet. Beslut som Sverige fattar berör andra länder,
              liksom beslut som fattas i andra länder berör vårt land. Därför
              är det väldigt positivt med det engagemang som EU har, de olika
              mål som har satts upp och som Sverige kommer att jobba hårt för
              att uppfylla.
            </seg>
            <seg n="ef94aeab">
              Transportsektorn har hamnat i blickfånget för att dämpa klimatförändringarna.
              I EU:s förhandlingar slås fast att 10 procent av transportsektorns
              konsumtion ska bestå av biobränslen 2020.
            </seg>
            <seg n="4accd0f1">
              Regeringen gör också kraftansträngningar när det gäller nya moderna
              drivmedel. Även om etanol och biobränsle för närvarande är huvudspår
              sätts stora hopp till ny teknik och nya drivmedel. Av den så kallade
              klimatmiljarden satsas 120 miljoner kronor på andra generationens
              drivmedel.
            </seg>
            <seg n="09b391db">
              Vindkraften har kommit att tilldra sig ett allt större intresse
              i takt med att produktionskapaciteten har ökat och de fasta kostnaderna
              har kunnat reduceras. I dag utgör vindkraften endast 1 procent
              av den totala elproduktionen, men planeringsmålet är mångdubbelt
              större.
            </seg>
            <seg n="a230fe41">
              Stödfunktioner i form av till exempel stöd till teknikutveckling
              bör finnas. Därför är det glädjande att av klimatmiljarden satsas
              40 miljoner kronor på ett nationellt vindbruk.
            </seg>
            <seg n="2961372d">
              Vattenkraften är vid sidan av kärnkraften Sveriges viktigaste
              energikälla. Vår förhoppning är att denna naturresurs ska kunna
              leverera mer energi utan att våra älvar och vattendrag förstörs.
              Därför ska en utredare se över regelverket som omgärdar vattenkraften
              i syfte att främja en så hög produktionskapacitet som möjligt
              i vattenkraften. Detta arbete anser jag vara mycket viktigt. Och
              det är både effektivt och miljövänligt med ökad produktionskapacitet,
              oavsett om det berör vattenkraft eller kärnkraft.
            </seg>
            <seg n="030314ff">
              Det är bra att regeringen har slagit fast att det är oljeberoendet
              som ska bekämpas snarare än kärnkraften. Att kraftfullt minska
              industrins oljeberoende blir omöjligt om kärnkraften samtidigt
              ska avvecklas. Därför är det väldigt positivt att avvecklingshoten
              är över, när Socialdemokraterna inte längre sitter i regeringen.
              All kraft kan i stället läggas på att få fram energi som inte
              påverkar klimatet. På så sätt kan man successivt bli kvitt oljan
              som energikälla.
            </seg>
            <seg n="8960af13">
              Den föregående regeringens avveckling av fullt fungerande kärnkraftverk
              var direkt skadlig både för miljön och för svensk ekonomi. Ändå
              fick den fortgå, och vi bär fortfarande ekonomiska kostnader för
              den förtida avvecklingen. Kärnkraften kan dock inte lösa hela
              framtidens energibehov. Varifrån den nya energin ska komma beror
              på en rad faktorer som marknaden själv råder över.
            </seg>
            <seg n="68f61396">
              Staten kan till viss del genom ekonomiska styrmedel styra inriktningen.
              Med forskning och teknik kan man finna nya vägar att producera
              billig och ren energi. Därför är forskning och utveckling av största
              betydelse.
            </seg>
            <seg n="5a31b16e">
              Av den anledningen ser jag positivt på den kärnenergiforskning
              som pågår inom ramen för EU. Det kan vara en möjlighet att snabbare
              än vi anar göra oss kvitt beroendet av fossila bränslen. Detta
              noterar jag bland annat att Vänsterpartiet är emot, vilket är
              besynnerligt.
            </seg>
            <seg n="c3da46e0">
              Till sist vill jag betona vikten av energieffektivisering. Av
              regeringens klimatmiljard ska under mandatperioden totalt 310
              miljoner kronor gå till energieffektivisering. Det är viktigt
              att vi väljer rätt metod. Med fel metod kan energibesparingen
              ske till priset av ökad arbetslöshet, lägre tillväxt och ökade
              utsläpp. Därför är det viktigt att vi fattar beslut med rätt tillvägagångssätt
              så att energieffektivisering och minskade klimatpåverkande utsläpp
              kombineras med fortsatt ekonomisk tillväxt och välståndsökning.
            </seg>
            <seg n="152fa49f">
              För det krävs det modern energipolitik. En sådan politik lägger
              den här regeringen grunden för.
            </seg>
          </u>
          <note type="speaker" n="159263c4">
            Anf. 244 BJÖRN LEIVIK (m):
          </note>
          <u who="bjorn_leivik_e11682" xml:id="i-27761c3cd2a70041-0" n="fc6049c6" next="i-4fa8cbd7ab2b30bc-0">
            <seg n="8f09d299">
              Herr talman! Jag ska helt kort uppehålla mig vid biogas och investeringsstöd.
            </seg>
            <seg n="f2769b75">
              Miljöminister Andreas Carlgren har sagt att staten måste in och
              ta en roll när det gäller finansiering av fullskaliga biogasanläggningar
              och att marknaden inte kan lösa det själv. Han säger också att
              vi måste hitta samarbetsformer för stat, kommuner och näringsliv.
              Det är bra sagt, och det är precis detta det handlar om. Det gäller
              att hitta samarbetsformer.
            </seg>
            <seg n="032ef3a0">
              Det finns uppskattningar om att biogasen kan öka från ungefär
              1,5 terawattimmar till 14 terawattimmar år 2050. För jämförelsens
              skull kan nämnas att Sveriges kärnkraftverk levererar ca 75 terawattimmar.
              Biogasens potential är med andra ord betydande.
            </seg>
            <seg n="828bf7c7">
              I juli 2005 tillkallade den dåvarande regeringen en särskild
              utredare med uppgift att analysera det svenska jordbrukets förutsättningar
              som producent av bioenergi för jordbruket. Han presenterade sina
              slutsatser i maj 2007. När det gäller gödselbaserad biogasproduktion
              såg utredaren det som önskvärt att tekniken utvecklades och föreslog
              att investeringsstöd lämnas inom ramen för landsbygdsprogrammet.
            </seg>
            <seg n="c96b9f43">
              Den 31 januari 2008 gav regeringen Jordbruksverket i uppdrag
              att utreda förutsättningar för att stödja biogasanläggningar inom
              ramen för landsbygdsprogrammet. Utredningens syfte är att undersöka
              hur Sverige inom ramen för detta program kan stödja investeringar
              i biogasanläggningar. Uppdraget ska redovisas senast den 31 maj
              år 2008.
            </seg>
            <seg n="0ec3aac2">
              Även i 2008 års budgetproposition uppmärksammas behovet av stöd
              till investeringar. Där sägs att regeringen avser att se över
              finansieringsformerna för statens stöd för att möjliggöra tillräckligt
              investeringskapital.
            </seg>
            <seg n="2d9eff92">
              Jag håller med om att skattemedel inte ska användas för kommersiella
              projekt som har potential att stå på egna ben. Men problemet är
              att tillgång och efterfrågan är i obalans. För att få till stånd
              en hållbar kedja av produktion, distribution och konsumtion måste
              staten inledningsvis medfinansiera en eller flera av länkarna
              i kedjan.
            </seg>
            <seg n="22bc0d7b">
              Sverige finansierar i dag genom Energimyndigheten flera stora
              projekt där biobränslen står i fokus från produktion, det vill
              säga odling av råvara för biodrivmedel, till användning av nya
              bränslen. Detta sker bland annat genom forskning om drivmedelsframställning
              i framtida industrikombinat och forskning om såväl innovationssystem
              som styrmedel för alternativa drivmedel. Sverige medverkar också
              i ett EU-projekt, Refuel, som ska utforma strategier för att kostnadseffektiva
              alternativa drivmedel ska kunna introduceras. Projektet studerar
              också konsekvenserna för stationära anläggningar som använder
              biobränslen.
            </seg>
            <seg n="3c03233b">
              Herr talman! Problemet beträffande gas för fordon är dock att
              om det inte finns tillräcklig tillgång på bränsle kommer det heller
              inte att finnas en efterfrågan på fordon. Att staten ger bidrag
              i syfte att stimulera användningen av bilar med förnybara bränslen
              är mycket bra. Men samtidigt är det av stor vikt att konsumenterna
              kan lita på att det finns bränsle att tillgå.
            </seg>
            <seg n="fb08c6ae">
              Därför är projekt som Biogas Brålanda något som staten bör investera
              i. Projektet syftar till att göra gas för fordonsändamål och involverar
              kommuner såväl som enskilda jordbruksföretag. Projektet skulle
              tillsammans med en kommersiell biogasproduktion i Trollhättan
              kunna bli en bra modell för Sverige vad gäller småskalig produktion
              och distribution av biogas.
            </seg>
            <seg n="38941d10">
              Den totala investeringen är beräknad till ungefär 100 miljoner
              varav 20 miljoner skulle avse ledningsdragning som skulle kunna
              vara statens insats.
            </seg>
            <seg n="d12c7eed">
              Herr talman! Jag kan dela utskottets uppfattning att det inte
              är riksdagens uppgift att avgöra huruvida enskilda projekt ska
              stödjas eller ej och yrkar därför inte på något annat. Men jag
              hoppas samtidigt att gjorda uttalanden och utredningar leder till
              ett positivt besked för Biogas Brålanda.
            </seg>
          </u>
          <note n="a30c32a4">
            Överläggningen var härmed avslutad.
          </note>
          <note n="34cc6b99">
            19 § Bordläggning
          </note>
          <note n="5244378f">
            Anmäldes och bordlades
          </note>
          <note n="a91fd0ce">
            20 § Anmälan om frågor för skriftliga svar
          </note>
          <note n="a776f59a">
            Anmäldes att följande frågor för skriftliga svar framställts
          </note>
          <note n="e07f036c">
            den 2 april
          </note>
          <note n="b00c63bd">
            Lars Wegendal
          </note>
          <note n="2dafdfff">
            Maria Stenberg
          </note>
          <note n="ceb5074d">
            Frågorna redovisas i bilaga som fogats till riksdagens snabbprotokoll
            tisdagen den 8 april.
          </note>
          <note n="5ed6176f">
            21 § Anmälan om skriftliga svar på frågor
          </note>
          <note n="8d732233">
            Anmäldes att skriftliga svar på följande frågor inkommit
          </note>
          <note n="e07f036c">
            den 2 april
          </note>
          <note n="0bef21a4">
            Kerstin Lundgren
          </note>
          <note n="5e0d747b">
            Lennart Sacrédeus
          </note>
          <note n="78dd768e">
            Jacob Johnson
          </note>
          <note n="6f89063e">
            Eva Olofsson
          </note>
          <note n="5f831e6a">
            Mats G Nilsson
          </note>
          <note n="951036e1">
            Gunnar Andrén
          </note>
          <note n="65fd61c5">
            Allan Widman
          </note>
          <note n="7706e2d9">
            Kalle Larsson
          </note>
          <note n="8267e615">
            Agneta Berliner
          </note>
          <note n="3328d09e">
            Ameer Sachet
          </note>
          <note n="03e503e9">
            Elisabeth Svantesson
          </note>
          <note n="f06926f9">
            Bodil Ceballos
          </note>
          <u who="bjorn_leivik_e11682" xml:id="i-4fa8cbd7ab2b30bc-0" n="fc6049c6" prev="i-27761c3cd2a70041-0">
            <seg n="371ef016">
              Luciano Astudillo
            </seg>
          </u>
          <note n="3328d09e">
            Ameer Sachet
          </note>
          <note n="86c42dac">
            Alice Åström
          </note>
          <note n="46370fc6">
            Lars-Ivar Ericson
          </note>
          <note n="cf14cf8b">
            Leif Pagrotsky
          </note>
          <note n="cf14cf8b">
            Leif Pagrotsky
          </note>
          <note n="cf14cf8b">
            Leif Pagrotsky
          </note>
          <note n="a36cbeca">
            Irene Oskarsson
          </note>
          <note n="c7fe57d0">
            Margareta Cederfelt
          </note>
          <note n="ae88065d">
            Anne Marie Brodén
          </note>
          <note n="f4bb30a4">
            Yvonne Andersson
          </note>
          <note n="46370fc6">
            Lars-Ivar Ericson
          </note>
          <note n="fe084627">
            Inger Davidson
          </note>
          <note n="49a88b6c">
            Raimo Pärssinen
          </note>
          <note n="c268e7ad">
            Hans Stenberg
          </note>
          <note n="aaaa150f">
            Lennart Axelsson
          </note>
          <note n="b7dc4b33">
            Svaren redovisas i bilaga som fogats till riksdagens snabbprotokoll
            tisdagen den 8 april.
          </note>
          <note n="3e2dcd44">
            22 § Kammaren åtskildes kl. 22.54.
          </note>
          <note n="b1737ba0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
