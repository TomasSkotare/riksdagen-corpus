<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--100</head>
          <docDate when="2007-04-22">2007-04-22</docDate>
        </div>
      </front>
      <body>
        <div>
          <note n="3315d73d">
            ﻿
          </note>
          <note n="7dd717e5">
            Riksdagens protokoll
          </note>
          <note n="48f08e5f">
            2007/08:100
          </note>
          <note type="date" n="82c9661f">
            Tisdagen den 22 april
          </note>
          <note n="214f5c4d">
            Kl. 13:00 - 22:32
          </note>
          <note n="e255ed5f">
            1 § Justering av protokoll
          </note>
          <note n="971ff10e">
            Justerades protokollet för den 16 april.
          </note>
          <note n="7eda21c1">
            2 § Anmälan om fördröjda svar på interpellationer
          </note>
          <note n="6f3d42a9">
            Till riksdagen hade inkommit följande skrivelser:
          </note>
          <note n="23410847">
            Interpellation 2007/08:569
          </note>
          <note n="94240a90">
            Interpellation 2007/08:569 Regeringens satsning Vidareutbildning
            av lärare
          </note>
          <note n="867d6d3f">
            Interpellationen kommer att besvaras fredagen den 25 april 2008.
          </note>
          <note n="43aa76a2">
            Skälet till dröjsmålet är att jag vid tidigare svarstillfällen
            har redan inbokade engagemang och resor.
          </note>
          <note n="958f1b2e">
            Lars Leijonborg
          </note>
          <note n="4170b42c">
            Interpellation 2007/08:571
          </note>
          <note n="29103e10">
            Interpellation 2007/08:571 Könsdiskriminerande reklam
          </note>
          <note n="158959e7">
            Interpellationen kommer att besvaras fredag den 25 april.
          </note>
          <note n="ab23713e">
            Skälet till dröjsmålet är sedan tidigare inplanerade åtaganden
            som inte går att flytta på.
          </note>
          <note n="4d2064c1">
            Cecilia Bergman
          </note>
          <note n="72346f82">
            Interpellation 2007/08:572
          </note>
          <note n="5a0df9bd">
            Interpellation 2007/08:572 Omfördelning av medel från gymnasiet
            till grundskolans tidigare årskurser
          </note>
          <note n="671f33da">
            Interpellationen kommer att besvaras måndagen den 19 maj 2008.
          </note>
          <note n="9a735789">
            Skälet till dröjsmålet är sedan tidigare inbokade engagemang
            och resor.
          </note>
          <note n="a2374823">
            Jan Björklund
          </note>
          <note n="33c5a181">
            Interpellation 2007/08:573
          </note>
          <note n="bfbb4881">
            Interpellation 2007/08:573 Barnombudsmannens årliga rapport och
            förekomst av kollektiv bestraffning i svensk skola
          </note>
          <note n="671f33da">
            Interpellationen kommer att besvaras måndagen den 19 maj 2008.
          </note>
          <note n="9a735789">
            Skälet till dröjsmålet är sedan tidigare inbokade engagemang
            och resor.
          </note>
          <note n="a2374823">
            Jan Björklund
          </note>
          <note n="a565c0b8">
            Interpellation 2007/08:575
          </note>
          <note n="426b2374">
            Interpellation 2007/08:575 Vattenfalls betydelse för svensk basindustri
          </note>
          <note n="05d3365c">
            Interpellationen kommer att besvaras tisdagen den 6 maj 2008.
          </note>
          <note n="8250ff9d">
            Skälet till dröjsmålet är sedan tidigare inbokade engagemang.
          </note>
          <note n="1245eb20">
            Dag Ekman
          </note>
          <note n="6e933aea">
            Interpellation 2007/08:576
          </note>
          <note n="d77d7a36">
            Interpellation 2007/08:576 Åtgärder för att behålla jobben i
            Vin &amp; Sprit i Sverige
          </note>
          <note n="867d6d3f">
            Interpellationen kommer att besvaras fredagen den 25 april 2008.
          </note>
          <note n="8250ff9d">
            Skälet till dröjsmålet är sedan tidigare inbokade engagemang.
          </note>
          <note n="1245eb20">
            Dag Ekman
          </note>
          <note n="ab82d05c">
            3 § Svar på interpellation 2007/08:544 om regeringens arbetsformer
          </note>
          <note type="speaker" n="e96dbb8b">
            Anf. 1 Statsminister FREDRIK REINFELDT (m):
          </note>
          <u who="unknown" xml:id="i-788434c74af5ef87-0" n="962975ed">
            <seg n="5a276f6e">
              Fru talman! Patrik Björck har frågat mig om jag avser att ta
              initiativ till att regeringen i större utsträckning än i dag företräds
              i den offentliga debatten av mig och andra medlemmar i regeringen.
              Han har vidare frågat mig om jag avser att vidta åtgärder när
              det gäller regeringens arbetsformer så att det blir möjligt för
              mig att oftare delta i riksdagens interpellationsdebatter och
              därigenom stärka riksdagens viktiga demokratiska uppdrag som regeringens
              kontrollmakt.
            </seg>
            <seg n="a8fee7b6">
              Riksdagens arbete med att granska regeringen och dess arbete
              är en viktig del i vårt parlamentariska styrelseskick. Därför
              är det för mig som statsminister självklart att från regeringens
              sida underlätta och möjliggöra denna granskningsprocess. En aktiv
              dialog mellan riksdag och regering är och förblir en viktig del
              i detta arbete.
            </seg>
            <seg n="af7af602">
              Mot den bakgrunden är det naturligt för mig och regeringen som
              helhet att delta i såväl frågestunder, återrapporteringar som
              interpellationsdebatter. Till detta kommer konstitutionsutskottets
              viktiga arbete och möjligheten att ställa skriftliga frågor. Som
              statsminister har jag även en dialog med riksdagens ledamöter
              vid statsministerns frågestund, som regelbundet hålls i kammaren.
            </seg>
            <seg n="2fcb31ad">
              I sammanhanget kan det vara värt att påminna om att parlamentarismen
              bland annat vilar på grundprincipen att regeringen svarar gemensamt
              för den förda politiken. Av den orsaken är det inte avgörande
              vilket statsråd som besvarar till exempel en interpellation.
            </seg>
            <seg n="04fa7add">
              Regeringen anser att det är viktigt att debatten mellan ledamöterna
              i riksdagen och regeringen hålls levande. Jag kan därför försäkra
              Patrik Björck att regeringen fortsatt kommer att prioritera arbetet
              med att svara på interpellationer. Som statsminister sätter jag
              därtill stort värde i mitt deltagande vid statsministerns frågestund.
            </seg>
            <seg n="582cd2da">
              Jag kan även försäkra Patrik Björck att regeringen fortsatt kommer
              att vara mycket aktiv i den offentliga debatten i stort och ständigt
              kommer att eftersträva en dialog med alla människor i vårt land.
              Det är min förhoppning att även oppositionen vill bidra till detta
              för att stärka det demokratiska samtalet i Sverige.
            </seg>
          </u>
          <note type="speaker" n="7fa13e14">
            Anf. 2 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-0" n="f1c22d3b">
            <seg n="36382636">
              Fru talman! Den interpellation som jag har ställt innehåller
              de två frågor som statsministern har gått igenom. Anledningen
              till att jag tycker att det ska bli spännande att ha den här debatten
              med statsministern är att man i en interpellationsdebatt har möjlighet
              att föra en riktig debatt. Man kan gå igenom svar och ställa motfrågor
              och få tillbaka svar och på det sättet komma vidare. Det är det
              som skiljer interpellationsdebatter från till exempel skriftliga
              frågor eller statsministerns frågestund där det blir en väldigt
              kort fråga och ett kort svar.
            </seg>
            <seg n="0a1a7f99">
              Det är därför jag tycker att det är så viktigt att statsministern
              finns med i de här debatterna som förs på ett annat sätt och kan
              gå lite djupare.
            </seg>
            <seg n="3f72abf0">
              Man kan titta på de olika punkterna i svaret. Jag vill visa på
              den här punkten: I sammanhanget kan det vara värt att påminna
              om att parlamentarismen bland annat vilar på grundprincipen att
              regeringen svarar gemensamt för den förda politiken.
            </seg>
            <seg n="527a5501">
              Så säger statsministern i svaret. Vidare säger han att det då
              inte är avgörande vilket statsråd som besvarar till exempel en
              interpellation.
            </seg>
            <seg n="af3ab21f">
              Det är en sådan synpunkt som jag skulle vilja få lite närmare
              genomgången i den här debatten.
            </seg>
            <seg n="d3a1508e">
              Nu är det så lyckligt att ännu ett statsråd har slagit sig ned
              här inför kommande interpellationsdebatter.
            </seg>
            <seg n="f83cd4d3">
              Om jag till exempel hade ställt en interpellation till regeringen
              om lagen om anställningsskydd och det inte var arbetsmarknadsministern
              som svarade på den utan i stället vice statsministern hade jag
              då fått samma svar? Jag är inte så säker på att jag hade fått
              det.
            </seg>
            <seg n="af7f3835">
              Det är en debatt som vi också kommer att lyfta upp här i kammaren
              sedan om det verkligen är oviktigt vem som företräder regeringen.
              Jag är helt övertygad om att om jag ställer en interpellation
              till regeringen om lagen om anställningsskydd kommer jag att få
              svaret av arbetsmarknadsministern inte av vice statsministern.
              Det finns två skäl till det. Det är arbetsmarknadsministern som
              ska svara på den typen av interpellationer, och man har en djup
              spricka i regeringen i sakfrågan, vilket gör att det inte hade
              varit särskilt lustfyllt för regeringen att släppa fram vice statsministern
              i den frågan.
            </seg>
            <seg n="33d5b75f">
              Det är något som jag skulle vilja sätta fingret på. Det kan inte
              vara helt betydelselöst vem som besvarar interpellationer i kammaren.
              Det måste finnas en tanke med vem som gör det och det måste finnas
              interpellationer som det är rimligt att statsministern svarar
              på.
            </seg>
            <seg n="0462fcd3">
              Statsministerns track record i kammaren när det gäller interpellationer
              visar att det under första året av den här mandatperioden ställdes
              20 interpellationer till statsministern. Statsministern svarade
              på två. Andra året av mandatperioden har det hittills ställts
              tolv interpellationer och det här är den första som statsministern
              svarar på.
            </seg>
            <seg n="c31217f2">
              Det ger inte intrycket att man är så entusiastisk att ge sig
              ut i debatten som det sägs i svaret. Det ger snarare intrycket
              att man vill undvika debatt och helst inte vara med.
            </seg>
            <seg n="68d0e50b">
              Den andra delen gäller den offentliga debatten i pressen om regeringen
              deltar eller inte. Det ska jag be att få återkomma till i mitt
              nästa inlägg och då visa på att det inte bara är oppositionen
              som har den här synpunkten. Pressen är också orolig för att regeringen
              och statsministern drar sig undan offentlig debatt och inte vill
              delta.
            </seg>
          </u>
          <note type="speaker" n="a15ca2bb">
            Anf. 3 Statsminister FREDRIK REINFELDT (m):
          </note>
          <u who="unknown" xml:id="i-205eb3bc5ea7432d-0" n="962975ed">
            <seg n="95ce4688">
              Fru talman! Jag fick en liknande interpellation förra året av
              Berit Andnor som den Patrik Björck har framställt i år. Jag svarade
              vid det tillfället och jag svarar i år. Därmed skiljer jag mig
              också från en tredje gång då vi i arkivet kan finna att en liknande
              fråga har framställts, nämligen av moderaten Per Bill till Göran
              Persson under hans tid som statsminister.
            </seg>
            <seg n="0323fb10">
              Det var en interpellation som då besvarades av Pär Nuder. Det
              svar som Pär Nuder då gav får väl sägas vara urmodern till hur
              man ska se på statsministerns närvaro och hur han eller hon ska
              ta interpellationsdebatter.
            </seg>
            <seg n="afb5f6fb">
              Det är där formuleringen kommer om att regeringen gemensamt står
              bakom interpellationssvar och att det därför inte är att betrakta
              som särdeles viktigt vilket statsråd som ger svaret respektive
              inte.
            </seg>
            <seg n="1f013280">
              Det faktum att det inte heller var Göran Persson som gav det
              svaret gör naturligtvis att vi måste ställa oss frågan: Är det
              någonting som har hänt som är kraftigt avvikande mot hur tidigare
              statsministrar har agerat i riksdagen när det gäller interpellationssvar?
            </seg>
            <seg n="d4f6590c">
              Det är en rätt tydlig förändring i den ökade närvaron i interpellationsdebatter
              under min statsministertid jämfört med hur det var under Göran
              Perssons tid som statsminister.
            </seg>
          </u>
          <note n="a334076c">
            Under perioden 19982002 framställdes 61 interpellationer till
            Göran Persson, och han besvarade 0. Under mandatperioden 20022006
            framställdes 62 interpellationer, och han besvarade 6 alla i princip
            som en följd av bland annat interpellationsdebatten mellan Pär
            Nuder och Per Bill.
          </note>
          <u who="unknown" xml:id="i-7d8d2f57969c5ce9-0" n="962975ed">
            <seg n="310cadf3">
              Det innebär att jag efter 18 månader som statsminister har klarat
              av halva det beting Göran Persson tillryggalade under tio och
              ett halvt år som statsminister.
            </seg>
            <seg n="3bd4319b">
              Patrik Björck har alltså inte riktigt fakta på sin sida när det
              gäller hur det här har behandlats tidigare. Det grundar sig i
              just detta att det inte behöver vara ett enskilt statsråd som
              är avgörande för huruvida det är kvalitet i svaret eller inte.
            </seg>
            <seg n="0bc27d7b">
              Här nämns statsministerns frågestund. Låt mig i det sammanhanget
              säga att det i Pär Nuders svar också gjordes klart att statsministerns
              frågestund tillkom just som en utökad möjlighet att ställa frågor
              till statsministern. Jag minns den diskussionen jag var själv
              gruppledare och satt med i de diskussionerna. Det krav som Socialdemokraterna
              ställde var att det skulle vara mycket hög partinivå på dem som
              ställde frågorna till Göran Persson; det skulle i princip vara
              partiledare. Det skulle ses som just ett underlag för att kunna
              få den typ av direkt kommunikation som Patrik Björck efterfrågar.
            </seg>
            <seg n="6ea295f2">
              Jag har sedan jag tillträdde som statsminister varit med vid
              statministerns frågestund 14 gånger och besvarat 254 frågor en
              av dem från Patrik Björck.
            </seg>
            <seg n="672cff30">
              Det har inte saknats möjligheter att framställa frågor eller
              att ta debatten med mig under dessa tillfällen, eller för övrigt
              under de omfattande utfrågningar som jag varit med om i EU-nämnden
              inför Europeiska rådets möten och naturligtvis inför den granskning
              som jag är underställd i konstitutionsutskottet.
            </seg>
            <seg n="6c94bcb0">
              Jag tror helt enkelt att det inte finns någon substans bakom
              påståendet att det inte skulle finnas möjligheter eller närvaro
              från min sida när det gäller riksdagens arbetsformer. Det för
              naturligtvis över frågan till den andra delen av Patrik Björcks
              frågor. Där lovade Patrik Björck att återkomma, så jag ska lyssna
              på vad han har att säga innan jag svarar.
            </seg>
          </u>
          <note type="speaker" n="d7b57d4d">
            Anf. 4 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-1" n="f1c22d3b">
            <seg n="960f6059">
              Fru talman! Göran Persson svarade inte på interpellationer, sade
              Fredrik Reinfeldt i sitt svar nu. Jag vet inte riktigt det var
              inte det jag frågade om, vad som står i arkiven, utan vad jag
              frågade om var regeringens arbetsformer i dag. Men det är en väldigt
              vanlig metod från regeringens sida att läsa ur arkiven. Jag har
              bland annat mött ett statsråd i en interpellationsdebatt som läste
              protokoll som var 18 år gamla. Det kan väl ha ett visst historiskt
              intresse, men jag har svårt att se vad det har att göra med den
              här interpellationen.
            </seg>
            <seg n="85b90ca7">
              Sedan säger statsministern att jag inte har fakta på min sida
              när jag påstår vad som har hänt tidigare. Jag vet inte vilket
              påstående det är som jag har framfört i den här debatten som skulle
              sakna fakta bakom sig, men det skulle vara spännande att höra.
            </seg>
            <seg n="3819b892">
              Vad jag lovade att återkomma till var att det inte bara är oppositionen
              som har synpunkter på regeringens förhållningssätt i debatten,
              utan också journalisterna har reagerat. För ett år sedan var det
              ett antal artiklar i olika tidningar, och där pratade man om att
              Tysta ministrar hotar öppenheten, som var en rubrik. Nya regeringen
              flyr från debatten var en annan rubrik.
            </seg>
            <seg n="5e1f2322">
              Nu i vår, när regeringen hållit på i snart två år, kom det ytterligare:
              Varför tackar regeringen nej? Sedan var det en stor artikel i
              Expressen där man går igenom punkt för punkt när regeringen har
              backat ur debatter sent, aldrig kommit, aldrig svarat eller inte
              svarat upp. Det här beskriver Sveriges samlade journalistkår från
              Expressen, svensk tv, Sveriges Radio, Ekot och journalisternas
              egen tidning Journalisten som ett stort demokratiskt bekymmer,
              som ett problem.
            </seg>
            <seg n="bebd8e5c">
              Då kan man inte bara vifta bort det så här lättvindigt. Jag tycker
              att det finns anledning för statsministern att ifrågasätta det
              här.
            </seg>
            <seg n="533fe711">
              När statsministern i sitt svar försäkrar mig att regeringen fortsatt
              kommer att prioritera det här arbetet blir jag lite bekymrad,
              eftersom man hittills inte har gjort det. Då tolkar jag det här
              svaret som att man kommer att fortsätta som förut, vilket alltså
              inte har varit någon vidare lovvärd insats när det gäller den
              demokratiska debatten och öppenheten.
            </seg>
            <seg n="f191b820">
              Någonstans skulle jag ändå vilja ha ett svar där man säger att
              man har noterat vad som har skett, att det kanske inte har varit
              det bästa, och med lite ödmjukhet säger att man ska bättra sig.
              Det hade känts betydligt trevligare, med tanke på hur historien
              ser ut. Då menar jag denna regerings historia, och inga andra
              regeringars historia. Det kan säkert finnas anledning att debattera
              vad som har gjorts bra och dåligt av tidigare regeringar historiskt.
              Men nu ansvarar statsministern för sin regering och sin regerings
              arbetsformer, och då känns det väl mer adekvat att diskutera dem.
            </seg>
            <seg n="be212d12">
              Jag vet inte om det var på samma sätt tidigare, men statsministern
              har väl också någon statistik på hur många journalister som hävdade
              att den tidigare regeringen aldrig ställde upp på debatter, i
              tv-soffor eller liknande. Det kanske finns jag vet inte men vi
              får säkert höra någon sådan statistik i så fall.
            </seg>
            <seg n="b1635b21">
              Återigen: Även om statsministerns pressekreterare har tagit fram
              den typen av statistik skulle jag vilja att ministern tog ansvar
              för sitt eget fögderi, sin egen regering och sitt eget görande
              och låtande och tog den här kritiken på allvar.
            </seg>
            <seg n="c8e2f724">
              Det tas också upp i interpellationssvaret att konstitutionsutskottet
              har ett viktigt arbete. Vad man kan fundera över när man har sett
              i tidningar och tv i dag på morgonen är om det finns någon allmän
              typ av inställning till kontrollmakten i regeringen och regeringens
              närstående medarbetare om att konstitutionsutskottet, interpellationsdebatter
              eller annat inte är så viktigt. Vad jag förstår vägrar ju den
              tidigare statssekreteraren att komma till en utfrågning i konstitutionsutskottet.
              Det är kanske ett tecken på hur man från regeringens sida ser
              på och har sett på den här typen av frågor under de år som har
              gått.
            </seg>
          </u>
          <note type="speaker" n="7a84848d">
            Anf. 5 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-0" n="24d91714">
            <seg n="d4955b77">
              Fru talman! Patrik Björck har ställt en viktig interpellation
              till statsministern. Själv har jag ställt två interpellationer
              till statsminister Fredrik Reinfeldt som båda har besvarats av
              andra ministrar.
            </seg>
            <seg n="362122e3">
              I svaret till Patrik Björck anger statsministern att regeringen
              svarar gemensamt för den förda politiken, och av den orsaken är
              det inte avgörande vilket statsråd som besvarar till exempel en
              interpellation.
            </seg>
            <seg n="fbaeaa12">
              Det är möjligt att det stämmer. Det finns säkert ett antal interpellationer
              som man egentligen inte borde ha riktat mot statsministern. Jag
              skrev själv en som handlade om fördelningspolitik, och statsministern
              valde att fördela den till Anders Borg. Jag tror att det var korrekt.
            </seg>
            <seg n="7a36a655">
              Min senaste interpellation som jag ställde till statsminister
              Fredrik Reinfeldt handlade om underlaget för utnämning av ny generaldirektör
              till Affärsverket svenska kraftnät. Anledningen till att jag riktade
              den till statsministern, fru talman, var att han i en tv-intervju
              hade gett en helt annan uppgift än vad ett annat statsråd, nämligen
              Maud Olofsson, hade gett i en radiointervju om just den utnämningen.
              Därför tyckte jag att det var relevant att ställa en interpellation
              för att få reda på vad just statsministern hade haft för underlag
              i rekryteringsprocessen när man beslutade att utse Mikael Odenberg
              till ny generaldirektör för Affärsverket svenska kraftnät.
            </seg>
            <seg n="f885298d">
              Nu valde man från regeringens sida att överlämna frågan till
              Maud Olofsson. Jag utgår från att Maud Olofsson gjorde sitt bästa
              för att besvara min fråga, men jag upplevde att jag inte fick
              något riktigt korrekt svar. Vad hade statsministern? Hade man
              haft olika underlag?
            </seg>
            <seg n="7e2d0034">
              Det är därför som jag nu tycker att det är så viktigt att ha
              den här debatten om interpellationen som instrument för att ställa
              frågor och kunna få ta en debatt med statsministern när det är
              relevant, fru talman. Jag upplevde det.
            </seg>
            <seg n="52fee422">
              Därför tycker jag att det är viktigt att vi framdeles diskuterar
              hur man ska hantera interpellationsinstrumentet men också diskuterar
              vikten av att inte bara hänvisa till gårdagen. Därför tycker jag
              att det är intressant att höra om statsministern har några synpunkter
              generellt sett om det är fel att ställa interpellationer till
              honom. Vi är flera som har riktat interpellationer till statsministern,
              fru talman, och då vore det viktigt att få ett svar: Nej, själva
              interpellationerna ska i huvudsak riktas till de andra statsråden,
              och jag besvarar frågor vid frågestunden. Det, fru talman, skulle
              jag vilja ha svar på med anledning av den här interpellationen.
            </seg>
          </u>
          <note type="speaker" n="257850c9">
            Anf. 6 PETER HULTQVIST (s):
          </note>
          <u who="peter_hultqvist_c9866b" xml:id="i-7dc50f0005196f6e-0" n="cb632be0">
            <seg n="049adace">
              Fru talman! Jag kan ha viss förståelse för att statsministern
              överlåter interpellationer som gäller enskilda sakärenden till
              ansvarigt statsråd att svara på. Men det har ett demokratiskt
              värde om statsministern emellanåt besvarar interpellationer som
              gäller den allmänna inriktningen av regeringens politik.
            </seg>
            <seg n="04edb664">
              Statsministern är den person som är ytterst ansvarig och också
              den som i medborgarnas ögon symboliserar regeringspolitiken. Därför
              är det rimligt att statsministern i ökad utsträckning visar närvaro
              i kammaren även i samband med interpellationsdebatter. Sådant
              som fördelningspolitik, där den stora delen av resurserna i regeringens
              hittills lagda budgetar har gått till de mest välbeställda i vårt
              land, är sådant som det är av intresse att höra statsministerns
              åsikt om. Arbetslinjen, som nu enligt regeringens egna prognoser
              knäcks och vänds i ökad arbetslöshet, är en annan fråga av strategisk
              art.
            </seg>
            <seg n="ff5a5c0f">
              Hur ser statsministern på det livslånga lärandet som en konkurrensfaktor
              för svenskt näringsliv i relation till nedskärningarna inom vuxenutbildningen?
              Hur ser statsministern på kraven på ett svenskt Natomedlemskap
              långsiktigt? Det här är viktiga principiella frågor om den svenska
              linjen. Det skulle vara intressant om ledamöterna ibland kunde
              få ha en sådan inriktningsdiskussion med statsministern.
            </seg>
            <seg n="08089094">
              Det finns alltså många frågor av nationell och generellt övergripande
              natur som statsministern från tid till annan borde kunna ta sig
              tid att debattera med ledamöterna. Kammarens frågestunder ger
              snabba och korthuggna svar och är inte av den informativa karaktär
              som en interpellationsdebatt i kammaren kan vara. Men jag säger
              också att frågestunderna är bra. Det här var något som Björn von
              Sydow tog initiativ till när han var talman, med medverkande av
              Göran Persson, som var statsminister på den tiden. Det tycker
              jag att man ska hålla Göran Persson räkning för.
            </seg>
            <seg n="a29c2458">
              Interpellationsdebatterna har dock ett annat djup i sammanhanget.
              Kammardebatterna tv-sänds också ofta, och om statsministern närvarar
              ökar det naturligtvis tittarvärdet och stärker det demokratiska
              samtalet, för att använda statsministerns egna ord.
            </seg>
            <seg n="6ab85819">
              Sedan vill jag ta upp detta om diskussionen om företrädaren.
              Ibland kan det nog om jag får våga mig på ett gott råd i sammanhanget
              vara en dålig måttstock. För min del försökte jag inte efterlikna
              min företrädare när jag var kommunstyrelseordförande i Borlänge.
              Han försökte inte efterlikna sin. Man ska vara sig själv, hitta
              sina egna arbetsformer, och man ska inte leva i skuggan av någon
              annans verk. Därför är jag lite förvånad över statsministerns
              sätt att argumentera när det gäller interpellationsdebatter.
            </seg>
            <seg n="27a4e840">
              Vi gör alla våra val här i livet. Om statsministern inte tycker
              att det har ett värde att åtminstone ibland ta interpellationsdebatter
              i vissa principiellt viktiga frågor är det ett ställningstagande.
              Tre debatter, som man har nämnt här, är liksom inget att vara
              imponerad av. På den här punkten, när det gäller interpellationsdebatter,
              väljer statsministern bort riksdagens folkvalda ledamöter. Man
              kan då diskutera på så kallad hög partinivå. Alla ledamöter som
              sitter i den här församlingen är valda på exakt samma mandat,
              och våra röster har exakt samma värde när vi trycker på knappar.
              Det är en rätt bra ingång när man bedömer hur man ska svara på
              frågor.
            </seg>
            <seg n="4835852c">
              Jag skulle vilja fråga statsministern: I vilka ärenden är statsministern
              beredd att medverka i interpellationsdebatter?
            </seg>
          </u>
          <note type="speaker" n="a39f1f6e">
            Anf. 7 MONICA GREEN (s):
          </note>
          <u who="monica_green_30ca1b" xml:id="i-0914bd018544dfe4-0" n="ea4411c0">
            <seg n="609a2fb3">
              Fru talman! Tack för att vi får ha den här diskussionen. Det
              var väldigt bra att statsministern ville komma till en interpellationsdebatt
              med Patrik Björck. Till en debatt med mig ville han inte komma
              när jag ställde frågor om hur regeringen sköter sitt arbete med
              jämställdhetsfrågor. Då valde statsministern att lämna över frågan.
              Jag hade gärna debatterat detta med statsministern eftersom det
              ändå är han som är regeringsbildare, och det är han som har valt
              att inte ha hälften kvinnor i regeringen, utan det är viktigare
              med hälften moderater.
            </seg>
            <seg n="8f2f01b6">
              Det andra skälet till att jag just med statsministern ville diskutera
              genusperspektivet i regeringen var att det var fler kvinnliga
              ministrar som fick avgå för att de inte hade betalt tv-licens
              eller fuskat med skatten när det gällde barnflickor, medan det
              fanns manliga ministrar som hade begått samma typ av skattefusk
              och samma typer av misstag men som inte behövde avgå. Det hade
              varit intressant att få diskutera detta, och det skulle vara roligt
              att få höra de kommentarerna nu.
            </seg>
            <seg n="8763ade9">
              Det fanns också ett tredje skäl till den interpellation som jag
              framställde, och det gällde just den kontrollmakt som interpellationerna
              är en del av. Den sorgliga historien med den tidigare statssekreteraren
              blev aktuell just för denna kontrollmakt vid statsministerns frågestund,
              som för övrigt infördes av den förre talmannen Björn von Sydow.
              Genom denna kontrollmakt uppdagades det att statsministern inte
              hade förtroende för sin tidigare statssekreterare. Alltså är det
              viktigt att delta i och använda sig av kontrollmakten, och då
              är interpellationerna ytterligare en sådan. Det är trist att statsministern
              tidigare har valt att inte delta.
            </seg>
            <seg n="d8d0ea11">
              Statsministern hänvisar hela tiden till sin företrädare. Det
              är väl jättebra att Göran Persson är en förebild för Reinfeldt,
              men man måste inte alltid göra som företrädaren. Om Patrik Björck
              ställer frågor om hur den nuvarande regeringen sköter sig är det
              inte så att han saknar fakta om hur den förra regeringen skötte
              sig.
            </seg>
            <seg n="b38e2d24">
              Om Reinfeldt ser upp till Persson så mycket må det väl vara hänt.
              Men Fredrik Reinfeldt kritiserade Göran Persson för att han inte
              deltog i interpellationsdebatter. Då kan han sedan inte gärna
              säga: Ja, men min företrädare gjorde det ju inte, och därför behöver
              inte heller jag göra det.
            </seg>
            <seg n="5366f235">
              Enligt mitt sätt att se det deltar man i de interpellationer
              som man anser vara viktiga. Jag är besviken på statsministern
              som inte har velat diskutera jämställdhetsfrågor här med mig i
              kammaren tidigare. Nu har vi alla möjligheter. Nu kan statsministern
              få svara på varför det är så viktigt med hälften moderater i regeringen
              och inte med hälften kvinnor, varför det är hårdare press på de
              kvinnliga ministrarna så att de avgår när de har begått skattefusk
              med barnflickor och inte betalat tv-licens, medan manliga inte
              behöver göra det och varför statsministern negligerar de här frågestunderna.
              Jag vill ändå påminna om att det var vid ett sådant tillfälle
              som han fick retirera när det gällde den statssekreterare som
              han inte hade förtroende för.
            </seg>
          </u>
          <note type="speaker" n="59ad2a4d">
            Anf. 8 Statsminister FREDRIK REINFELDT (m):
          </note>
          <u who="unknown" xml:id="i-788434c74af5ef87-1" n="962975ed">
            <seg n="5901db16">
              Fru talman! Det mest anmärkningsvärda vi har hört här i dag är
              väl egentligen att Peter Hultqvist berömmer Göran Persson. Det
              är väldigt ovanligt att man hör socialdemokrater göra det nu för
              tiden. Men det kanske säger något om Peter Hultqvist.
            </seg>
            <seg n="b4da7f00">
              Hela upplägget från fyra socialdemokrater i rad är alltså att
              vi nu ska glömma det som har varit, att det har funnits socialdemokratiska
              regeringar i det här landet som har behandlat riksdagen på ett
              visst sätt.
            </seg>
            <seg n="8db3953b">
              Vi har varit med om detta förut. Socialdemokrater som förlorar
              makten upptäcker att riksdagen finns. Helt plötsligt blir det
              viktigt att börja diskutera riksdagens arbetsformer. Det är som
              om ingen av oss har något minne, som att vi inte har suttit i
              den här kammaren, i gruppledarsamtal med era ledande företrädare,
              år ut och år in och hävdat värdet av att någon gång försöka visa
              ett intresse eller försöka utveckla riksdagens arbetsformer. De
              svar jag ger läser jag högt ur de svar som Pär Nuder har gett
              på precis samma frågor då Göran Persson själv inte har velat ta
              debatten.
            </seg>
            <seg n="16638513">
              Det är inte att leva i efterträdarens skugga. Det är att göra
              annorlunda. Jag är här där Göran Persson inte var i precis samma
              diskussion. Jag har på 18 månader klarat av halva det beting som
              Göran Persson tillryggalade på tio och ett halvt år som statsminister.
              Ni har inget underlag i argumenten, och det är kanske trots allt
              det viktigaste.
            </seg>
            <seg n="2bca7ea0">
              Det är klart att det spelar roll vad som har hänt tidigare. I
              vilket sammanhang anser vi inte att det skulle spela roll hur
              vi har förhållit oss till detta genom historien? Det är väl självklart
              att vi med tanke på att Göran Persson har fått 123 interpellationer
              och valt att avstå från att svara på 117 har en fantastisk lista
              med Monica Greens sätt att resonera. Som högst ansvarig för socialdemokratin
              ansåg Göran Persson att 117 ämnen inte var tillräckligt mycket
              värda för att han skulle vara här i riksdagen och debattera dem.
            </seg>
            <seg n="59b9e283">
              Skulle det inte ha någon relevans? Vi talar inte om 18 år tillbaka
              i historien. Det handlar i princip om det som skedde för bara
              två tre år sedan.
            </seg>
            <seg n="57e59ea7">
              Jag respekterar att ni upptäcker riksdagen när ni inte har makten,
              men ni måste föra konsekventa resonemang som också har bäring
              på hur ni i så fall beter er i majoritet. Och tro inte att vi
              inte har kämpat för att föra den här typen av resonemang!
            </seg>
            <seg n="39cb9034">
              Statsministerns frågestund, som flera refererar till, tillkom
              bland annat just för att säkerställa att det skulle få ställas
              frågor av allsköns art, som också har nämnts här i dag. Jag har
              för riksdagen nu också sammanfattat att jag har svarat på 254
              sådana frågor vid 14 frågestunder, vilket visar att jag mycket
              brett har varit på plats här för att fullgöra min del när det
              gäller att ta del i den offentliga debatten. Det avser jag också
              att fortsätta göra.
            </seg>
            <seg n="d5751655">
              Men resonemang som bygger på att det inte skulle kunna göras
              referenser eller att man förstår att en logik har övergått till
              en annan har jag ingen respekt för. Det måste självklart bedömas
              på precis samma sätt nu som det har bedömts tidigare. Och sanningen
              är att det nu svaras på fler interpellationer från mig än vad
              som gällde tidigare. Dessutom finns det omfattande andra möjligheter
              att i partiledardebatter och i andra sammanhang möta mig.
            </seg>
            <seg n="760fb6e3">
              Man kan vända detta mot det nuvarande socialdemokratiska ledarskapet.
              Med det här sättet att resonera om hur viktiga interpellationer
              är undrar jag hur Mona Sahlin har visat att hon tycker att interpellationsdebatter
              i Sveriges riksdag är viktiga, sedan hon tillträdde som Socialdemokraternas
              partiordförande. Det handlar om en interpellation. Det kanske
              säger något om vad ni egentligen tycker, eller åtminstone de som
              leder Socialdemokraterna.
            </seg>
          </u>
          <note type="speaker" n="e7b9ce7b">
            Anf. 9 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-2" n="f1c22d3b">
            <seg n="f93d4520">
              Fru talman! Jag tror ändå någonstans att detta var en viktig
              debatt. I svaret verkar det som att vi är överens. Statsministern
              säger att det här är viktiga frågor och att man tar dem på allvar.
            </seg>
            <seg n="4ef72143">
              Om man då ska gå vidare på något sätt och utveckla det här kanske
              man ändå ska fundera över den andra delen i frågan.
            </seg>
            <seg n="2169ab20">
              Det är möjligt att statsministern inte kommer att delta i mer
              än tre interpellationsdebatter till, eller vad det nu var, för
              att upprätthålla någon sorts märklig logik som jag inte riktigt
              förstod. Låt gå för det! Det är upp till statsministern. Men jag
              ställde en fråga till, om konsekvensen av en regering som är djupt
              splittrad och oenig och om varför vissa ministrar svarar på vissa
              frågor.
            </seg>
            <seg n="c8bde475">
              Det är naturligtvis logiskt. Men med den logik som statsministern
              anför, att det inte spelar någon som helst roll vilken minister
              som svarar på vilken fråga, ska det bli spännande. Då skulle jag
              faktiskt kunna tänka mig att ställa en interpellation till vice
              statsministern om regeringens uppfattning om till exempel lagen
              om anställningsskydd och verkligen se fram emot den debatten med
              glädje, just med tanke på den här logiken, att det inte har någon
              som helst betydelse vem som svarar på frågorna. Men vi får se.
              Vi får väl återkomma och pröva regeringens intentioner på den
              punkten.
            </seg>
            <seg n="5d01ffe0">
              Sedan gällde det den oro som inte bara riksdagsledamöterna känner
              över regeringens frånvaro utan som också den samlade svenska journalistkåren
              känner. Jag hänvisade till ett antal artiklar i ett tidigare inlägg
              som statsministern inte berörde.
            </seg>
            <seg n="bcbe25a1">
              Jag hade väntat mig någon lista på alla debatter som Göran Persson
              inte hade varit med i eller alla morgonsoffor som Göran Persson
              hade tackat nej till, men jag fick inte den. Pressekreterarna
              på Regeringskansliet kanske inte har hittat den listan. Vad vet
              jag? Men oavsett vad Göran Persson gjorde eller inte gjorde är
              det oroväckande att regeringen inte ställer upp i den offentliga
              debatten och vågar ta debatten med politiska motståndare utan
              bara använder ensidig kommunikation via debattartiklar och annat.
              Det skulle vara kul att höra statsministerns kommentar till det.
            </seg>
          </u>
          <note type="speaker" n="cd2ded4b">
            Anf. 10 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-1" n="24d91714">
            <seg n="8ea64b9a">
              Fru talman! Som relativt ny riksdagsledamot jag kom in hösten
              2006 har jag svårt att förhålla mig till vad som har hänt tidigare.
            </seg>
            <seg n="36867658">
              Jag försöker naturligtvis lära mig uppdraget efterhand och konstaterar
              att jag ibland har ställt interpellationer till fel personer.
              Men när det gällde interpellationen om vilket underlag som statsministern
              hade vid utnämningen av ny generaldirektör till Affärsverket svenska
              kraftnät tyckte jag att det faktiskt borde beröra statsministern
              och att jag borde ha fått ett svar därifrån.
            </seg>
            <seg n="6f9566a8">
              Jag kommer att fortsätta att ställa interpellationer i frågor
              och ämnen som jag anser är viktiga för den politiska debatten
              för att klargöra för Sveriges medborgare vad skillnaderna är mellan
              de olika politiska partierna, så att man också får tydliga svar
              på varför regeringen gör eller inte gör på ett visst sätt.
            </seg>
            <seg n="d221dac3">
              Jag vill också understryka skillnaden mellan interpellationsdebatter
              och frågestund. Det kan nämligen vara svårt att förstå för dem
              som bara lyssnar på den här debatten varför vi inte är nöjda med
              att bara ställa frågor till statsministern.
            </seg>
            <seg n="9f008537">
              Fru talman! Jag kan då berätta hur reglerna ser ut. Om jag ställer
              en fråga till en minister på frågestunden får jag möjlighet att
              ställa en följdfråga, det vill säga jag kan få ett svar igen.
              När jag ställer frågor till statsministern, som jag gjorde apropå
              ministrar som hade anlitat svartarbetande personer och som inte
              hade betalat tv-licens och så vidare, fick jag aldrig någon möjlighet
              att ställa en följdfråga. Jag fick alltså ett svar. Därmed kan
              man inte ha en längre debatt, vilket man kan ha i en sådan här
              interpellationsdebatt. Då kan man få fram ett mycket tydligare
              svar. Det handlar om att man kan ställa följdfrågor. Det är därför
              som vi som är med i den här debatten i dag faktiskt poängterar
              vikten av att ha en ordentlig interpellationsdebatt.
            </seg>
            <seg n="52f08059">
              Men jag tycker också att det är relevant att jag, när jag ställer
              mina interpellationer, funderar på om jag ställer dem till rätt
              minister. Det avser jag att göra, och jag avser att vara väldigt
              tydlig med att jag tror att jag riktar dem till rätt person.
            </seg>
          </u>
          <note type="speaker" n="29f6de64">
            Anf. 11 PETER HULTQVIST (s):
          </note>
          <u who="peter_hultqvist_c9866b" xml:id="i-7dc50f0005196f6e-1" n="cb632be0">
            <seg n="5befb7f2">
              Fru talman! Statsministern hänger fast vid sin oerhörda insats
              i att ha lyckats svara på tre interpellationer, varav två handlar
              om varför han inte svarar på interpellationer och en handlar om
              etikarbetet i regeringen.
            </seg>
            <seg n="78687bdf">
              Det man egentligen vill diskutera och debattera med statsministern
              är väl kanske linjerna i politiken, fördelningsfrågor, arbetslinjen,
              livslångt lärande, Nato de frågor som kanske har en djupare bäring
              på samhällsutvecklingen. Man kanske egentligen inte vill ha debatter
              om varför statsministern inte vill ta debatter om interpellationer,
              där det givna svaret är att han skyller på Göran Persson.
            </seg>
            <seg n="c68e3036">
              Jag står fast vid att jag tyckte att det var bra att Björn von
              Sydow med benäget bistånd av Göran Persson ordnade statsministerns
              frågestunder.
            </seg>
            <seg n="1d9cd5ca">
              Statsministern säger själv här: Som statsminister sätter jag
              därtill stort värde i mitt deltagande vid statsministerns frågestund.
            </seg>
            <seg n="9e227c18">
              Kan man inte hålla Göran Persson och Björn von Sydow räkning
              för det här? Är inte det bra? Det jag har sagt är positivt. Då
              kommer statsministern med någon sorts halvförklenande omdöme om
              mig som person. Det må vara hänt, men jag tycker att det är lite
              dålig substans i argumenten.
            </seg>
            <seg n="cf69fe67">
              Det var en hänvisning till att Göran Persson och Pär Nuder var
              någon sorts urmoder till hanteringen av det här. Måste du leva
              i skuggan av någon urmoder? Om nu Björn von Sydow och Göran Persson
              ordnade frågestunderna skulle inte statsministern kunna flytta
              fram ämbetets positioner genom att oftare medverka i interpellationsdebatter?
            </seg>
            <seg n="89591167">
              Jag kräver inte någon närvaro här för jämnan eller att statsministern
              ska svara på interpellation efter interpellation. Men statsministern
              kanske kunde svara på ett antal under ett år som handlar om någonting
              som har med linjen i politiken att göra. Det tycker jag skulle
              vara ett sätt att utveckla statsministerns närvaro och det demokratiska
              samtalet.
            </seg>
          </u>
          <note type="speaker" n="de1f5a89">
            Anf. 12 MONICA GREEN (s):
          </note>
          <u who="monica_green_30ca1b" xml:id="i-0914bd018544dfe4-1" n="ea4411c0">
            <seg n="06f7d919">
              Fru talman! Nu blev jag lite förvånad. Jag vet inte om statsministern
              försöker vara sarkastisk eller någonting över att socialdemokrater
              ger sina tidigare partiledare beröm. Jag vet inte om det är sarkasm
              eller vad det är.
            </seg>
            <seg n="30d48c1b">
              Det är väl inte konstigt att vi tycker att det är bra att Göran
              Persson tog Sverige ur krisen och att han hade ordning och reda
              på ekonomin. Det var en så stark ekonomi att vi till och med nu
              håller oss kvar i en god ekonomi. Det brukar åtminstone Anders
              Borg berömma Göran Persson för. Det är väl inte konstigt att vi
              tycker att han har varit duktig på många sätt. Det tycker i alla
              fall inte jag.
            </seg>
            <seg n="c7eaf09f">
              Sedan säger Fredrik Reinfeldt att han inte har någon respekt
              för riksdagsledamöter som ställer sådana frågor som vi gjorde.
              Vi har nämligen fel, enligt statsministern. Jag tycker att det
              är ganska cyniskt av en statsminister att säga så, att han inte
              har någon respekt för sådana riksdagsledamöter för att de inte
              tycker som han.
            </seg>
            <seg n="c8a47d55">
              Jag tycker att statsministern faktiskt ska visa oss respekt.
              Vi ställer de frågor som vi tycker är viktiga för kontrollmaktens
              räkning.
            </seg>
            <seg n="25b073a5">
              Jag har tidigare ställt frågor till statsministern om genusperspektivet
              och om jämställdhetsarbetet i regeringen, eftersom jag tycker
              att det är väldigt anmärkningsvärt att kvinnliga ministrar har
              fått avgå för att de har fuskat med barnflickor och tv-licens
              men att de manliga ministrarna, som har gjort samma misstag, inte
              har avgått. Det hade jag velat diskutera med statsministern. Nu
              har statsministern möjlighet att svara mig.
            </seg>
            <seg n="71437d1d">
              Jag vill inte att statsministern då säger: Monica Green visar
              jag ingen respekt för, för hon har ingen trovärdighet. Hon har
              en tidigare partiledare som gjorde så och så. Därför behöver jag
              inte svara Monica Green.
            </seg>
            <seg n="c0d05aa4">
              Jag tycker att det är statsministern som visar väldigt dålig
              respekt inför riksdagsledamöterna och oss som kontrollmakt.
            </seg>
          </u>
          <note type="speaker" n="47c88617">
            Anf. 13 HILLEVI LARSSON (s):
          </note>
          <u who="hillevi_larsson_896639" xml:id="i-86d48e4f52df3857-0" n="638d65a6" next="i-249b78f3f196211c-0">
            <seg n="8788fef0">
              Fru talman! Jag ställde själv en interpellation till Fredrik
              Reinfeldt. Den överlämnades till Anders Borg. Det handlade om
              offentlighetsprincipen och kungahuset. Anledningen till att jag
              ställde den var att jag ville ha ett svar på om offentlighetsprincipen
              gäller för kungahuset eller inte. Det var med tanke på att statsministern
              har uttalat att offentlighet råder för kungahuset. Såsom reglerna
              ser ut råder inte full offentlighet. Det var även ett uttalande
              från statsministern att vi kan följa varje skattekrona vad den
              går till. Det gäller faktiskt inte kungahuset.
            </seg>
            <seg n="b6ff425d">
              Nu talar jag ju i egen sak. Jag ville naturligtvis ha svar på
              min interpellation av statsministern. Jag tror att vi många känner
              så. Det finns ett skäl att vi vänder oss just till statsministern.
              Därmed blir det lite svårt att förstå att nästan inte en enda
              interpellation besvaras av statsministern. Jag förstår att alla
              interpellationer kan vara svårt att hantera, men lite fler interpellationer
              hade varit väldigt positivt.
            </seg>
            <seg n="2aed41d4">
              Jag sitter även i EU-nämnden. Jag måste säga att där är otroligt
              god närvaro av hela regeringen i de ärenden som berör de olika
              ministrarna. Även statsministern har en god närvaro. Jag hade
              önskat att man hade kunnat utsträcka det till att gälla hela riksdagsarbetet.
            </seg>
            <seg n="acb65b31">
              Statsministerns frågestund finns visserligen. Det är väldigt
              positivt att den möjligheten finns. Men det är trots allt ett
              begränsat antal som har möjlighet att ställa frågor, och det blir
              väldigt korta svar. Man har ingen möjlighet att följa upp svaret.
            </seg>
            <seg n="2ae1cd31">
              Interpellationer är ett utmärkt sätt att fördjupa debatten. Man
              kanske skulle ha statsministerns interpellationsdebatt och ha
              den kanske inte varje vecka eller varje månad men en eller ett
              par gånger om året. Det tror jag skulle vara väldigt välgörande.
            </seg>
            <seg n="62f864d1">
              Jag tror att det inte bara är riksdagen och ledamöterna som vinner
              på att vara offentliga i debatten utan även regeringen. Det är
              i många sammanhang som statssekreterare skickas fram i den offentliga
              debatten. Det upplever vi i utskotten i riksdagen också. Jag tror
              att alla skulle vinna på att statsråden helt enkelt var mer närvarande
              i debatten. Det ger dem också möjlighet att förklara sin politik
              och ha ett meningsutbyte där det även ges möjlighet att följa
              upp och svara på de frågor som framställs.
            </seg>
            <seg n="a1778f45">
              Det skulle vara positivt om man kunde utvidga det här. Jag är
              rädd att om ingenting görs kommer det att fortsätta på det här
              sättet. Det kanske blir ytterligare någon interpellationsdebatt
              med statsministern innan valet. Kanske kommer den än en gång att
              handla om ämnet varför statsministern inte deltar mer i utbytet
              med ledamöterna, inte minst i interpellationsdebatter. Jag tror
              att det vore väldigt positivt om det även kunde vara mer sakpolitiska
              debatter.
            </seg>
            <seg n="9e01d56b">
              Det är visserligen så att regeringen är gemensamt ansvarig. Men
              i våra frågestunder är det faktiskt det statsråd som är ansvarigt
              för ett visst område som svarar på frågorna. Statsministern har
              ändå ett övergripande ansvar. Det kommer man inte helt undan.
              Jag tycker att det finns tillfällen där det övergripande ansvaret
              slår in. Sedan finns det andra tillfällen där det är mer lämpligt
              att sakstatsråden, så att säga, rycker in.
            </seg>
            <seg n="464ebe7b">
              Men precis som i EU-nämnden, låt statsministern delta mer i debatten!
            </seg>
          </u>
          <note n="f615fa04">
            Anf. 14 ANDRE VICE TALMANNEN:
          </note>
          <u who="hillevi_larsson_896639" xml:id="i-249b78f3f196211c-0" n="638d65a6" prev="i-86d48e4f52df3857-0">
            <seg n="34b33c38">
              Jag vill säga till interpellanterna att den här interpellationen
              handlar om regeringens arbetsformer. Jag är fullt införstådd med
              att ni tar exempel på frågor som ni har ställt tidigare, men ni
              kan i dag inte begära svar av statsministern på de interpellationer
              som har varit överlämnade till andra ministrar.
            </seg>
          </u>
          <note type="speaker" n="3c37a7ad">
            Anf. 15 Statsminister FREDRIK REINFELDT (m):
          </note>
          <u who="unknown" xml:id="i-788434c74af5ef87-2" n="962975ed">
            <seg n="098ecea1">
              Fru talman! Jag kan naturligtvis känna en sorts respekt för att
              Eva-Lena Jansson säger att hon är nyvald 2006 och inte känner
              till historien. Det är många andra dock som är väldigt kunniga
              och minns många år av diskussioner.
            </seg>
            <seg n="54a4f53e">
              Ett tips kan vara att någon av de många socialdemokrater som
              har varit här och visat stor kraft bakom sin vilja till mer interpellationer
              ställer frågan till en socialdemokratisk riksdagsgrupp och ber
              någon i ledningen att beskriva hur Socialdemokraterna har resonerat
              under de många år då man stadfäste det sätt att hantera riksdagen
              som vi i stor utsträckning frångår. Vi är mer närvarande här än
              vad tidigare statsminister var just när det gäller interpellationsdebatter
              på det sätt jag har beskrivit.
            </seg>
            <seg n="18d0f652">
              Jag har på 18 månader nu tillryggalagt hälften av de svar som
              statsminister Göran Persson gav på tio och ett halvt år. Det är
              inte att följa efter någon. Det är att gå före i en utveckling
              där han hade en annan riktning.
            </seg>
            <seg n="9a0dbd21">
              Eva-Lena Jansson glömde ett besked när det gäller replikväxling
              under statsministerns frågestund, vem som konstruerade det på
              det sätt som hon beskrev. Din egen partiledning var den som företrädde
              uppfattningen att så ska statsministerns frågestunder se ut, så
              ska diskussionen föras här i kammaren.
            </seg>
            <seg n="3341ba34">
              När det gäller offentlig debatt ska jag naturligtvis tacka ja
              till alla socialdemokratiska propåer om att vi bör synas ännu
              mer i den offentliga debatten. Men även där finns det naturligtvis
              en historia. Jag ska inte dra fram alla morgonsoffor och allt
              som Patrik Björck nämnde, men vi känner den socialdemokratiska
              doktrinen i det här fallet.
            </seg>
            <seg n="61ada612">
              Man kan i princip säga att det fanns en tid före 2005, före Bankerydmötet,
              då Socialdemokraterna i princip inte ställde upp på offentliga
              debatter om de inte fick styra vem de fick möta. Ofta drog man
              sig ur när det handlade om en politisk motståndare. Jag vet en
              del om detta, eftersom jag själv var kriminalpolitisk talesman.
              Jag var utsatt för det många gånger, kan jag säga.
            </seg>
            <seg n="01c00c26">
              Sedan kom förändringen 2005 när opinionssiffrorna svängde i en
              för Socialdemokraterna ofördelaktig riktning. Då tog man mer av
              offentlig debatt. Tror ni att något är nytt under solen i politiken
              och att ni inte har ett parti som har utövat alla former av metoder
              för att frånhålla sig offentlig debatt av det slag som ni ropar
              efter här i dag? Jag känner att vi är oändligt mycket längre fram
              än vad era företrädare har varit i det hänseendet.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="1217d372">
            4 § Svar på interpellationerna 2007/08:498 och 508 om kreditgarantiföreningar
          </note>
          <note type="speaker" n="fdf6477c">
            Anf. 16 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-0" n="a5869064">
            <seg n="78ad8efa">
              Fru talman! Marie Engström har frågat mig vilka åtgärder jag
              avser att vidta för att ge stöd till uppbyggnad av kreditgarantiföreningar.
            </seg>
            <seg n="e4fbfe4d">
              Ulla Andersson har ställt frågor om småföretagens kreditmarknad
              till Mats Odell. Då det är jag som inom regeringen ansvarar för
              frågorna har interpellationen överlämnats till mig.
            </seg>
            <seg n="53caf566">
              Frågorna handlar om huruvida regeringen avser att göra en översyn
              av landsbygdens och särskilt småföretagens kreditmarknad för att
              klarlägga situationen när det gäller kreditvillkor och tillgång
              till riskkapital. Ulla Andersson har också frågat om jag avser
              att ta initiativ till samordning av de statliga stöden för småföretagens
              utveckling och om detta i så fall kommer att ske i samarbete med
              kreditgarantiföreningarna och Almi Företagspartner AB.
            </seg>
            <seg n="2ec683c0">
              Regeringen har satt upp det ambitiösa målet att Sverige ska bli
              ett av världens bästa länder att starta och driva företag i. Att
              starta företag ska vara ett självklart alternativ för alla, unga
              som gamla, kvinnor och män och oavsett etnisk bakgrund. Mycket
              måste göras för att Sverige ska kunna behålla och utveckla sin
              konkurrenskraft.
            </seg>
            <seg n="115c1e5a">
              För att detta ska bli verklighet behövs ett bättre företagsklimat.
              Det måste bli mer lönsamt och mindre krångligt att vara företagare.
              Tillväxtpotentialen måste fullt ut tas till vara så att människor
              kan starta företag som växer och ger jobb i alla delar av landet.
              Att förbättra finansieringsmöjligheterna för entreprenörer och
              företag är en viktig del av arbetet med att utveckla ett företagsklimat
              som avgör om Sverige i framtiden kommer att vara internationellt
              konkurrenskraftigt och ligga i toppen av välfärdsligan.
            </seg>
            <seg n="ec82760e">
              För att förbättra finansieringsmöjligheterna för små företag
              har regeringen genomfört en rad åtgärder. Låt mig nämna några
              exempel: avskaffat förmögenhetsskatten för att frigöra kapital
              till investeringar i nyföretagande och affärsutveckling, förbättrat
              Almi Företagspartner AB:s mikrolån och stärkt innovationsfinansieringen
              för att nå fler kvinnor. Regeringen har utrett förmånsrätten,
              som förra regeringen försämrade och som fått negativa kapitalförsörjningseffekter,
              och återkommer med förslag i den delen. Vidare kommer de framtida
              statliga finansieringsinsatserna att utredas och förslaget om
              att införa statliga lånegarantier att prövas. Utredaren ska samråda
              med berörda offentliga och privata finansieringsaktörer. Både
              kreditgarantiföreningarna, Almi Företagspartner AB, och de fristående
              sparbankerna är naturliga parter i ett sådant samråd.
            </seg>
            <seg n="ac7437b5">
              Företagens möjligheter att skapa eget kapital måste också förbättras.
              Ett större eget kapital underlättar även möjligheterna att få
              tillgång till externt kapital. För att se över tillgången på privat
              kapital kommer även möjligheterna till uppskjuten kapitalvinstbeskattning,
              riskkapitalavdrag och etableringskonton att utredas.
            </seg>
            <seg n="2495331f">
              En väl fungerande privat kapitalbildning och väl fungerande kapitalmarknader
              är de viktigaste förutsättningarna för kapitalförsörjningen i
              näringslivet. Det finns emellertid brister och en roll för staten
              att spela bland annat när det handlar om investeringar i tidiga
              skeden. Regeringen avser att undersöka ett flertal olika alternativ
              för att förbättra långivningen, framför allt till mindre företag
              med begränsad tillgång till säkerheter. Ett exempel är stödet
              till att starta och driva lokala och regionala kreditgarantiföreningar,
              som regeringen via Verket för näringslivsutveckling, Nutek, nu
              stöttat sedan 2002.
            </seg>
            <seg n="fffd11bb">
              Kreditgarantiföreningarnas verksamhet är lokala och regionala
              och bygger på såväl privat som offentligt engagemang. På flera
              håll har kärnverksamheten med kreditgarantiföreningar kompletterats
              med stöd och rådgivning till företag och företagare. Den nationella
              paraplyorganisationen Sveriges kreditgarantiförening, SKGF, har
              i dag 14 medlemmar, och ytterligare fyra är på väg in. Utöver
              dessa finns även Övre Norrlands Kreditgarantiförening. Stödet
              till uppbyggnad av denna verksamhet har gett ett bra utfall, och
              de regionala föreningarna täcker stora delar landet. Regeringen
              har i regleringsbrevet till Verket för näringslivsutveckling gett
              myndigheten i uppdrag att stödja verksamheten även under innevarande
              år.
            </seg>
          </u>
          <note type="speaker" n="a0ad1c4e">
            Anf. 17 MARIE ENGSTRÖM (v):
          </note>
          <u who="marie_engstrom_e6a38f" xml:id="i-d2ae4cef7be1767e-0" n="2815a174">
            <seg n="5888ae48">
              Fru talman! Vänsterpartiet har under vintern och våren tagit
              upp en rad frågor som gäller landsbygdsutveckling. Vi har tagit
              initiativ till en aktuell debatt om denna, och vi har skrivit
              en lång rad interpellationer. Min interpellation och Ulla Anderssons
              interpellation är ett led i det arbete som vi tycker är mycket
              viktigt och som handlar om finansiering för framför allt mindre
              och medelstora företag.
            </seg>
            <seg n="d521e44d">
              Kreditgarantiföreningarnas syfte är kanske i första hand att
              verka i regioner som inte är storstadsregioner utan regioner utanför
              storstäder där tillgången på kapital kanske inte är så självklar
              och inte så lätt som i andra sammanhang.
            </seg>
            <seg n="dbd8b4a2">
              Det som är unikt med kreditgarantiföreningar är att det ges möjlighet
              till rådgivning. Man kan få mentorskap och den typen av stöd från
              andra företagare.
            </seg>
            <seg n="c11f3afc">
              Kreditgarantiföreningar är någonting som är väldigt ungt i Sverige
              jämfört med hur det är i andra länder. Kreditgarantiföreningar
              har funnits nere i Europa i ett stort antal år. Många gånger har
              det där varit ett unikt samarbete där staten och det privata näringslivet
              har samarbetat. Riktigt den formen har vi inte utvecklat här i
              Sverige. Men det vi håller på och utvecklar här är unikt och väldigt
              bra, med utgångspunkt i just våra förhållanden.
            </seg>
            <seg n="9bcb1051">
              Jag kommer från Värmland. Där har vi en kreditgarantiförening
              som är väldigt expansiv och som till volymen kanske är den absolut
              största i dag i Sverige när det gäller beviljade lånegarantier.
              Förra året beviljades lånegarantier för över 30 miljoner kronor.
              I år planerar man för en fördubbling av den summan, alltså 60
              miljoner kronor. Det ska jämföras med att den centrala kreditgarantiföreningen
              i Sverige hittills har lämnat garantier för 44 miljoner kronor.
              Egentligen är det inga stora summor vi pratar om.
            </seg>
            <seg n="f6211b5f">
              Jag tror att man när vi startade med stödet till kreditgarantiföreningarna
              förväntade sig att mer skulle hända. De själva är kanske lite
              bekymrade. Det är inte meningen att verka negativ. Min fråga till
              ministern handlar snarare om hur vi från politiken kan stötta
              så att man kan bygga vidare på det här konceptet som trots allt
              är väldigt bra. Det är därför jag tar olika exempel från mitt
              hemlän som jag vet har kommit längst i arbetet med att utveckla
              kreditgarantiföreningen.
            </seg>
            <seg n="6a71076d">
              För den enskilde låntagaren kan det handla om att så att säga
              behöva ta en lägre personlig borgen när man ska gå till sin bank.
              Det betyder att egna säkerheter kan frigöras.
            </seg>
            <seg n="3264218a">
              Jag tycker att det här kan vara ett viktigt alternativ till att,
              som jag vet att Maud Olofsson skulle vilja göra, ändra förmånsrätten.
              Kreditgarantiföreningarna vänder sig ju i första hand till företag
              som har begränsad tillgång till säkerheter. Kanske vore det bättre
              att satsa på utbyggda kreditgarantiföreningar än att gå in och
              ändra i förmånsrätten.
            </seg>
          </u>
          <note type="speaker" n="c51a01a3">
            Anf. 18 ULLA ANDERSSON (v):
          </note>
          <u who="ulla_andersson_97add8" xml:id="i-2c1a836a3e7b087e-0" n="fb03591f">
            <seg n="af2be8ad">
              Fru talman! Först vill jag tacka näringsministern för svaret.
            </seg>
            <seg n="10bc0cca">
              Att driva företag är självklart komplicerat men ger också möjligheter.
              Kanske är det lite extra komplicerat på landsbygden i och med
              att man där befinner sig långt från kapitalmarknaden. Man har
              inte riktigt samma tillgång till infrastruktur och annat som de
              har som finns i en storstad, och man är i stort behov av att ha
              ett nätverk omkring sig.
            </seg>
            <seg n="29e0e7c1">
              Villkoren för småföretagarna på landsbygden hänger självklart
              ihop med samhällsutvecklingen i dess helhet. Så är det väl för
              alla. Därför är det väsentligt att se på frågan i det perspektivet
              och utifrån vad som nu händer på landsbygden. Det är sammanslagningar,
              och myndigheter lägger ned sina kontor så samhällsservicen försämras.
              Man har liksom ingen helhetsbild av hur det här slår i ett regionalt
              perspektiv. Och inte vet vi vad som kommer att hända med apoteken.
              Bensinmackar försvinner och så vidare. Man har också genom EU
              öppnat för utökade ränteskillnader mellan landsbygd och stat.
            </seg>
            <seg n="f5f07020">
              Det finns alltså en hel del frågor som berör företagandet på
              landsbygden frågor som inte direkt har med företagarnas kreditvillkor
              att göra. Om man vill leva på landsbygden måste det finnas goda
              förutsättningar, och för att företag ska ha en kundbas lokalt
              eller kunna utvecklas lokalt lär det behöva finnas en samhällsservice
              som fungerar väl.
            </seg>
            <seg n="253047ff">
              Marie var inne på en hel del av problemen kring kapitalförsörjningen
              och tagit upp sådant som att man kanske måste belåna sin fastighet
              för att kunna starta ett företag, vilket kanske är ett väldigt
              stort intrång i familjens liv och så vidare. Vi vet också att
              IT-försörjningen på landsbygden än i dag inte riktigt fungerar
              som den borde.
            </seg>
            <seg n="27ebae3b">
              Näringsministern har i ett svar sagt att staten har en roll att
              fylla där det privata kapitalet inte räcker till eller inte ens
              har ett intresse. Det tycker jag är väldigt positivt.
            </seg>
            <seg n="7d78878e">
              Jag har tagit del av direktiven till den utredning som näringsministern
              hänvisar till. Lite olika politiska uppfattningar har vi så klart;
              det kan man utläsa av underlaget. Men det finns också en hel del
              bra i utredningsdirektiven, till exempel att man binder ihop frågan
              med det regionala perspektivet och ser över samordningen av de
              statliga stöden till småföretagen. I dag finns där en väldig bredd.
              I sig kan det vara bra, men det kan också vara svårt för en företagare
              att orientera sig och veta vart han eller hon ska vända sig och
              så.
            </seg>
            <seg n="3aaa9bf3">
              Det finns ytterligare en fråga som jag sett att näringsministern
              inte har med här men som jag tror har en väldigt stor betydelse
              för företagens villkor. Egentligen är det inte direkt näringsministerns
              ansvarsområde, men kreditmöjligheterna för småföretag berörs.
              Det gäller sparbankernas situation. Vi ser en utökad sammanslagning
              av små sparbanker till större. Man tappar en del av det lokala
              perspektivet och därmed också möjligheterna att få lokalkännedom.
            </seg>
            <seg n="d82d18a3">
              Sparbankerna, som i dag finns i ungefär 130 kommuner, har ju
              haft som sin roll att finnas i det lokala samhället och därmed
              att möjliggöra lån på villkor som kanske inte är desamma som i
              en större stad.
            </seg>
            <seg n="79b8ae81">
              Helt nyligen ville Swedbank inte teckna avtal med 17 av de minsta
              sparbankerna. Det gör att det blir problem för de små företagen.
              Därför tycker jag att det kunde ha varit bra att också titta på
              sparbankernas utveckling de har ändå varit en god lösning för
              många småföretag alltså på vad som händer där och på hur möjligheterna
              för krediter på landsbygden berörs om nu sparbankernas villkor
              kraftigt förändras och försämras. Jag tänkte höra hur näringsministern
              ser på en utredning där man tittar på sparbankernas lokala betydelse
              och deras utveckling och hur det påverkar småföretags kreditvillkor.
            </seg>
          </u>
          <note type="speaker" n="8e03fe98">
            Anf. 19 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-1" n="a5869064">
            <seg n="c0724e1e">
              Fru talman! Låt mig börja med att säga att det är bra att Vänsterpartiet
              engagerar sig i landsbygdsutvecklingsfrågor. Vi hade behövt det
              stödet under den förra perioden med Socialdemokraterna i regeringsställning
              eftersom många av de försämringar vi ser på landsbygden är ett
              resultat av tolv års socialdemokratiskt styre.
            </seg>
            <seg n="ea15829a">
              Jag ser att vi behöver aktivera oss mycket. Det är därför regeringen
              har bestämt sig för att ta fram en landsbygdsstrategi. Vi har
              gått igenom alla förslag som finns för att utveckla landsbygden
              positivt. Vi har tagit intryck av Landsbygdsriksdagen i Lycksele
              där det fanns många bra idéer. Det är välkommet med goda idéer
              oavsett från vilket parti de kommer. Därför välkomnar jag också
              ert engagemang.
            </seg>
            <seg n="23967db5">
              Jag känner igen rätt mycket av diskussionen om kreditgarantiföreningar
              från mitt arbete på landsbygden. Det gäller två delar, dels Landshypotek,
              dels Föreningsbanken. Båda dessa utvecklades ur att fattiga bönder
              på landsbygden inte fick låna pengar. Det var så det började en
              gång i tiden. Mycket av idén var att man måste se både till person
              och till affärsidé när man lånar ut pengar. Mycket av den lokala
              närvaron var också en affärsidé som fungerade väl eftersom man
              betalade tillbaka mycket.
            </seg>
            <seg n="13d39315">
              Det känner man också igen från den diskussion som vi nu har om
              mikrokrediter. Nobelfredspristagaren Muhammad Yunus arbete, Percy
              Barneviks arbete i Hand in Hand och vårt arbete med kvinnolån
              och mikrokrediter är samma sak. Man måste se både affärsidén och
              personen och skapa förutsättningar också för de människor som
              saknar förmögenhet och inte har de allra bästa kontakterna men
              har ett driv i att utveckla en affärsidé. Det är bra att vi har
              en diskussion om finansiering.
            </seg>
            <seg n="8ea6c8dc">
              Jag välkomnar också utveckling av kreditgarantiföreningar, för
              det jag möter där är ett engagemang. Det kommer av ett engagemang
              för bygden och regionen, och därför ser man att man måste göra
              något själv. Det är faktiskt både offentligt och privat. På vissa
              håll är Almi mycket engagerat, på andra håll är det andra offentliga
              organ. Men det är också många privata företag som är engagerade,
              och det är mycket bra att man tar ett lokalt och regionalt ansvar.
            </seg>
            <seg n="23e6575e">
              Vi stöder detta genom Nutek. Vi har sagt åt dem att fortsätta
              följa utvecklingen och fortsätta hjälpa till att göra detta så
              stabilt som möjligt. Det finns också en diskussion med strukturfonderna
              om hur man kan hitta medfinansiering och annat så att man har
              resurser att göra saker.
            </seg>
            <seg n="0a9dd8c6">
              Den utredning som finns om förmånsrätten är viktig, men den är
              inget alternativ till detta. Förmånsrätten är ett sätt att klara
              bättre säkerheter för företag som går till banken. Vi kan se resultatet
              av förändringen av förmånsrätten som skedde under den socialdemokratiska
              regeringen och som Vänsterpartiet röstade för. Det har lett till
              att småföretagare på landsbygden har haft svårt att låna pengar.
              Det var därför vi tillsatte den utredning som nu kommer med förslag
              om att återställa den särskilda förmånsrätten till hundra procent.
              Det är särskilt landsbygden som har stor nytta av det.
            </seg>
            <seg n="fdf63106">
              Vi behöver samordna stöd och rådgivning. Det är besvärligt för
              många företagare att veta vart man ska vända sig. Från tid till
              annan måste vi också från samhällets sida gå igenom våra strukturer,
              effektivisera och göra dem mer kundvändliga. Jag hoppas att det
              ska resultera i det också i detta stycke.
            </seg>
          </u>
          <note type="speaker" n="d18f8359">
            Anf. 20 MARIE ENGSTRÖM (v):
          </note>
          <u who="marie_engstrom_e6a38f" xml:id="i-d2ae4cef7be1767e-1" n="2815a174">
            <seg n="f0d63349">
              Fru talman! Jag ska kommentera det svar jag fick av Maud Olofsson
              lite mer. Jag hann inte göra det i mitt första inlägg. Jag ska
              också tacka för svaret, vilket jag inte gjorde.
            </seg>
            <seg n="09b5b251">
              När det gäller stödet till kreditgarantiföreningarna säger Maud
              Olofsson att Nutek har i uppdrag att lämna stöd. Det är mycket
              riktigt. Vi introducerade detta stöd under den förra mandatperioden;
              det är ett administrativt stöd som man ger. Men för att utveckla
              verksamheten tror jag att man är i behov av ytterligare stöd.
              Det här bygger mycket riktigt på ideella insatser av näringslivsfolk
              och privatpersoner. Det är människor från både fackföreningar
              och arbetsgivarorganisationer som är engagerade. Men det är väldigt
              mycket ett ideellt arbete, och i det viktiga kontaktskapandet
              och mentorarbetet behöver man ytterligare stöd. Det är viktigt
              att vi i politiken kan ge det stödet. Att skapa garantier för
              att stötta företag lyckas man med själv, vilket är jättebra.
            </seg>
            <seg n="54089820">
              Det finns en utredning, som Maud Olofsson skriver om, som ska
              se över eventuella statliga garantier. Men det är väl bra så länge
              vi inte behöver gå in med statliga garantier och kan hitta en
              verksamhet som klarar sig ändå? Det kan vi nog vara överens om
              över partigränserna. Men det betyder inte att det inte kan behövas
              statliga garantier i vissa sammanhang.
            </seg>
            <seg n="1e71febd">
              Om vi ska stötta mindre företag och om företag ska växa behövs
              det fler åtgärder. Det handlar inte bara om att stötta kreditgarantiföreningar.
              I svaret finns det en lång rad åtgärder.
            </seg>
            <seg n="3d66c840">
              Ska vi debattera förmånsrätten var det meningen att bankerna
              skulle ta mer initiativ till att göra rekonstruktioner och att
              vi skulle få färre konkurser. Faktum är att det görs fler rekonstruktioner
              i dag och att antalet konkurser har minskat sedan vi ändrade förmånsrätten
              till 55 procent. Men den debatten ska vi kanske ta lite senare
              när ert förslag kommer.
            </seg>
            <seg n="829eb040">
              När det gäller beskattningssidan och att förbättra möjligheten
              att skapa eget kapital, som Maud Olofsson säger, och uppskjuten
              kapitalvinstbeskattning och så vidare är det mycket möjligt att
              man behöver göra ytterligare insatser där. Men redan i dag har
              man möjlighet att göra ett underskottsavdrag mot inkomst av tjänst
              vid nystartad näringsverksamhet. Man har också möjlighet att göra
              uppskov med skatteinbetalning i ett inledningsskede.
            </seg>
            <seg n="684e8984">
              Man får också komma ihåg att man hela tiden måste göra en avvägning.
              Det måste finnas någon typ av affärsmässighet i ett företag. Staten
              får gå in och stötta lagom mycket, så att säga. Bär det sig inte,
              så gör det inte det.
            </seg>
            <seg n="4faa64f6">
              Det är bra att Maud Olofsson medger att det finns brister. Det
              gäller till exempel stödet till företag i ett tidigt uppstartsskede.
              Det behövs mycket större insatser av så kallat såddkapital. Det
              är något som vi från Vänsterpartiet har fört fram och kommer att
              fortsätta föra fram ända tills vi blir nöjda.
            </seg>
            <seg n="38879848">
              Men som sagt, jag skulle vilja ha svar på den konkreta frågan
              hur regeringen ytterligare kan stödja uppbyggnaden av fler kreditgarantiföreningar.
            </seg>
          </u>
          <note type="speaker" n="379def1a">
            Anf. 21 ULLA ANDERSSON (v):
          </note>
          <u who="ulla_andersson_97add8" xml:id="i-2c1a836a3e7b087e-1" n="fb03591f">
            <seg n="7b9aa235">
              Fru talman! Det är en härlig dag. Det är vår och sol och vi får
              diskutera landsbygdens utveckling. Det är alltid positivt, eller
              hur? Det är ändå tre miljoner människor som lever på landsbygden
              i dag. Vi hoppas att de ska bli fler, kunna leva ett bra liv och
              ha den livskvalitet det innebär att ha tillgång till naturen.
              Men det handlar också om att ha en samhällsservice som fungerar
              på landsbygden för att det ska gå att ha ett fungerande liv.
            </seg>
            <seg n="5d48f274">
              Men utvecklingen är oroväckande. Maud Olofsson tar upp att det
              skedde försämringar av samhällsservicen från statens sida under
              förra mandatperioden. Det gjorde det, och det tycker vi var beklagligt.
              Man kunde ha gjort mycket annorlunda. Men utvecklingen fortsätter
              när både Försäkringskassan och Skatteverket lägger ned lokala
              kontor. Det finns ett mönster i detta. När samhället drar sig
              undan försvinner också annan service som medborgarna är i behov
              av. Därför är det mycket olyckligt att det inte finns något helhetsgrepp
              som de olika myndigheterna nu vidtar. Man skulle kunna stanna
              upp och titta på vad det får för konsekvenser för landsbygden
              som helhet.
            </seg>
            <seg n="b9035b89">
              Vi har föreslagit ett moratorium för att vi ska få grepp om vad
              som sker och om det är bra för landsbygdens framtida utveckling
              eller inte. Vi tror inte att det är det, men man skulle kunna
              stanna upp och se vidare på den frågan. Det hänger också ihop
              med möjligheten att starta och driva företag och att få tillgång
              till kapital.
            </seg>
            <seg n="78fc6b24">
              Likadant är det på bostadssidan. Det är allt svårare att få låna
              till att bygga ett hus ute på landet, vilket också gör det svårare
              att låna till ett företag eftersom man många gånger måste ta sin
              bostad som garanti för ett lån. Bostadskreditnämnden har kommit
              med ett mycket bra förslag, att staten ska kunna gå in och garantera
              en viss del av lånet för att man ska kunna bygga sig en ny bostad
              även ute på landsbygden. Vänsterpartiet har stött förslaget och
              väckt en motion om det, men vi har tyvärr fått avslag på den.
              Men det kanske också är något som regeringen tittar vidare på
              utifrån de här frågorna.
            </seg>
            <seg n="5aac2e64">
              Sedan har Vinnova, Forska och väx, forskning och utveckling kring
              småföretag och medelstora företag ett mycket viktigt uppdrag.
              Jag tror att man skulle kunna titta vidare på just företags villkor
              på landsbygden och se om det är något särskilt där som vi skulle
              kunna göra i större utsträckning för att stimulera fram en utveckling
              av småföretagande. Det kanske inte är lika lätt att till exempel
              koppla ihop med mentorer, skapa nätverk, kluster och så vidare
              på landsbygden som det är i en större stad.
            </seg>
            <seg n="9e3148bc">
              Nu är vi på väg in i en konjunkturnedgång, vilket kommer att
              få konsekvenser för kapitaltillgången på finansmarknaden. Det
              har ju varit en högkonjunktur, och det har självklart underlättat
              finansieringsmöjligheterna för företag. Men nu när konjunkturen
              går nedåt vet vi inte riktigt hur det kommer att påverka möjligheterna
              för små och medelstora företag. Därför är det viktigt att skynda
              på. Jag vet att den utredning som Maud Olofsson tar upp i sitt
              svar har fått i uppdrag att jobba hela året ut. Det känns lite
              oroligt. Jag vill därför fråga om man kanske kan tidigarelägga
              något förslag som redan är på gång. Finns det några sådana planer
              från regeringens sida med anledning av konjunkturnedgången?
            </seg>
            <seg n="c20c101a">
              Till sist vill jag ta upp ytterligare en fråga, den om Sparbanken.
              Maud Olofsson var lite inne på den men svarade inte riktigt. Jag
              vet att sparbankerna finns med i utredningen som en samtalspartner
              men inte frågan hur läget ser ut för de lokala sparbankerna: Vad
              behöver göras? Behöver vi ändra i sparbankslagen eller är det
              något annat som vi kan göra för att säkra tillgången till lokala
              sparbanker med den lokala kännedom som de har för att täcka det
              behov som små företag på landsbygden har av det?
            </seg>
          </u>
          <note type="speaker" n="3cd347b2">
            Anf. 22 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-2" n="a5869064">
            <seg n="9f59489d">
              Fru talman! Jag är naturligtvis otroligt bekymrad över den utveckling
              som skedde på landsbygden under den förra regeringens tid.
            </seg>
            <seg n="e95ced21">
              Till skillnad från den förra regeringen har vi en strategi för
              hur man ska kunna möta den här nedläggningen. Mats Odell, som
              är ansvarigt statsråd, har tillsammans med Sven Otto Littorin,
              Cristina Husmark Pehrsson och andra departementsansvariga pratat
              med de ansvariga myndigheterna och sagt: Sätt er ned och samordna
              er verksamhet. Ni behöver inte sitta i olika kontor och ha kostnader
              för det, utan sätt er ned och samarbeta också med andra. Det ger
              en bättre och effektivare verksamhet, men det ger också större
              möjligheter att ha en lokal närvaro. Det var det här som aldrig
              skedde förut, att försöka hitta lösningar för att göra den statliga
              verksamheten effektivare och mer samordnad. Detta har landsbygdsborna
              frågat efter hur länge som helst.
            </seg>
            <seg n="40067d7b">
              Vi ser också gärna att statliga myndigheter samordnar sig med
              kommuner, med regioner, med privata alternativ, med den ideella
              sektorn, så att man får en bättre närvaro och en bättre service.
              Här är det bra saker på gång, men vi är långt ifrån färdiga. Men
              skillnaden mellan nu och då är att vi har en motstrategi där vi
              redovisar vad vi kan göra för landsbygdens framtid.
            </seg>
            <seg n="02e62a79">
              Det är viktigt att jobba med generella åtgärder, även om man
              ibland också måste jobba med specifika. Låt mig nämna några.
            </seg>
            <seg n="681ed6b8">
              Förmögenhetsskatten säger många, inte minst Vänsterpartiet, är
              en skatt som bara de rika får betala. Men sanningen är att de
              som är rika flyttar ut pengarna någon annanstans, medan de som
              har små förmögenheter får betala förmögenhetsskatt här hemma.
            </seg>
            <seg n="92b3472f">
              Poängen med att avskaffa förmögenhetsskatten är att man ska ha
              pengarna här hemma i Sverige och investera dem i Sverige. Jag
              brukar säga att vi behöver fler rika fastrar och mostrar som kan
              låna ut pengar till grannar och släktingar, så att småföretagen
              också den vägen ska kunna få tillgång till kapital.
            </seg>
            <seg n="ecde37d2">
              Skattesänkningar för låg- och medelinkomsttagare har exakt samma
              syfte, nämligen att vanliga människor med vanliga inkomster ska
              kunna spara en krona på banken ifall man skulle vilja starta ett
              företag och kunna ha ett eget kapital när man går till banken.
            </seg>
            <seg n="bc37bd36">
              Förmånsrätten är den tredje delen, nämligen att ha en rättvisa.
              Ja, jag håller med om att vi har haft mindre konkurser. Men priset
              har varit att väldigt många småföretagare på landsbygden aldrig
              har fått möjligheten att låna pengar. Då måste vi utvärdera och
              se om det här är rätt eller om det är fel. Jag tycker att det
              finns anledning att ha en bättre förmånsrätt.
            </seg>
            <seg n="aeccf7e2">
              När det gäller kreditgarantiföreningar har vi Nutek som stöder
              dessa. Men strukturfondsresurserna är ju en resurs som i dag gör
              det möjligt att ta ett regionalt ansvar för finansieringen. Den
              möjligheten finns via strukturfonderna, och jag vet att den diskussionen
              pågår. Almi finns med i dessa diskussioner, och detta ligger under
              mitt ansvarsområde. Vi gör alltså en hel del saker för att stödja
              den här delen. Jag tror att kreditgarantiföreningarna har ett
              mervärde i sig just därför att det finns ett lokalt engagemang.
              Jag tar historien, som jag sade, om mina erfarenheter av bankväsendet.
            </seg>
            <seg n="f9dd5f50">
              Det som vi ser nu och som är spännande, tycker jag, är att vi
              minskar de regionala klyftorna. Arbetslösheten minskar i de tidigare
              utsatta områdena. Nyföretagandet ökar. Vi ser också att fastighetsvärdena
              ökar, vilket är otroligt positivt. Det har att göra med att sysselsättningen
              ökar.
            </seg>
            <seg n="14d5c608">
              När det gäller Sparbanken är inte bankerna mitt ansvarsområde.
              Framför allt tycker jag att det är sparbankerna själva som måste
              ha en diskussion i sin relation till kunderna, och en sådan diskussion
              bör varje bank ha. Det som jag bär ansvar för är att försöka se
              till att det finns generella villkor som är bra för företagen,
              att göra det enklare, roligare och lönsammare att starta företag,
              men också, när det behövs, sätta in specifika åtgärder. Och sådana
              åtgärder tycker jag att jag har genomfört när det gäller just
              kreditgarantiföreningarna.
            </seg>
          </u>
          <note type="speaker" n="3f08837e">
            Anf. 23 MARIE ENGSTRÖM (v):
          </note>
          <u who="marie_engstrom_e6a38f" xml:id="i-d2ae4cef7be1767e-2" n="2815a174">
            <seg n="66ffac8e">
              Fru talman! Bakgrunden till min fråga om kreditgarantiföreningarna
              är att jag själv har besökt dem och ställt frågan: Vad tycker
              ni att politiken ska hjälpa till med? Vilken typ av stöd vill
              ni ha?
            </seg>
            <seg n="01b318da">
              Ja, till stöd till administrationen, men det kanske är i den
              andra delen som det behövs stöd just nu. Sedan kan man ju arbeta
              på olika sätt i olika delar av landet. Men jag har faktiskt lovat
              att lyfta fram just det som jag har gjort i den här interpellationsdebatten.
            </seg>
            <seg n="cc16fbd3">
              Jag ska se om jag hinner kommentera något av det som Maud Olofsson
              sade i förra inlägget.
            </seg>
            <seg n="34c3445f">
              Att det är viktigt med generella åtgärder kan jag skriva under
              på. Men jag tycker nog att regeringen har visat upp väldigt mycket
              selektiva åtgärder som jag tycker, och många med mig, har bidragit
              till mycket krångel och besvär många gånger.
            </seg>
            <seg n="9d3c6701">
              När det gäller förmögenhetsskatten har ni ett uttalat syfte att
              öka riskkapitalet i och med att ni tog bort förmögenhetsskatten.
              Jag tror att ni övervärderar värdet av att ta bort förmögenhetsskatten
              i det avseendet. Men vi får väl se, detta kan ju naturligtvis
              utvärderas. Vi har olika syn på förmögenhetsskatten. Vi vet trots
              allt att det var någonstans mellan 65 och 70 procent i decil 10,
              alltså de som tjänar mest, som betalade förmögenhetsskatt när
              vi hade den.
            </seg>
            <seg n="e60d92d3">
              När det gäller service och samordning av myndigheter är det en
              fråga som bollas lite grann fram och tillbaka. Diskussionen har
              varit het ett tag nu sedan man velat skapa olika typer av serviceinrättningar.
              Det man säger många gånger från myndigheternas sida är: Det som
              vi gör nu är i enlighet med hur vi tolkar de regleringsbrev som
              vi har fått från regeringen. Det är också något att fundera över.
            </seg>
          </u>
          <note type="speaker" n="463808c6">
            Anf. 24 ULLA ANDERSSON (v):
          </note>
          <u who="ulla_andersson_97add8" xml:id="i-2c1a836a3e7b087e-2" n="fb03591f">
            <seg n="27b04cbb">
              Fru talman! Jag tänkte också på att Maud Olofsson säger att man
              nu har en motstrategi och tar upp den lokala närvaron där olika
              myndigheter går samman. Jag kan ta ett exempel hemifrån, en liten
              kommun med några tusen invånare. Där innebär det att man kommer
              att få en timmes samhällsservice i veckan. Tidigare fanns det
              två olika kontor där man kunde få hjälp också med väldigt svåra
              ärenden. I dag är man hänvisad till en timme, och då är det hjälp
              med de enklaste uppgifterna, typ de som man har på lokala medborgarkontor.
              Det här tycker jag är värt att belysa och ta upp.
            </seg>
            <seg n="446f8e16">
              Sedan tar näringsministern också upp skattesänkningar, och jag
              kan inte låta bli att bemöta det. Hon talar om att spara en krona
              på banken. Nu har vi sett att två tredjedelar av skattesänkningarna
              har gått till den rikaste tredjedelen. Tittar man då på hur det
              ser ut kan man säga att de på landsbygden inte är de som har de
              största inkomsterna. Man kan till och med titta på hur fastighetsskatten
              fördelades. Jag tror att det var en person i Hofors som fick sänkt
              fastighetsskatt medan alla andra låg kvar på ungefär samma nivå
              eller fick höjd fastighetsskatt. Jag menar att det finns en struktur
              i detta som gör att man på landsbygden faktiskt inte tillhör de
              här miljonärerna som har tjänat så mycket på skattesänkningarna.
            </seg>
            <seg n="28dfc002">
              Näringsministern tar också upp strukturfondernas betydelse. Visst
              är de viktiga, men man skulle alltid kunna diskutera alternativ
              till dem. Nu är det så att vissa regioner påverkas väldigt mycket
              av nedläggningar av till exempel sågverk och pappersindustri.
              De strukturfonderna har ju inte blivit mer påfyllda än andra regioners.
              Jag kan ta mitt eget län som exempel. Det leder till problem när
              man måste ställa om. Många arbetstillfällen går förlorade, men
              man har inga mer resurser.
            </seg>
            <seg n="c5cc770d">
              Till sist vill jag säga att en del av de generella villkor som
              Maud Olofsson tar upp också kommer i en egen utredning. Det är
              socialförsäkringssystemet för småföretagare. Det är självklart
              oerhört viktigt att se över. När man har startat ett företag tar
              det många gånger väldigt lång tid att bygga upp ett kapital så
              att man kan möta en konjunkturnedgång. Då kanske a-kassa och sådana
              möjligheter för småföretagare behöver ses över.
            </seg>
          </u>
          <note type="speaker" n="223b1dad">
            Anf. 25 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-3" n="a5869064">
            <seg n="02188c88">
              Fru talman! Låt mig först säga att jag tycker att det är väldigt
              bra att få ha den här diskussionen. Jag tackar verkligen för båda
              de här interpellationerna, för jag tror att det är många som tycker
              att det är viktigt med kreditgarantiföreningar, service på landsbygden
              och småföretag. Jag tycker verkligen att det är trevligt och bra
              att ni tar upp detta. Jag pratar gärna om det.
            </seg>
            <seg n="8fbd0fd7">
              Låt mig bara när det gäller samordning av service säga att vi
              precis har börjat. Vi kommer att få följa det här och se vilken
              typ av service det handlar om. Blir det en försämrad service,
              eller hittar man andra vägar att möta medborgaren? Vi har rätt
              att ställa krav på likvärdig service över hela landet.
            </seg>
            <seg n="9a51a904">
              Jag vill också säga att 75 procent av jobbskatteavdraget har
              gått till låg- och medelinkomsttagare. Och de finns på landsbygden
              i första hand. Det är där de lägsta inkomsterna finns.
            </seg>
            <seg n="31ed568f">
              Anledningen till att fastighetsskattereformen inte är en reform
              som vänder sig till dem som bor på landsbygden är att fastighetsskatten
              där inte har varit ett problem. Vi har försökt lösa ett problem.
              Låginkomsttagare på öar och i skärgårdar måste flytta från hus
              och hem därför att grannen har sålt sitt hus. Man måste också
              se vilka olika åtgärder det är fråga om.
            </seg>
            <seg n="42c0af76">
              I grunden tycker jag att det som nu händer på landsbygden är
              otroligt positivt. Klyftorna minskar. Arbetslösheten minskar.
              Nyföretagandet ökar. Det finns en framtidstro på landsbygden som
              är väldigt positiv, inte minst när vi ser vilka möjligheter som
              finns på energi- och klimatområdet. När det gäller att producera
              nya bränslen, att producera ny energi och även att producera livsmedel,
              som nu är högaktuellt, ser vi att råvaror, resurser och engagemang
              finns på landsbygden.
            </seg>
            <seg n="25943540">
              Jag har jobbat länge med landsbygdsfrågorna, men jag tror aldrig
              att jag har känt en sådan positiv stämning just för landsbygdens
              vidkommande som just nu. Då gäller det att vi från offentlig sida
              och den privata och ideella sektorn samarbetar så att det blir
              så bra som möjligt.
            </seg>
            <seg n="717ec93e">
              Tack för ert engagemang! Hälsa kreditgarantiföreningarna att
              jag tycker att de gör ett bra jobb.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="c47444ca">
            5 § Svar på interpellation 2007/08:500 om Fennoskankabeln
          </note>
          <note type="speaker" n="0e624072">
            Anf. 26 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-4" n="a5869064">
            <seg n="8ab21b59">
              Fru talman! Ulla Andersson har frågat mig dels om jag kommer
              att ta initiativ till att bereda frågan ytterligare innan beslut
              tas så att såväl markägarnas som LRF:s underlag finns med, dels
              om jag kommer att förorda nedgrävda kablar i framtiden.
            </seg>
            <seg n="820b10ba">
              Bakgrunden till Ulla Anderssons frågor är att Affärsverket svenska
              kraftnät, numera Svenska kraftnät, tillsammans med Fingrid Oyj,
              som är den finska motsvarigheten, avser att bygga en likströmsförbindelse
              mellan Sverige och Finland. Dragningen över land planeras som
              luftledning. Eftersom det är fråga om en utlandsförbindelse är
              det regeringen som prövar ansökan enligt ellagen. Prövningen är
              nu genomförd och regeringen har i beslut den 17 april 2008 beviljat
              tillstånd till den aktuella förbindelsen.
            </seg>
            <seg n="9b9e3704">
              I det här läget är det naturligtvis inte aktuellt att ta några
              initiativ till att bereda ärendet ytterligare. Som svar på Ulla
              Anderssons fråga avser jag emellertid att beskriva vilket beslutsunderlag
              regeringen har haft att granska.
            </seg>
            <seg n="3a1aa086">
              Jag kan konstatera att berörda markägare och Lantbrukarnas riksförbund,
              LRF, liksom övriga remissinstanser har fått tillfälle att framföra
              sina synpunkter på utbyggnaden och att lämna underlag vid flera
              tillfällen. Det har skett bland annat i samråd om miljökonsekvensbeskrivningen,
              i remiss av ansökan och i remiss av Energimarknadsinspektionens
              yttrande till regeringen. Regeringen har i sin prövning haft tillgång
              till hela underlaget i ärendet. Det fanns därför inte skäl att
              inför beslutet inhämta ytterligare underlag.
            </seg>
            <seg n="35e8f9ab">
              När det gäller frågan om jag kommer att förorda nedgrävning av
              kablar i framtiden vill jag framföra följande. Svenska kraftnät
              har till uppgift att på ett affärsmässigt sätt förvalta, driva
              och utveckla ett kostnadseffektivt, driftssäkert och miljöanpassat
              kraftöverföringssystem. Svenska kraftnät ska, mot den bakgrunden,
              bygga nätet på det sätt som bäst svarar mot de krav och behov
              som ska uppfyllas.
            </seg>
            <seg n="67d42744">
              Det är Svenska kraftnäts uppgift att i varje projekt göra en
              helhetsbedömning av bland annat påverkan på miljön och naturresursanvändningen
              samt systemteknik och ekonomi. I bedömningen ska även beaktas
              synpunkter som framförs vid de samråd som genomförs inom ramen
              för miljökonsekvensbeskrivningen. Jag känner mig trygg med de
              avvägningar som Svenska kraftnät gör och förutsätter att markkabel
              dras där detta är den bästa lösningen. Ett aktuellt exempel är
              den planerade Sydvästlänken, där Svenska kraftnät har bedömt att
              det är möjligt att pröva ny teknik med en kombination av luftledning
              och markkabel.
            </seg>
            <seg n="47592f7a">
              Som svar på Ulla Anderssons fråga vill jag därför säga att jag
              inte kommer att förorda någon generell nedgrävning av kablar i
              framtiden.
            </seg>
            <seg n="cb9a973f">
              Det finns särskilda bestämmelser för hur markägare ska ersättas
              för det intrång som uppkommer. För närvarande pågår en översyn
              av ersättningsreglerna i expropriationslagen. I uppdraget ingår
              bland annat att se över hur bestämmelserna tillämpas samt att
              bedöma om de leder till rimliga resultat och är lämpligt utformade.
              Regeringen har i juni 2007 preciserat uppdraget i ett tilläggsdirektiv.
              Ett delbetänkande, SOU 2007:29, har redovisats och uppdraget kommer
              inom kort att slutredovisas. Jag ser fram emot att ta del av utredningens
              förslag.
            </seg>
          </u>
          <note type="speaker" n="c31cbfe8">
            Anf. 27 ULLA ANDERSSON (v):
          </note>
          <u who="ulla_andersson_97add8" xml:id="i-2c1a836a3e7b087e-3" n="fb03591f">
            <seg n="6fb89529">
              Fru talman! Tack för svaret, näringsministern! I början av mars
              månad blev jag inbjuden till ett möte av Lantbrukarnas riksförbund
              som skulle träffa berörda markägare och diskutera dels kabeldragningen,
              dels ersättningsfrågor. Efter det mötet ställde jag den här interpellationen
              den 12 mars. Jag måste beklaga att det har tagit väldigt lång
              tid att få svar. Min förhoppning var självklart att vi skulle
              ha den här debatten innan regeringen hade fattat beslut i frågan.
              Även om jag inte kan påverka det beslut som nu är fattat kan vi
              kanske ändå diskutera frågan för att se hur sådana frågor ska
              hanteras i framtiden.
            </seg>
            <seg n="49bfb81f">
              Den här kabeln, som kommer från Finland, går upp vid Forsmark
              och går vidare till Finnböle. Det är ett sju mil långt område
              och en sju mil lång kabel som berör väldigt många. Det kanske
              är färre än vanligt vid ett så här långt område, men det beror
              på att Sveaskog och Bergviksskog också är stora markägare. Men
              det är ett 70-tal markägare som är berörda.
            </seg>
            <seg n="2474ef6a">
              Nu har jag försökt läsa på och titta närmare på hur man hanterat
              markägarnas förslag där de för fram att man skulle kunna gräva
              ned kabeln för att ta mindre skog i anspråk och även för det estetiska
              intrycket.
            </seg>
            <seg n="968f0013">
              Jag har gått igenom tre sådana här luntor som den jag har med
              mig här. Jag vet inte om näringsministern har ännu fler luntor
              och ännu mer underlag. Men jag kan inte ens se att frågan är utredd.
              Det gör mig lite fundersam, eftersom det ändå har kommit ett förslag
              som markägarna gärna ville att ni skulle titta på.
            </seg>
            <seg n="e51d6a09">
              Däremot har det kommit förslag på vad det skulle kosta. Men vi
              har inte fått ta del av hur man har beräknat den summan. Jag ska
              återkomma till detta.
            </seg>
            <seg n="2584212c">
              Det finns självklart olika skäl till att man engagerar sig och
              föreslår en nedgrävning av kabeln, men det man tog upp på det
              möte jag deltog i var i alla fall koldioxidutsläppen och den klimatdebatt
              som har varit. Ska vi verkligen göra oss av med mer skog än vi
              faktiskt behöver? Man tog upp skogens betydelse för biodrivmedel.
              Man tog upp skogens betydelse för jobb och pappersindustrin så
              klart. Man tog också upp skogen som regional resurs. Utifrån det
              tyckte man på det här mötet att 60 hektar skogsmark kanske inte
              skulle behöva tas i anspråk om det gick att söka andra lösningar.
              Man hade en lång rad förslag på hur det skulle gå att använda
              befintliga ledningsgator i stället. Man tog också upp Sydlänken,
              där det faktiskt hade varit möjligt att ta en annan väg.
            </seg>
            <seg n="b955b1a3">
              När det gäller Sydlänken var markkabeln i början ca 30 procent
              dyrare än en luftledning. Men i fallet med Fennoskan säger man
              från Svenska kraftnäts håll att prisskillnaden är 300 procent.
              Vad de har beräknat detta på har vi inte något underlag för, som
              jag sade tidigare. Vi har inte heller något underlag för vad det
              skulle betyda om det skulle vara möjligt att gräva ned kabeln
              på vissa ställen. Det Svenska kraftnät hänvisar till är att man
              ska ha hela skyddshöljet på kabeln även på land, fast skyddshöljet
              är till för att ankare inte ska kunna fastna i den på havsbotten.
              Det verkar lite onödigt att ha en sådan kraftig kabel på land.
              Vi har också hört från experthåll att det inte är nödvändigt och
              att man skulle kunna göra på ett annat sätt.
            </seg>
            <seg n="37664813">
              Jag ska komma tillbaka till ersättningsfrågorna, men jag tänkte
              höra med näringsministern: Har näringsministern något annat underlag
              där man verkligen visar vad en nedgrävd kabel hade kunnat innebära
              både för markägare, självklart, och för miljön? Det kunde också
              gälla att titta på kostnaderna och vad dessa beräknade kostnader
              i så fall bygger på. Jag har inte kunnat se det i de underlag
              som har varit ute på remiss. Om det finns sådana underlag tycker
              jag att man skulle ha redogjort för dessa för dem som faktiskt
              är berörda, så att de hade kunnat titta på dem och antingen tyckt
              att det här var en bra utredning, och att vi kan nöja oss med
              det, eller att man har gjort fel och att vi hade kunnat ta fram
              alternativ.
            </seg>
          </u>
          <note type="speaker" n="b9132fcd">
            Anf. 28 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-5" n="a5869064">
            <seg n="d1a663e6">
              Fru talman! Jag beklagar först och främst att svaret har fått
              vänta. Det finns praktiska förklaringar till detta, men det är
              klart att det hade kunnat vara bra att kunna lämna svaret innan
              beslutet var fattat.
            </seg>
            <seg n="f286b791">
              Låt mig först säga att jag tror att vi ska vara klara över att
              det är en tekniskt komplicerad fråga. Det är ingen slump att frågan
              har legat länge på regeringens bord och också hos Svenska kraftnät.
              I grunden är det så att ska vi kunna ha en bättre, väl fungerande
              nordisk elmarknad måste vi ha kablar. Dessa kablar måste dras
              någonstans. Jag vill ha en fungerande nordisk elmarknad, och den
              här kabeln har räknats som en av de strategiska kablarna för att
              kunna öka överföringen mellan Sverige och Finland. Vad är meningen
              med här kablarna? Jo, det är att varje land inte behöver bygga
              toppkapacitet hela tiden, utan vi kan hjälpa varandra när det
              är hög förbrukning och starkt tryck i ett land men kanske inte
              i ett annat. Vi måste också se på vad syftet är med de här kablarna.
            </seg>
            <seg n="33e40fb0">
              Teknikutvecklingen går naturligtvis framåt, och Sydvästlänken
              är ju ett sätt att pröva en my teknik för nedgrävning av kablar.
              Men vi måste vara ärliga också i det fallet och säga att det finns
              frågetecken kring den här nya tekniken. Det gäller säkerheten,
              hur man ska kunna klara olika överföringar och annat. Det tycker
              jag också är viktigt att säga; att när vi nu tar ett nytt tekniksteg
              kan det vara bra att se vad det får för resultat och hur det fungerar
              i praktiken.
            </seg>
            <seg n="03810644">
              När jag har tittat på bedömningen av det här har jag kunnat konstatera
              att den kabel som ska gå på land i största utsträckning går på
              redan befintlig mark som är tagen i anspråk. Det finns redan kablar
              upphängda. Man hänger i samma stolpar. Det är på en liten, kort
              sträcka som man gör nytt. Det är så jag har sett på det, och jag
              har ställt det i relation till den ökande kostnad som man har
              beräknat för att gräva ned.
            </seg>
            <seg n="ee5d278f">
              Sedan vill jag gärna säga att det är väldigt viktigt att man
              har samråd. Jag kan bara se från de redovisningar som är gjorda
              att det har skett väldigt mycket samråd. Sedan kan det vara så
              att man inte är överens i sakfrågan. Då hjälper ju inte samrådet,
              för man har olika åsikter. Det måste vi också ha respekt för.
              Jag vill säga att jag tycker det är viktigt att vi kommer fram
              när det gäller expropriationslagen. Den kritik som riktas mot
              utbygganden handlar ju också om ersättning till enskilda markägare.
              Där hoppas jag att utredningen nu kommer med lite konkreta förslag.
              Ska vi kunna bygga ut ledningar, ska vi kunna få människor att
              ställa upp med mark, med allt det intrång som det innebär, måste
              det också finnas en rimlig ersättning till markägarna.
            </seg>
            <seg n="9771bc91">
              Det måste alltså finnas förståelse för att vi behöver stora infrastrukturprojekt
              av den här arten. Vi får pröva oss fram med ny teknik. Jag är
              helt säker på att tekniken kommer att utvecklas framöver och prövas
              på olika ställen. Och det tredje viktiga instrumentet är att ha
              en expropriationslagstiftning som också gör att markägarna känner
              att de blir rättfärdigt och rättvist behandlade. Det är den balansen
              och de delarna som är viktiga att ha med i det här.
            </seg>
          </u>
          <note type="speaker" n="0ba5d8f5">
            Anf. 29 ULLA ANDERSSON (v):
          </note>
          <u who="ulla_andersson_97add8" xml:id="i-2c1a836a3e7b087e-4" n="fb03591f">
            <seg n="535fba40">
              Fru talman! Låt mig tydliggöra ännu en gång att det inte är någon
              som ifrågasätter kabeln över huvud taget. Man har full förståelse
              för att kabeln ska dras och för syftet med kabeln. Det är inte
              det diskussionen handlar om. Diskussionen handlar om hur vi använder
              den skog som vi har i dag på bästa sätt. Är det genom att avverka
              den och göra breda ledningsgator? Visst är det så att det redan
              finns ledningsgator där, och de ska breddas ytterligare. Man kan
              inte hänga upp i samma stolpar, för det fungerar inte tekniskt.
              Så man ska sätta upp nya stolpar bredvid och bredda ledningsgatorna
              ytterligare. Om man då ska bredda ledningsgatorna handlar det
              om ungefär 30 meter till, medan en nedgrävd kabel hade tagit ungefär
              10 meter mark i anspråk. Därmed hade man kunnat ta mycket mindre
              skog i anspråk.
            </seg>
            <seg n="17f9e096">
              Det jag finner märkligt är att man inte har utrett frågan på
              ett sådant sätt att man kan följa den och se på brister, kostnader
              eller annat öppet, så att alla människor kan hänga med i en diskussion.
              Sedan kan man ändå komma fram till olika ställningstaganden. Det
              är helt självklart i en demokrati. Det tycker jag är en brist
              i underlaget i övrigt. Sedan har det varit samråd, visst, på många
              håll.
            </seg>
            <seg n="864ad91b">
              Om jag ska gå över till ersättning till enskilda markägare är
              de signaler som jag har fått att man från Svenska kraftnäts sida
              har haft en bra inställning och försökt finna bra lösningar. Om
              man till exempel jämför med Banverkets arbete i fjol i mitt hemlän
              är det stor skillnad på diskussion och möjligheter, om jag säger
              så. Men ändå är det ju så att skogsägarna ser ut att få ersättning
              för inkomstbortfall, liksom om man avverkar skogen, vad det innebär
              om man avverkar den i förtid och så vidare. Men sedan? Frågan
              om hur man ersätter framtida inkomstbortfall finns ju inte med.
              Hur ersätts det försämrade fastighetsvärdet? Framtida jobb som
              det här kunde ha skapat ersätts ju inte heller. Och för samhället
              som helhet: Vad innebär minskad skog för koldioxidutsläpp och
              så vidare? Det är ju över huvud taget inte med i diskussionen.
            </seg>
            <seg n="7e8501d3">
              Det blir väl mer så att ersättningen kanske blir bättre än vad
              Banverket en gång betalade. Den begränsar skadan, men det är inte
              mer än så. Det är ju ingen bra ingång om man vill ha en utvecklad
              infrastruktur i ett samhälle. Då är det ju så, som Maud Olofsson
              är inne på, att man faktiskt måste ha berörda människor med sig
              för att underlätta ett sådant arbete. För vi hoppas väl på ytterligare
              infrastruktursatsningar av olika slag, alltifrån järnväg till
              om vi eventuellt behöver bygga ut vindkraft eller vad det nu är.
              Då ska man ju kunna hantera frågan på ett bra sätt för dem som
              faktiskt får sina liv påverkade. Det tycker jag att det finns
              en hel del frågetecken kring.
            </seg>
            <seg n="2a1ecc25">
              Frågan är återigen: Har Maud Olofsson sett någon utredning kring
              nedgrävd kabel och vad det skulle innebära alternativt att man
              har tagit bort det här skyddshöljet? Även om det är en teknisk
              fråga så har man ändå teknisk kompetens hos Svenska kraftnät.
              De hade kunnat titta på de olika alternativen och lägga fram ett
              kostnadsförslag som alla hade kunnat titta på. Jag skulle vilja
              höra om hon har gjort det och hur hon ser på det här med ersättning
              för framtida inkomstbortfall på förädlingsvärdet på skogen och
              så vidare, alltså hur näringsministern ser på de frågorna.
            </seg>
          </u>
          <note type="speaker" n="8ecdda1c">
            Anf. 30 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-6" n="a5869064">
            <seg n="18132cfc">
              Fru talman! Låt mig börja med att säga att det är skönt att höra
              att vi är överens om att vi har ett behov av att bygga det här.
              Jag tycker egentligen att det har fått vänta alldeles för länge,
              för vi behöver den här överföringskapaciteten så att vi kan få
              en väl fungerande marknad. Jag tror också att det lokalt finns
              en stor förståelse. Det är min bild.
            </seg>
            <seg n="a7fa4468">
              Det underlag som har tagits fram för att vi ska kunna fatta det
              här beslutet har ju tagits fram av Svenska kraftnät. Där har man
              beaktat olika aspekter. Man har beräknat kostnader. Man har beräknat
              de olika alternativen. När jag ser på detta har jag litat till
              det Svenska kraftnät har tagit fram som underlag. Vi har redan
              befintliga ledningsgator. Ja, vi måste bredda dem, men det är
              ändå en förhållandevis liten kostnad och ett förhållandevis litet
              intrång när det redan finns en ledningsgata.
            </seg>
            <seg n="928d9ea2">
              När jag tittar framåt vet jag inte hur teknikutvecklingen kommer
              att vara. Förmodligen kommer det att ske mycket positiva saker
              här som både gör det kostnadseffektivare och mer säkert framöver
              och som kan förändra situationen. Men jag har att ta ställning
              till det här ärendet i dag.
            </seg>
            <seg n="0ae4aaf3">
              När det gäller ersättningsfrågorna finns det, som jag säger,
              en utredning som tittar på det här. Syftet är ju att skydda äganderätten.
              Jag tycker att det är väldigt positivt om Vänsterpartiet också
              är ett parti som slåss för att skydda äganderätten. Det är klart
              att från den enskilde markägarens synpunkt är det ju så att om
              man ska ställa upp med mark till vägar, järnvägar, elnät och annat
              är det viktigt att det både är rättssäkert och uppfattas som rättvist.
              Vi kommer att granska förslagen noggrant när de kommer från utredningen
              och sedan återkomma till frågan. Det är viktigt att vi, när samhället
              har ett intresse av att bygga olika sorters infrastruktur, också
              möter det med respekt för de enskilda markägarna och lokalbefolkningen.
              Jag är helt säker på att när vi i framtiden talar om ledningsgator
              och alternativt nedgrävda ledningar kommer det att se annorlunda
              ut. Men just här och nu har jag bedömt att för att komma fram
              i den här delen med den kostnad som detta innebär är beslutet
              riktigt.
            </seg>
          </u>
          <note type="speaker" n="33df2236">
            Anf. 31 ULLA ANDERSSON (v):
          </note>
          <u who="ulla_andersson_97add8" xml:id="i-2c1a836a3e7b087e-5" n="fb03591f">
            <seg n="0f98ee55">
              Fru talman! Jag förstår att diskussionen förs om teknikutveckling.
              Det är bra med tanke på att vi kommer att ha väderförändringar
              med stormar, nederbörd och så vidare. Det påverkar ju våra ledningar.
              Den modell vi har i dag är kanske inte den bästa med tanke på
              de resultat vi har sett med strömavbrott och så vidare under de
              senaste åren. Just därför skulle man kunna titta på även denna
              kabel på ett lite annorlunda sätt. Vad jag förstår har näringsministern
              inte haft något annat underlag än det jag har tagit del av, och
              därför är det många frågetecken runt de kostnadsberäkningar som
              Svenska kraftnät har gjort och som, vad jag har förstått, är Vattenfalls
              beräkningar från början. Man säger att det blir 200300 procent
              dyrare. Varför det skulle vara så mycket dyrare med Fennoskankabeln
              än med Sydvästlänken framgår inte. Det är beklagligt.
            </seg>
            <seg n="34d90abd">
              Jag berättade i inledningen att mötet hade varit i byn Lövåsen.
              Det är ett av de samhällen som kommer att få en elkabel alldeles
              bakom husknuten, 200300 meter in i skogen. Det är inte så trevligt
              estetiskt sett att leva i en sådan miljö. Sedan finns alltid en
              oro för strålning. Nu är det här en likströmskabel, vilket har
              mindre effekt, men det forskningen vet i dag kan ifrågasättas
              om tio år. Självklart funderar man. Därför är det viktigt att
              titta på teknikutvecklingen och finna alternativa lösningar.
            </seg>
            <seg n="790f1215">
              Sedan var det frågan om markägarna. Den här gången är det en
              elkabel. Ibland är det en järnväg eller en väg. Det gäller att
              ha ett helhetsgrepp. Ibland är det för att skydda miljö och skog.
              Det är oerhört viktigt. Därför måste vi ha ett helhetsperspektiv
              när vi tittar på ersättningsfrågor, också för hur inkomster för
              berörda påverkas i framtiden.
            </seg>
          </u>
          <note type="speaker" n="ed9ec944">
            Anf. 32 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-7" n="a5869064">
            <seg n="ae97f7f3">
              Fru talman! Låt mig först än en gång tacka för den viktiga debatten.
              Det är bra om vi kan diskutera hur vi förhåller oss till nödvändiga
              infrastrukturprojekt. Det här är ett enskilt projekt, men det
              principiella berör många. Hur ska vi bygga ut kablar framöver?
              Hur ska vi klara säkerheten? Då är det viktigt att leda utvecklingen
              så att ny teknik tas fram. Det är därför som Sydvästlänken blir
              intressant. Där ser vi en ny teknik utvecklas.
            </seg>
            <seg n="93101eef">
              Den här kabeln utgör inte bara en kostnadsfråga. Det handlar
              också om driftssäkerhet och möjligheten att få snabba underhållsinsatser.
              Där är man inte riktigt hundra över hur det ska klaras av vid
              nedgrävning. Det finns också med när man tittar på vilken kabeldragning
              som ska väljas.
            </seg>
            <seg n="36422afa">
              I grunden är det bra att vi har en diskussion om funktionalitet,
              miljöaspekter, säkerhet och ekonomisk ersättning. Vi kommer att
              behöva återkomma till det därför att det finns ett antal andra
              strategiska investeringar som kommer att behöva göras. Jag hoppas
              verkligen att vi i största samförstånd med både lokalbefolkning
              och dem som ska bygga detta kommer att hitta bra och modern teknik.
              Vi får ny kunskap allteftersom, och den ska vi naturligtvis ta
              till oss. Då blir det mer och mer kostnadseffektivt.
            </seg>
            <seg n="5a0c0bab">
              Jag tackar för att jag har fått chansen att utveckla tankarna
              om denna kabel.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="c6d4d538">
            6 § Svar på interpellation 2007/08:529 om statlig styrning av
            Vattenfall AB
          </note>
          <note type="speaker" n="183f351c">
            Anf. 33 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-8" n="a5869064">
            <seg n="74761678">
              Fru talman! Per Bolund har frågat mig om jag kommer att verka
              för att Vattenfall tar fram en plan för en fullständig avveckling
              av såväl kolbrytning som kolkraftsproduktion så fort som möjligt.
              När det gäller denna fråga måste vi ha klart för oss att energiförsörjningen
              i många länder, däribland Tyskland, är beroende av kolkraft. Tyska
              politiker har också i bred enighet beslutat att fortsätta att
              använda brunkol. Varken Vattenfall eller dess ägare kan ensidigt
              styra över det tyska beroendet av brunkolet. Däremot kan och bör
              Vattenfall driva verksamheten i denna del utifrån högsta möjliga
              standard. Jag kommer alltså inte i dagsläget att verka för en
              sådan avvecklingsplan som frågan gäller.
            </seg>
            <seg n="8113f04b">
              Per Bolund har vidare frågat mig om jag kommer att verka för
              ett förtydligande av tillägget till Vattenfalls bolagsordning
              att bolaget ska vara ledande i energiomställningen, i enlighet
              med Riksrevisionens förslag. I denna del vill jag påminna om att
              Sverige är det land inom EU som har högst andel förnybar energi,
              omkring 40 procent av den totala energianvändningen.
            </seg>
            <seg n="79db51e7">
              Vattenfall bedriver sin verksamhet på affärsmässiga grunder.
              Som företrädare för ägaren förväntar jag mig att bolaget kan leverera
              en marknadsmässig avkastning, och jag ser gärna att bolaget investerar
              i förnybar energi och är ledande i den utvecklingen. Jag förutsätter
              att även denna verksamhet bedrivs på affärsmässiga grunder och
              att man ställer om till mer miljövänlig energi i takt med att
              behoven av ny kraft finns eller mindre miljövänliga energikällor
              kan bytas ut. Dessutom redovisar Vattenfall från och med i år
              tydligare i årsredovisningen sina framsteg inom förnybar energi.
            </seg>
            <seg n="0485b6b1">
              Jag vill också ta tillfället i akt och påminna om att Vattenfall
              faktiskt gör en hel del inom det förnybara området i både Sverige,
              Danmark och Tyskland. Vattenfall investerar i Norden de kommande
              tio åren 82 miljarder i ny elproduktion. Av dessa kommer den absolut
              största delen, 41 miljarder, från vindkraft. Vattenfall har nyligen
              tagit i drift världens tredje största vindkraftspark till havs,
              Lillgrund utanför Malmö. Även i Tyskland undersöker Vattenfall
              möjligheterna att bygga större vindkraftsparker till havs. Som
              ett första projekt planeras, tillsammans med partner, tolv stora
              vindkraftverk på ca 5 megawatt per verk i Borkum West i Nordsjön.
              Sammantaget är Vattenfall i dag en av Europas största vindkraftsproducenter.
            </seg>
            <seg n="0cfce8c6">
              Vattenfall har också ett nittiotal biobränsleeldade värme- och
              kraftvärmeverk och är därmed en av världens största köpare och
              användare av biobränsle. Vattenfall gör även många stora nyinvesteringar
              inom biobränsleområdet. I Hamburg har Vattenfall byggt ett kraftvärmeverk
              som baseras på returträ och rivningsvirke, och i tyska Sellessen
              nära Cottbus och i svenska Motala har kraftvärmeverk baserade
              på biobränsle invigts. I Danmark byggs för närvarande två kraftvärmeverk
              som ska drivas med halm. Det görs alltså mycket stora ansträngningar
              för att ställa om till en högre andel förnybar energi men det
              tar också tid, inte minst med tanke på tillståndsprocesser. Som
              vi alla vet tog det tio år att bygga vindkraftsparken Lillgrund
              från ansökan till byggnation.
            </seg>
            <seg n="7183e780">
              Jag kommer alltså inte att verka för ett förtydligande av det
              tillägg till bolagsordning som frågan gäller.
            </seg>
            <seg n="e6638146">
              Slutligen har Per Bolund frågat mig om jag på Vattenfalls årsstämma
              kommer att ta initiativ till att Vattenfall ges tydliga mål för
              en årlig reducering av koldioxidutsläppen. Här vill jag poängtera
              vikten av att vi tillsammans agerar på flera fronter för att minska
              utsläppen av koldioxid. Investeringar i förnybar energi är en
              viktig del. Energieffektivisering är en annan. Men det går inte
              att komma ifrån att vi också måste minska utsläppen i befintliga
              anläggningar, och inte minst gäller detta kolkraft. Under de närmaste
              tre åren ska utsläppen minska med 3 miljoner ton koldioxid dels
              i form av energieffektiviseringar i befintliga anläggningar, dels
              genom nyinvesteringar.
            </seg>
            <seg n="3c96bb59">
              Vattenfall tog också inför förra årsstämman fram en målsättning
              att minska utsläppen av koldioxid med 50 procent fram till 2030
              jämfört med 1990 års nivå. Jag tänker därför inte ta några sådana
              initiativ.
            </seg>
          </u>
          <note type="speaker" n="d173c5ba">
            Anf. 34 PER BOLUND (mp):
          </note>
          <u who="per_bolund_0a9708" xml:id="i-38ef8aec4e6c1f40-0" n="9782be57">
            <seg n="f6414e2a">
              Fru talman! Jag får tacka ministern för svaret, även om jag måste
              erkänna att jag är besviken på näringsministerns inställning.
            </seg>
            <seg n="f3d02a80">
              Av svaret framgår att regeringen inte tänker göra någonting för
              att skynda på omställningen av Vattenfall till ett bolag med förnybar
              energiproduktion. Det är en skrämmande passiv hållning som inte
              på något sätt stämmer överens med regeringens fagra tal i många
              sammanhang om att arbeta med klimatet främst på internationell
              nivå. Här finns en praktchans att arbeta med internationell klimatpolitik
              genom ägandet i Vattenfall men den tas inte.
            </seg>
            <seg n="d0d31d58">
              Det är uppenbart för vem som helst som vill titta efter att Vattenfall
              i dag inte rör sig i en hållbar riktning. Det allra mest tydliga
              exemplet är att Vattenfalls utsläpp av koldioxid den värsta klimatgasen
              och det största bidraget till klimatförändringarna har ökat under
              vart och ett av de senaste fem åren. Mellan 2003 och 2006 ökade
              Vattenfall sina utsläpp med 20 procent. Det motsvarar 15 miljoner
              ton. Det är en ökning som är lika stor som de svenska utsläppen
              från hela bostadssektorn och från hela el- och värmesektorn tillsammans.
              Bara ökningen av utsläppen från Vattenfall under dessa år står
              för nästan en fjärdedel av de totala svenska utsläppen.
            </seg>
            <seg n="51b88d12">
              Låt oss se vidare. Året efter, mellan 2006 och 2007, ökade Vattenfalls
              energiproduktion från fossila bränslen kraftigt och därmed även
              utsläppen. För mig är det fullständigt oförståeligt hur ministern
              kan stå här och säga sig vara nöjd med Vattenfalls verksamhet,
              samtidigt som utsläppen bara ökar och ökar år för år.
            </seg>
            <seg n="5c2d8f8e">
              Om man tittar på Vattenfalls planer för framtiden framgår det
              att man planerar att öka sina utsläpp även i framtiden. Om man
              tittar på de investeringar som har gjorts under de senaste åren
              ser man att Vattenfall under 2006 och 2007 inte investerade en
              enda krona i förnybar energi i Tyskland. Det framgår tydligt av
              den senaste årsredovisningen för 2007.
            </seg>
            <seg n="ebf8e431">
              Samtidigt som man inte investerade en enda krona i förnybar energi
              investerade man nästan 3 miljarder kronor i fossil energi, i fossilkraft,
              under 2007.
            </seg>
            <seg n="8ca73759">
              Inför framtiden finns det planer från Vattenfall på minst tre
              nya kolkraftverk i Tyskland, i Boxberg, Hamburg och Berlin. Tillsammans
              skulle dessa tre verk ge utsläpp på 18 miljoner ton per år. Det
              är mer än de samlade utsläppen från hela Sveriges bilpark som
              man planerar för framöver.
            </seg>
            <seg n="c82def52">
              Jag måste säga att det är ett skarpt skifte i svaret som jag
              får från ministern jämfört med det som ministern drev innan hon
              blev minister, alltså före valet.
            </seg>
            <seg n="35300637">
              I en artikel på Svenska Dagbladets Brännpunkt skrev ministern
              själv i februari 2005 i en debattartikel:
            </seg>
            <seg n="8ada613e">
              Jag kan inte tolerera att statligt ägda Vattenfall investerar
              i den smutsigaste energiproduktion vi känner till, även om det
              sker i andra länder.
            </seg>
            <seg n="e0b0b35c">
              Sedan fortsatte hon:
            </seg>
            <seg n="9e03a77d">
              Regeringen kan inte vänta sig vårt stöd för en energiöverenskommelse
              som inte omfattar styrning av de statliga företagen för att nå
              miljömålen.
            </seg>
            <seg n="f3da3628">
              Nu står ministern här bara tre år senare och säger att regeringen
              inte ska göra någonting för att styra Vattenfall bort från brunkol
              och klimatpåverkan, trots att man i statistiken tydligt ser att
              Vattenfalls utsläpp bara ökar och ökar.
            </seg>
            <seg n="9cc1fddf">
              Jag skulle vilja fråga ministern hur hon tror att en väljare
              som läste den här artikeln 2005, och kanske med den som grund
              lade sin röst på Centerpartiet i valet, känner sig nu. Hur tycker
              ministern själv att hon har uppfyllt det vallöfte som hon gav?
            </seg>
            <seg n="fee1e783">
              Även om man tittar på Riksrevisionens granskning av Vattenfall
              framgår det där att till och med majoriteten i Riksrevisionens
              styrelse anser att regeringen bör skärpa och förtydliga kraven
              på Vattenfall. Man måste förtydliga de direktiv som Vattenfall
              har fått när det gäller förnybar energiproduktion.
            </seg>
            <seg n="c44279a1">
              Det finns många andra skäl att faktiskt gå in och titta på Vattenfalls
              direktiv och se om man inte kan styra upp dem på olika sätt. Vi
              har föreslagit tre olika sätt att göra det på. Men ministern avslår
              samtliga på ganska oklara grunder.
            </seg>
            <seg n="86b39480">
              Jag skulle därför vilja höra hur ministerns uppfattning har ändrats
              sedan den här artikeln kom 2005 där hon faktiskt sade att det
              var viktigt att styra Vattenfall.
            </seg>
          </u>
          <note type="speaker" n="be87e9d4">
            Anf. 35 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-9" n="a5869064">
            <seg n="a2f491cd">
              Fru talman! Låt mig börja med att säga att investeringar i kolkraft
              i Tyskland inte har skett under min regeringsperiod. Det har däremot
              skett under den period då Per Bolunds parti stödde Socialdemokraterna.
              Det var då alla dessa investeringar skedde. Det var då som man
              expanderade i Tyskland.
            </seg>
            <seg n="6f935132">
              Sedan försöker jag att i svaret förklara att Vattenfall följer
              de regelverk som finns i Tyskland. Där är vi noga med att Vattenfall
              som ett statligt bolag verkligen ska följa de lagar och regler
              som Tyskland sätter upp, precis som man får göra i andra länder.
            </seg>
            <seg n="a43be170">
              När vi diskuterar energi på Europanivå kan man se att olika länder
              har valt olika strategier för energiförsörjningen. Vi har valt
              vår strategi, Tyskland har valt sin strategi, och Storbritannien
              har valt en annan strategi. Jag tycker inte att jag har anledning
              att överpröva den strategi som Tyskland har valt. Däremot tycker
              jag att det är bra om Vattenfall kan bidra till att förbättra
              kolkraften i Tyskland om man har den möjligheten när man nu äger
              dessa tillgångar. Det är också det som Vattenfall gör.
            </seg>
            <seg n="08c4e75e">
              När det gäller styrningen av Vattenfall sker den, precis som
              jag har svarat tidigare i kammaren, genom ägardirektiv och genom
              att vi tillsätter styrelser. Utöver det har regeringen också sagt
              att alla statliga bolag ska genomföra hållbarhetsredovisningar.
              Vad är syftet med en hållbarhetsredovisning? Jo, det är att man
              inför aktieägarna, i detta fall medborgarna, inför medierna och
              inför politikerna ska kunna redovisa hur man har jobbat med hållbarhetsfrågorna.
              Då tar vi inte ställning till enskilda tekniker, utan vi ställer
              krav på dessa statliga bolag att de faktiskt ska kunna redovisa
              hur de på ett aktivt sätt bidrar för att förbättra miljön. Genom
              det strukturerade arbetet får vi också de statliga bolagen, inte
              bara Vattenfall utan alla våra statliga bolag, att redovisa sina
              arbetssätt och sina resultat. Då kommer utsläppen av till exempel
              koldioxid att vara en sådan del.
            </seg>
            <seg n="8850c9f1">
              Det är därför som jag är glad över att Vattenfall sätter upp
              dessa tydliga mål, och vi kommer att följa upp det. Det är alldeles
              givet. Jag hoppas att Per Bolund också kommer att följa upp det,
              också i dialog med Vattenfall.
            </seg>
            <seg n="901541bc">
              Jag tror att det är väldigt viktigt att säga att jag som ägare
              ska styra med principer och inte gå in i enskilda satsningar som
              Vattenfall gör, därför att det blir en alldeles omöjlig uppgift
              för en styrelse och en vd att hantera. Det gjorde inte den förra
              regeringen, och det tänker inte den nuvarande regeringen göra
              heller. Vi ska styra med ägardirektiv där vi säger att Vattenfall
              ska vara ledande i omställningen till det förnybara energisystemet.
              Vi styr med hållbarhetsredovisningar som Vattenfall har påbörjat
              tidigare än andra bolag, och vi styr genom att vi har en styrelse
              som också har kompetens just när det gäller miljöfrågorna eftersom
              vi vet att Vattenfall kommer att granskas på det sättet. På det
              sättet har vi skärpt de diskussioner och den dialog som vi har
              med Vattenfall eftersom vi naturligtvis vill kunna vara stolta
              över Vattenfall eftersom det är ett statligt ägt bolag och eftersom
              riksdagen också har sagt att det ska vara kvar i statens ägo.
              Därför vill vi också kunna känna stolthet över det.
            </seg>
          </u>
          <note type="speaker" n="2c23cf2c">
            Anf. 36 PER BOLUND (mp):
          </note>
          <u who="per_bolund_0a9708" xml:id="i-38ef8aec4e6c1f40-1" n="9782be57">
            <seg n="88c1e7d1">
              Fru talman! Jag vill också kunna känna stolthet över Vattenfall.
              Det är också därför som jag har väckt den här interpellationen.
              Men tyvärr kan jag inte känna stolthet i dag. Det är väldigt tråkigt.
              Jag har svårt att förstå hur ministern kan göra det.
            </seg>
            <seg n="0b258d1e">
              Det fanns en del felaktigheter i ministerns anförande som jag
              måste ta upp. Ministern sade att det var Miljöpartiet som tillsammans
              med Socialdemokraterna såg till att det blev investeringar i tysk
              kolkraft. Det stämmer inte. Jag tror att ministern kommer ihåg
              väldigt väl att det var Socialdemokraterna, Vänstern och Centerpartiet
              som hade ett energisamarbete under den förra mandatperioden. Det
              var också inom ramen för detta energisamarbete som man från Vattenfalls
              sida beslutade att investera i tysk kolkraft. Miljöpartiet var
              inte med om det beslutet, utan det var Centerpartiet som främst
              var ansvarigt för det. Tvärtom motsatte vi oss dessa planer.
            </seg>
            <seg n="8b9cc4c8">
              Sedan talade ministern väldigt mycket om hållbarhetsredovisningar.
              Det är bra att man tar fram underlag. Men hållbarhetsredovisningen
              är bara ett underlag, och det finns ingen mening med att ta fram
              information om man inte använder sig av informationen. Det är
              precis det som jag tycker att ministern borde göra på årsstämman
              nu på tisdag.
            </seg>
            <seg n="772fb530">
              Om man inte kan dra slutsatser av årsredovisningarna och miljöredovisningarna,
              till exempel att de årliga koldioxidutsläppen har ökat år från
              år, för att faktiskt ändra den inriktningen är hållbarhetsredovisningarna
              inte vatten värda. Det är först när man använder informationen
              i dem som de blir värdefulla. Men det vägrar ministern att göra,
              och det är det som är så otroligt sorgligt.
            </seg>
            <seg n="616adaf2">
              Ministern sade i sitt anförande att man kommer att följa upp
              hållbarhetsredovisningarna. Kan hon beskriva hur hon ska göra
              det? En logisk slutsats vore att följa upp dem just i form av
              styrningen av bolaget på bolagsstämman. Men det vill ministern
              inte göra. I vilken form kommer ministern att följa upp hållbarhetsredovisningarna?
              Det vore intressant att höra.
            </seg>
            <seg n="e570bf64">
              Ministern säger också att man ska styra genom principer. Det
              är precis det som vi är ute efter. Det är precis dessa principer
              som man borde lägga fast. Det är det som vi också har föreslagit.
              Vi har föreslagit tre olika principer som man skulle kunna lägga
              fast och som inte alls är att detaljstyra, utan det är helt öppet
              för bolaget hur man vill uppfylla dessa principer.
            </seg>
            <seg n="b827e904">
              Vi har exempelvis föreslagit att man ska ha en årlig minskning
              av koldioxidutsläppen, vilket är fullständigt rimligt i en värld
              där alla nu kämpar för att minska koldioxidutsläppen och klimatpåverkan.
              Men Vattenfall har i stället en verksamhet som stadigt ökar koldioxidutsläppen.
              Vore det inte rimligt att ge Vattenfall i uppdrag att faktiskt
              ha en årlig minskning av koldioxidutsläppen och på det sättet
              faktiskt se till att de gör det? Men exakt hur de ska minska koldioxidutsläppen
              kan vara upp till bolaget självt. Men ministern vill inte ha någon
              sådan styrning av Vattenfall.
            </seg>
            <seg n="f3b8f615">
              Ministern sade också att man styr med hållbarhetsredovisningarna.
              Men det är inte en styrning att kräva en redovisning. Än så länge
              har vi inte sett någon som helst styrning från den nuvarande regeringens
              sida. Däremot lyckades Miljöpartiet genom hårt arbete att få in
              en passus i bolagsordningen för Vattenfall om att man ska vara
              ledande i omställningen till ett hållbart energisystem.
            </seg>
            <seg n="0be3572d">
              Nu har Riksrevisionen i sin granskning sagt, och även dess styrelse
              har sagt det, att man behöver precisera vad som egentligen är
              innebörden i denna passus eftersom Vattenfall till exempel inte
              har tolkat det som att deras dotterbolag är berörda av den.
            </seg>
            <seg n="7ebbf7fe">
              Det andra förslaget som vi har är att man faktiskt preciserar
              detta. I och med att hela Riksrevisionens styrelse säger att det
              behövs tycker man att det vore rimligt att regeringen också gick
              in och faktiskt gjorde en sådan ändring.
            </seg>
            <seg n="2770326a">
              Ministern hänvisar till att Tyskland är beroende av brunkolet.
              Så är det i dag. Det är precis det som är problemet. Men Tyskland
              är också en del av EU och har faktiskt tagit på sig det EU-mål
              som finns på lång sikt att man ska minska koldioxidutsläppen med
              6080 procent till 2050. Då är frågan: Vad ska Vattenfalls roll
              vara i det? Borde inte Sveriges regering ge Vattenfall i uppdrag
              att medverka i den utvecklingen och faktiskt ta fram en plan för
              hur man kan avveckla brunkolsanvändningen och stenkolsanvändningen
              i Tyskland? Det ligger precis i linje med det EU-mål som Tyskland
              också har ställt sig bakom. Jag kan därför absolut inte se att
              det finns någon konflikt här. Det är snarare så att regeringen
              genom att visa lite mod skulle kunna bidra till Tysklands omställning.
            </seg>
          </u>
          <note type="speaker" n="9a8e0c45">
            Anf. 37 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-10" n="a5869064">
            <seg n="c72b6096">
              Fru talman! Låt mig ta sakfrågan först. Investeringarna i Tyskland
              skedde under den tid Miljöpartiet stödde den socialdemokratiska
              regeringen. Det här var inte någon fråga för energisamtal det
              här var en fråga om statligt ägande. Miljöpartiet var, som Per
              Bolund själv säger, de som fick in i bolagsordningen att man skulle
              vara ledande inom det förnybara. Där ligger svaret. Per Bolund
              är alltså i så fall i stor utsträckning ansvarig för de investeringar
              som har skett i Tyskland.
            </seg>
            <seg n="428e1e70">
              Jag vill också påpeka att de diskussioner som Vattenfall har
              med tyska politiker är deras ansvar. Det är faktiskt tyska politiker
              som är beställare av vad Vattenfall ska utföra. Om Per Bolund
              vill ha en politisk diskussion med Tyskland måste han vända sig
              till sina kolleger där och ta diskussionen den vägen.
            </seg>
            <seg n="dad37457">
              Regeringen har infört hållbarhetsredovisningar som kommer att
              följas upp i dialog med ägarna. Vi vill ju se om Vattenfall lever
              upp till det som utlovats och redovisats. Vi som ägare kommer
              att ha en fortlöpande dialog med Vattenfall, och vi har den också
              i dag.
            </seg>
            <seg n="54a573b8">
              Ett resultat är att Vattenfall skärper sina målsättningar när
              det gäller utsläppen av koldioxid. Man säger att man ska minska
              utsläppen med 50 procent fram till 2030 jämfört med 1990 års nivå.
              Vi kommer naturligtvis hela tiden att se till att Vattenfall lever
              upp till detta.
            </seg>
            <seg n="69dfe62b">
              Jag tycker också att det är bra att Vattenfall nu investerar
              i många av de förnybara energikällorna, både här hemma och runt
              om i världen. Eftersom jag tror på det förnybara skulle jag naturligtvis
              önska att ännu mer skedde från många kraftbolag, men jag ser också
              att det sker en ökad investering och att intresset ökar. Tack
              vare den överenskommelse som vi har nu kring energi och klimat
              på EU-nivå kommer det förnybara också att hamna i ett helt annat
              fokus än tidigare.
            </seg>
            <seg n="11bb7b32">
              Precis som Per Bolund säger kommer alla länder att tvingas leva
              upp till 20 procent förnybar energi, 10 procent förnybara bränslen,
              20 procent energieffektiviseringar och 20 alternativt 30 procents
              minskning av koldioxidutsläppen. Detta kommer att vara styrande.
            </seg>
            <seg n="4669fdd1">
              Vi hade en diskussion här i Helsingfors i går med alla dem i
              vårt land som måste ställa upp för att vi ska nå målen. Jag tror
              att det kommer att ske samma sak i varje land, för det är tuffa
              målsättningar. Även kraftbolagen måste naturligtvis vara med och
              bidra så att vi når de fina mål som EU nu har kommit överens om.
            </seg>
            <seg n="7d8f9f93">
              I det stycket är jag otroligt glad att EU är en pådrivande kraft
              som leder till det förnybara energisystemet.
            </seg>
          </u>
          <note type="speaker" n="bb9b7228">
            Anf. 38 PER BOLUND (mp):
          </note>
          <u who="per_bolund_0a9708" xml:id="i-38ef8aec4e6c1f40-2" n="9782be57">
            <seg n="e30f3629">
              Fru talman! Jag känner en viss besvikelse över att Maud Olofsson
              fortsätter att blunda för det ansvar som man faktiskt har som
              ägare. Ministern hänvisar hela tiden till tysk politik, men hon
              måste ändå se att man som ägare av en stor energikoncern har ett
              ansvar för koncernens verksamheter även i andra länder. Det kan
              inte vara så att Sveriges ansvar som ägare av ett energibolag
              slutar vid Sveriges gränser. Jag tycker att det är ett väldigt
              konstigt sätt att se på det.
            </seg>
            <seg n="ef4041a2">
              Det motsvaras inte heller av de vackra skrivningar som finns
              i redovisningen av de statliga bolagens verksamhet där Maud Olofsson
              i förordet skriver just detta, att staten har ett starkt ansvar
              som ägare av bolagen och att man också har ett ansvar för att
              bolagen ligger i fronten och är ledande på sina områden. Ett Vattenfall
              som släpper ut 90 miljoner ton koldioxid varje år och som dessutom
              år från år har ökat sina utsläpp av koldioxid kan man inte med
              bästa vilja i världen säga är ledande när det gäller att minska
              klimatförändringarna. Jag har otroligt svårt att förstå hur ministern
              kan se det på det sättet.
            </seg>
            <seg n="a7e125f0">
              Ministern feltolkar också Vattenfalls målsättningar. Ministern
              säger att det är ett mål att halvera de totala utsläppen till
              2050. Så är det inte. Vattenfall har som mål att minska de specifika
              utsläppen, det vill säga utsläppen per producerad kilowattimme
              till 2030. Det är en väldig skillnad. Det innebär att om Vattenfall
              ökar sin energiproduktion, vilket de också har planer på, kan
              de totala utsläppen från Vattenfall mycket väl öka fram till 2030.
              Målet är dessutom satt jämfört med 1990, så man utgår från 18
              år gamla siffror. Det gör att man jämfört med dagens utsläpp bara
              har planerat att minska utsläppen per kilowattimme med 20 procent.
            </seg>
            <seg n="a2451755">
              Egentligen kan man alltså säga att Vattenfalls mål är sämre än
              vad George W. Bushs är för USA. Han har åtminstone sagt att man
              ska minska de totala utsläppen till 2025. Vattenfall har inte
              gjort några sådana åtaganden. Och det är regeringens ansvar att
              de faktiskt gör det. Det är regeringen som borde säga till Vattenfall
              att nu ska ni ha ett mål för de totala utsläppen från er verksamhet
              och också se till att de utsläppen minskar årligen.
            </seg>
          </u>
          <note type="speaker" n="5af276af">
            Anf. 39 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-11" n="a5869064">
            <seg n="59302e0b">
              Fru talman! Låt mig först tacka Per Bolund för att han tar upp
              denna viktiga fråga. Diskussionerna kommer att fortsätta, och
              Per Bolund är också välkommen att ha en direkt dialog med Vattenfall,
              eftersom han ju är en av aktieägarna i Vattenfall. Jag tror att
              de välkomnar den diskussionen med Miljöpartiet.
            </seg>
            <seg n="f5f72ba7">
              Per Bolund säger att ansvaret inte slutar vid Sveriges gränser.
              Nej men det är lite underligt att ni inte var upprörda över detta
              medan ni stödde Socialdemokraterna. Varför använde ni inte ert
              inflytande för att stoppa detta när ni hade möjligheten att påverka?
            </seg>
            <seg n="d2786be1">
              Jag har nu att hantera detta som ansvarig ägare, och hur styr
              jag? Jag styr med hjälp av en kompetent styrelse. Jag styr med
              ägardirektiv. Jag styr med hållbarhetsredovisningar och genom
              dialogen med Vattenfall. Genom att på det sättet konsekvent och
              steg för steg finnas med som aktiv ägare får vi också Vattenfall
              att bli det stolta företag som vi vill att det ska vara.
            </seg>
            <seg n="f730a7fb">
              Jag ser stora utmaningar framför oss när det gäller just förnybara
              bränslen och energieffektivisering. Tack vare EU:s energi- och
              klimatöverenskommelse har vi också ett bra ramverk att hålla oss
              till. Var så säker, Per Bolund du kan känna dig lugn med att Vattenfall
              ska vara ledande i detta! Vi vill också se till att svenska medborgare
              som är ägare till Vattenfall ska kunna känna stolthet över bolaget.
            </seg>
            <seg n="23e8c43e">
              Detta är som sagt var en bra diskussion, och jag tror att den
              är nödvändig att föra också utifrån perspektivet att Sverige ska
              ta en ledande roll i omställningen till det hållbara energisystemet.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="f6ffc8a0">
            7 § Svar på interpellation 2007/08:532 om vd-bonus och de statliga
            företagens utveckling
          </note>
          <note type="speaker" n="11c15487">
            Anf. 40 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-12" n="a5869064">
            <seg n="6672a2a7">
              Fru talman! Tomas Eneroth har frågat mig om jag fortfarande,
              i ljuset av en ny undersökning, avser att återinföra vd-bonus
              i de statliga företagen.
            </seg>
            <seg n="2a393704">
              De riktlinjer för anställningsvillkor för ledande befattningshavare
              i statligt ägda företag som beslutades av den förra regeringen
              i oktober 2003 har ett antal svagheter. De är alltför detaljorienterade
              och svåra för styrelserna att tillämpa. De har i en alltför stor
              utsträckning ingripit i styrelsernas ansvar att hitta rätt ersättningsstruktur
              till de ledande befattningshavarna, och de har inneburit att styrelserna
              för statligt ägda företag inte har samma möjligheter att erbjuda
              vd ersättning som i privata företag. Riktlinjerna behöver också
              uppdateras eftersom ett antal nya lagar och regler, till exempel
              svensk kod för bolagsstyrning, tillkommit sedan riktlinjerna beslutades.
            </seg>
            <seg n="f5229a74">
              Ett arbete pågår för närvarande inom Regeringskansliet för att
              ta fram nya riktlinjer för anställningsvillkor för ledande befattningshavare
              i statligt ägda företag. Arbetet syftar till att skapa förutsättningar
              för rimliga ersättningar till chefer i statligt ägda företag.
            </seg>
            <seg n="684cd34c">
              Jag har inte kunnat ta del av den undersökning från Nordic Investor
              Services som Tomas Eneroth hänvisar till, eftersom den är utförd
              av ett privat företag på beställning av Folksam. Jag vet dock
              att det finns en rad undersökningar och vetenskaplig forskning
              gjorda på området som visat väldigt olika slutsatser. Forskningen
              visar på vikten av rätt utformade incitament och vikten av uppföljning.
              Dåliga bonusprogram är ingen betjänt av.
            </seg>
            <seg n="7c2df01f">
              Statligt ägda företag ska enligt statens ägarpolicy följa svensk
              kod för bolagsstyrning. Det innebär att styrelsens förslag till
              principer för ersättning till bolagsledningen, där de huvudsakliga
              villkoren för eventuella bonus- och incitamentsprogram ingår,
              ska godkännas av bolagsstämman. Om sådana program föreslås kommer
              jag att se till att ersättningssystemen är noga granskade innan
              statens representanter på bolagsstämmorna godkänner dem.
            </seg>
          </u>
          <note type="speaker" n="c9f40960">
            Anf. 41 TOMAS ENEROTH (s):
          </note>
          <u who="tomas_eneroth_80b549" xml:id="i-2c9e0e1390dc253b-0" n="99a4814e">
            <seg n="848be89c">
              Fru talman! Tack, Maud Olofsson, för svaret!
            </seg>
            <seg n="6530774a">
              Bonuslöner är en aktuell fråga. Samtidigt som vårdanställda nu
              strejkar för att få upp sina, som jag tycker, relativt låga löner
              pågår bolagsstämmor runt om i Sverige och i världen där rekordlöner
              och rekordersättningar tillerkänns ledningar i företag ibland
              nästan oavsett resultat. Jag noterar att det finns något ledande
              svenskt företag som nästan halverat värdet på aktierna. Ändå får
              vd:n 25 miljoner i ersättningar och bonus utan synbar koppling
              till resultat, får man en känsla av ibland.
            </seg>
            <seg n="0c3051f6">
              Den här debatten och diskussionen har vi haft länge i Sverige.
              Den ledde också till att man i början av 2000-talet reviderade
              de regler som rör ersättningar för ledande befattningar i de statliga
              bolagen. Den undersökning jag refererar till från Nordic Investor
              Services visar att de 50 börsbolag som har bonusprogram till större
              delen har presterat sämre än index på marknaden, medan effekten
              för de 50 börsbolag i undersökningen som inte har bonusprogram
              för ledande befattningshavare utan i stället fasta löneersättningar
              är den motsatta. Det vill säga, man gör ett bättre resultat än
              index. 25 börsbolag som man noterar har i princip alltid haft
              aktierelaterade bonusprogram, och i och med det har de också haft
              en ordentligt sämre resultatutveckling än sina konkurrenter eller
              sektorsindex.
            </seg>
            <seg n="e2d4b735">
              Det i sig torde tala för att det inte är något effektivt instrument
              att skapa incitament för företagens långsiktiga utveckling. Det
              var det som var grunden för de nya regler som kom 2003. I bred
              enighet i Sveriges riksdag beslutades om regler som talar om att
              man inte bör ha bonusprogram för ledande befattningshavare, att
              man inte ska vara löneledande men ändå följa vettiga löner i den
              statliga sektorn.
            </seg>
            <seg n="ac5e857d">
              Jag vet att Per Bill, moderat KU-ledamot numera, tyckte att det
              ska vara hundra procent fast lön och inga bonus. Maria Larsson,
              som numera är statsrådskollega med Maud Olofsson, ville slopa
              bonusar och dessutom införa lönetak för vd:ar. Med de riktlinjer
              som finns uppfattar jag inte att det finns några stora problem.
              Jag har själv varit ordförande i ett statligt bolag i fem år och
              noterar att vi avskaffade bonussystemen men hade en fantastiskt
              stark utveckling.
            </seg>
            <seg n="dc55d1c2">
              Jag ser att svensk kod för bolagsstyrning ska implementeras,
              men det rör knappast bonusersättningarna utan innebär bara att
              man ska redovisa detta på årsstämma och göra det öppet och synligt,
              och det är viktigt. Det har varit viktigt att ägaren staten har
              gått in och talat om att man har för avsikt att vara öppen och
              tydlig men också talat om vilka etiska normer och riktlinjer som
              ska finnas. I Maud Olofssons svar kan jag skönja att hon vill
              avhända sig det instrumentet, inte öppenheten, för det kan jag
              inte för mitt liv tänka mig. Däremot poängterar hon väldigt noga
              att det ska vara styrelsens ansvar. Självklart har styrelsen ett
              starkt ansvar, ett allt större ansvar, men i styrelsen finns också
              en ägare, och en ägare har också ett ansvar för vilka etiska normer
              och regleringar som ska finnas för bolagens verksamhet. Därför
              är det allvarligt om Maud Olofsson ändå kvarstår vid uppfattningen
              att hon vill ge frihet att återinföra bonussystem och bonusersättningar
              för ledande befattningshavare i de statliga bolagen.
            </seg>
            <seg n="7cd990c1">
              Min fråga från interpellationen kvarstår. Det framgår inte riktigt
              när, var eller hur de nya riktlinjerna ska komma. Men avser statsrådet,
              när de nya riktlinjerna kommer, att ge möjlighet att återinföra
              bonuslöner för ledande befattningshavare? I de nuvarande riktlinjerna
              är det tydligt uttalat att just en vd i ett företag inte ska kunna
              ha den möjligheten.
            </seg>
            <seg n="f32d918c">
              Kommer det att återinföras? Anser statsrådet att det är en positiv
              utveckling och att den typ av bonussystem som vi har sett på marknaden
              är någonting som främjar företagens långsiktiga utveckling?
            </seg>
          </u>
          <note type="speaker" n="ea796594">
            Anf. 42 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-13" n="a5869064">
            <seg n="ab3a24eb">
              Fru talman! Jag förstår fuller väl om människor upprörs över
              höga bonusersättningar trots att man påvisar dåliga resultat.
              Det är den sortens bonussystem vi inte ska ha. Däremot är min
              generella inställning den att det är bättre att ha lägre fasta
              löner, och sedan kan man, om man gör någonting bra, få en bonus.
              Det gäller både anställda och ledning. Vi har i statliga bolag
              en del sådana system för anställda. Där tror vi på det tänkesättet.
              Men vi tror inte på det tänkesättet när det gäller cheferna.
            </seg>
            <seg n="37733b39">
              Jag tycker att det finns anledning för många att protestera mot
              de höga bonusersättningarna, och jag har själv varit mycket kritisk,
              både i opposition och nu, till många av de ersättningssystem som
              finns. Jag kan också konstatera att det inte är någon lätt sak
              att utforma rätt system.
            </seg>
            <seg n="35eab63c">
              När ni avskaffade möjligheten att ha resultatlöner höjdes lönenivån
              så att de statliga cheferna var löneledande. Det var utvecklingen.
              Värdeskapandet är en viktig del för de statliga bolagen. Vi äger
              de statliga bolagen tillsammans. Det är medborgarna som rår över
              dem, och då ska vi också ha effektiva chefer som gör rätt sak.
            </seg>
            <seg n="b2503ac8">
              Det är i första hand styrelsens ansvar att rekrytera både personal
              och ledning för att det ska fungera på ett bra sätt. Därför ska
              vi ha så lite detaljstyrning som möjligt och så stort ansvar som
              möjligt i de här styrelserna och hitta bra system för att vi ska
              kunna leva upp till värdeskapandet.
            </seg>
            <seg n="4efd914c">
              Det jag ser framför mig nu är, som jag sade i den tidigare interpellationsdebatten,
              hållbarhetsredovisningar som ju kommer att vara ett verktyg och
              ett instrument för att se hur vi totalt sett ökar värdeskapandet
              i de statliga bolagen. Då kommer naturligtvis olika aspekter av
              bolagens styrning och annat att kunna redovisas i hållbarhetsredovisningarna.
              Det är det bästa sättet att få ett strukturerat arbete för att
              följa upp de statliga bolagen.
            </seg>
            <seg n="b5d01b5d">
              Jag är stolt över det arbete som pågår och där vi går igenom
              alla de statliga bolagen. Vi skärper mycket av sättet att styra.
              Vi rekryterar nya personer till de statliga bolagen, och vi ser
              också ett ökat värdeskapande. Det känns väldigt tryggt som ägare
              att kunna redovisa det för våra medborgare.
            </seg>
          </u>
          <note type="speaker" n="19ffd9af">
            Anf. 43 TOMAS ENEROTH (s):
          </note>
          <u who="tomas_eneroth_80b549" xml:id="i-2c9e0e1390dc253b-1" n="99a4814e">
            <seg n="e1d6a69b">
              Fru talman! Tack, Maud Olofsson! Jag tycker att det intressanta
              är begreppet löneledande. Det är knappast fallet. Man visar i
              flera olika jämförelser mellan vd:ar i statliga bolag och i övriga
              bolag att de knappast var löneledande. Dessutom kan man konstatera
              att hade man haft bonusprogram tillnärmelsevis i den omfattning
              som då fanns i förhållande till de statliga företagens utveckling,
              då hade kostnaderna sprungit i taket. Det kan man vittna om. Det
              finns en ganska bra beskrivning med ett antal exempel från Vattenfall,
              LKAB och några andra bolag om vilken utveckling vi hade haft om
              vi hade haft bonusprogram. Det var en bra idé för staten att inte
              ha bonusprogram. Det är uppenbarligen inte så att ledande befattningshavare
              lämnade verksamheten. Tvärtom har vi sett en exceptionell värdeökning
              av de statliga bolagen, en fantastisk styrka utan att man har
              behövt ha bonusprogram som incitament.
            </seg>
            <seg n="f4ed5beb">
              Maud Olofsson tycker att det är bättre att ha olika former av
              bonusprogram. Men jag relaterar inte till vad man tycker. Jag
              relaterar till undersökningar som visar att det inte är effektivt,
              att man gör sämre börslyft, att man som ledande befattningshavare
              ser kortsiktigare på vilka långsiktiga investeringar som behöver
              göras därför att bonusprogrammen hägrar.
            </seg>
            <seg n="90fc7c54">
              Om min saga eller vetenskapens saga inte är trovärdig kan jag
              citera en av de personer i Sverige som jag tror kan det här väldigt
              mycket bättre, Bengt Rydén som under långa tider var börschef.
              Han säger att det inte går att mäta ledningens prestationer och
              sedan belöna med bonus eftersom det är oljepriser, konjunktur,
              valutaförändringar och annat som ligger långt utöver regeringens
              räckvidd som påverkar vilket resultat bolaget gör. Det kan till
              och med vara så att ett bolag som gör ett riktigt dåligt resultat
              faktiskt gör en exceptionellt bra insats.
            </seg>
            <seg n="d9df028c">
              Den erfarenhet vi har är att den här typen av excesser och bonussystem
              inte är effektiva. Vi har också erfarenhet av att styrelser inte
              alltid är de rätta att enskilt bedöma detta. Man söker tydliga
              riktlinjer från de ägare man har. Lika viktigt är det i bolag
              där staten är ensamägare som i bolag där staten inte är ensamägare
              att ha tydliga och fasta normer och värderingar för vilka principer
              som ska gälla. Vi vet att vid nästkommande tillfälle, då tidningsrubrikerna
              fylls av kritik mot stora bonuslöner och bonusprogram, kommer
              Maud Olofsson att stå i talarstolen och säga att det är beklagligt,
              det här accepterar vi inte. Men de riktlinjer som kommer att presenteras
              riskerar att öppna för detta.
            </seg>
            <seg n="8338debc">
              Maud Olofsson avser att presentera nya riktlinjer. Då talar jag
              inte om uppdatering av svensk kod för bolagsstyrning, för det
              påverkar inte bonuslöner. Det är en massa andra saker och mycket
              pappersexercis i styrelser som är viktigt, men det påverkar inte
              diskussionen om ersättningar, bara hur man presenterar dem. Kommer
              Maud Olofsson att i de riktlinjer som nu bereds inom Regeringskansliet
              presentera möjligheter att ha program för bonusincitament för
              ledande befattningshavare? Tycker Maud Olofsson verkligen, mot
              bakgrund av vad som redovisas här, att det är ett väl fungerande
              system för att få en långsiktig värdeutveckling i statliga bolag?
            </seg>
          </u>
          <note type="speaker" n="944154e3">
            Anf. 44 ALF ERIKSSON (s):
          </note>
          <u who="alf_eriksson_8c9942" xml:id="i-0e432805385132c0-0" n="c428ae43">
            <seg n="6bbedefe">
              Fru talman! Det är snart två år sedan vi hade den senaste bonusdebatten.
              Den startade hösten 2006 när Maud Olofsson i en tidningsintervju
              antydde att man skulle se över och öppna för att återinföra bonusar
              för företagsledningar. Det ställde till oro i fråga om lönebildningen
              och om vi skulle komma tillbaka till en sådan situation som 2003
              bedömdes så oerhört allvarlig att det till och med var en enig
              riksdag som ställde sig bakom de förändringar som gjordes när
              den socialdemokratiska regeringen tog bort möjligheter för de
              statliga bolagen att betala ut bonusar till ledningen.
            </seg>
            <seg n="d07263e8">
              Nu säger Maud Olofsson i svaret till Tomas Eneroth att dessa
              regler från 2003 är till besvär för företagen och hämmande för
              utvecklingen. Hur kan det då komma sig att vi ännu efter nästan
              två år inte sett något förslag om förändringar? Nu pågår bolagsstämmorna,
              och om det inte händer något denna månad lär det dröja ytterligare
              ett år innan man kan ta upp några förslag till förändringar på
              bolagsstämmorna. Det innebär att det fortfarande är ovisst om
              det system som bedömts vara orättfärdigt ska återinföras.
            </seg>
            <seg n="dcdcf25a">
              Fru talman! Jag tycker att Maud Olofsson har ganska dåligt med
              argument. År 2003 hade vi, som bekant, enighet om att systemet
              inte var bra, att det smittade av sig. Vi hade också ett antal
              skandaler med bonusar på olika håll. I tidigare debatter har Maud
              Olofsson hänvisat till en hemlig amerikansk rapport, och hon hänvisar
              åter till den, som säger att det skulle ha medfört att statliga
              svenska företags vd:ar blivit löneledande. Det är helt fel.
            </seg>
            <seg n="87629560">
              Förra hösten lät jag riksdagens utredningstjänst titta på detta.
              Jag har med mig listorna över sammanlagda ersättningar till vd:arna
              i både statliga och privata företag. Först på 20:e plats kommer
              en vd i ett statligt företag. Det kan knappast innebära att de
              på något sätt blivit löneledande.
            </seg>
            <seg n="362dba21">
              Sedan avslutas svaret till Tomas Eneroth med att Maud Olofsson
              noga ska se över förslagen när de kommer från styrelsen. Hur kan
              det upplevas som ett problem i styrelserna samtidigt som det fortfarande,
              efter två år, inte kommit några förslag från styrelserna att ta
              ställning till?
            </seg>
          </u>
          <note type="speaker" n="054c5236">
            Anf. 45 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-14" n="a5869064">
            <seg n="0f60de28">
              Fru talman! Låt mig börja med att säga att det bonussystem som
              fanns under den socialdemokratiska regeringens tid inte var bra.
              Det kan vi väl vara överens om. Det förekom många affärer kring
              felaktiga bonussystem som de själva hade utformat. Om man ser
              sådana excesser är det begripligt att man protesterar. Det gjorde
              även vi, av naturliga skäl.
            </seg>
            <seg n="953f438f">
              När man gått från ett system som är felaktigt till ett annat
              system har det lett till mycket kraftiga löneökningar. Det har
              skett i de statliga bolagen. Beroende på vilken undersökning vi
              hänvisar till kan jag konstatera att de statligt ägda bolagens
              vd:ar haft mycket kraftiga löneökningar och också varit löneledande.
            </seg>
            <seg n="f2639b5b">
              Jag tror att de statliga bolagen är attraktiva som arbetsplatser.
              Om vi kan vara aktiva och professionella ägare har vi också större
              möjligheter att både rekrytera bra styrelser och bra ledning.
              Nu utvecklar vi ägarstyrningen och professionaliserar ledningen
              av de statliga bolagen. Det är viktigt att visa dem som kan tänka
              sig att jobba i de statliga bolagen att vi är en professionell
              ägare.
            </seg>
            <seg n="8f6c8e8b">
              Låt mig också säga att man måste vara lite nyanserad och inse
              att undersökningar visar olika resultat. Det beror helt på hur
              resultatlönesystemen är utformade. Vi har det för anställda och
              för mellanchefer. Vi ser att det finns en drivkraft i att veta
              att man i slutet av året får en ersättning om man ansträngt sig
              lite extra. Så fungerar det för många människor på olika ställen.
            </seg>
            <seg n="30af8ad4">
              Jag medger gärna att det inte är enkelt att hitta resultatlönesystem
              som fungerar väl, men det finns bolag som utformat dem på ett
              bra sätt. Då har man en lägre fast ersättning, och om man sedan
              gör ett bra jobb får man lite extra. Det är poängen med det. Det
              handlar inte om ifall aktiekursen går upp eller oljepriserna sjunker
              eller stiger. Man måste ha ett system som är relaterat till en
              arbetsprestation. Det är det vi hela tiden talar om. Det gäller
              de anställda, det gäller mellancheferna och det gäller också de
              högre cheferna.
            </seg>
            <seg n="d81ff413">
              Vi tycker naturligtvis att det är angeläget att ha ett tydligt
              mål om värdeskapande. Det jag sade i intervjun var att jag anser
              att det i första hand är styrelsens uppgift att ta ansvar för
              hur bolaget ska skötas, vilka vd:ar man rekryterar, hur bolaget
              ska fungera på ett bra sätt. Givetvis måste det också ske utifrån
              de etiska och moraliska normer som vi som ägare har.
            </seg>
            <seg n="65234589">
              Jag tycker att de statliga styrelserna sköter detta bra. Vi förnyar
              en del i rekryteringen till de statliga bolagen när det gäller
              ordförande och styrelseledamöter för att ytterligare professionalisera,
              och det leder också till ett ökat värdeskapande. På det sättet
              är den nuvarande regeringen en bra regering vad gäller att leda
              de statliga bolagen.
            </seg>
          </u>
          <note type="speaker" n="25cd0450">
            Anf. 46 TOMAS ENEROTH (s):
          </note>
          <u who="tomas_eneroth_80b549" xml:id="i-2c9e0e1390dc253b-2" n="99a4814e">
            <seg n="1928c797">
              Fru talman! Beträffande det sistnämna var i så fall den tidigare
              regeringen ännu bättre på att leda de statliga företagen eftersom
              värdeutvecklingen var extra exceptionell under den tiden.
            </seg>
            <seg n="7c1ae486">
              Värdeskapandet är givetvis viktigt. Jag konstaterar att ett företag
              som jag väl känner till blev efter att vi avskaffade bonusprogrammet
              gasellföretag två år i rad när det gäller bemanningsverksamheten.
              Det finns många sådana success stories i de statliga bolagen.
              När man avskaffade de olika incitamentsprogrammen fick man en
              oerhört stark utveckling. Det förekom ingen flykt av vd:ar från
              företagen. Tvärtom blev det attraktivt att söka sig till de statliga
              bolagen och ha staten som arbetsgivare.
            </seg>
            <seg n="30d26e3c">
              Jag noterar att det är andra gången i denna interpellationsdebatt
              som Maud Olofsson beklagar de statliga vd:arnas löneökningar.
              Jag vill hävda att det är betydligt bättre att ha en bra lön än
              att i efterhand få orimliga bonusbelopp, vilket annars visat sig
              vara utvecklingen. Om nu löneutvecklingen är så stötande, vilket
              jag inte har underlag för att kunna bedöma, måste man ställa sig
              frågan om Maud Olofsson i så fall kommer att agera på de bolagsstämmor
              som nu hålls och kräva att löneutvecklingen för de statliga vd:arna
              bromsas. Jag tror inte det, men det vore intressant att få ett
              besked.
            </seg>
            <seg n="2ff2027d">
              Vi kan väl fundera på hur bonussystem fungerar generellt. Maud
              Olofsson har ju erfarenhet av att ha varit verkställande direktör
              för ett företag. Nu vet jag inte om det förekom bonusar i det
              sammanhanget, för Hushållningssällskapet, men jag är inte säker
              på att det påverkade verksamhetens utveckling eller stärkte förutsättningarna
              för tillväxt i det bolaget.
            </seg>
            <seg n="818c8d75">
              Grundfrågorna kvarstår: Kommer Maud Olofsson att ge grönt ljus
              för de statliga styrelserna att framöver återinföra bonussystem?
              Är det bra för staten som ägare, svenska folkets bolag, att öppna
              upp för bonussystem i statliga bolag samtidigt som vi vet att
              det går att ha en mycket stark värdeutveckling utan den typen
              av bonussystem? En långsiktigt hållbar utveckling är väsentligt
              mycket bättre än kortsiktiga bonussystem och belöningar för ledande
              befattningshavare.
            </seg>
          </u>
          <note type="speaker" n="14ffdb60">
            Anf. 47 ALF ERIKSSON (s):
          </note>
          <u who="alf_eriksson_8c9942" xml:id="i-0e432805385132c0-1" n="c428ae43">
            <seg n="8e9d38bb">
              Fru talman! Det finns väl inga tecken som tyder på att det är
              några större problem med de regler som gäller från 2003. Vi ska
              inte ha några bonusar för företagsledningarna i de statliga företagen.
              De ska således vara ett föredöme för det övriga näringslivet.
              På så sätt undviker vi de situationer med skandaler som ägt rum
              också i sen tid. För bara ett par år sedan hade vi den senaste
              bonusskandalen.
            </seg>
            <seg n="0df9f912">
              Det som är förvånande och anledningen till att vi återkommer
              i denna fråga är det faktum att det tas upp ett problem från nästan
              två år tillbaka, och sedan händer ingenting. Av det drar jag slutsatsen
              att det egentligen inte finns något problem, eftersom ingen av
              företagsledningarna vad jag känner till framfört att dessa regler
              skulle vara ett bekymmer.
            </seg>
            <seg n="a3fd7a91">
              Jag har inte läst den hemliga rapporten från USA, den kostar
              nämligen pengar, som näringsministern stödde sig på i en tidigare
              interpellationsdebatt då hon påstod att de statliga företagen
              blivit löneledande. Det jag emellertid kan konstatera är att riksdagens
              utredningstjänst tagit fram uppgifter om löneutvecklingen. Utredningstjänsten
              har redovisat både löner och förmåner, den totala ersättningen,
              och först på 20:e plats på lönelistan återfinns ett statligt företag.
              Det kan jag inte kalla för att vara löneledande tvärtom.
            </seg>
            <seg n="93c86406">
              Löneutvecklingen är nog ganska välbalanserad eftersom de statliga
              företagen gått väldigt bra. Vad som hänt det senaste året beträffande
              löneutvecklingen har jag naturligtvis inte sett, men fram till
              dess har utvecklingen för de statliga företagen varit lysande.
            </seg>
          </u>
          <note type="speaker" n="320b30c5">
            Anf. 48 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-15" n="a5869064">
            <seg n="8cac26e4">
              Fru talman! Tomas Eneroth säger att man inte ska ha orimliga
              bonuslöner. Nej, vem tycker det? Det är rimliga bonuslöner man
              ska ha, om det ska vara någonting.
            </seg>
            <seg n="018b549b">
              Jag försöker föra en debatt kring hur systemet är. Resultatlöner
              används i en del företag när man har en låg fast lön. Om man sköter
              sig bra får man lite extra. Det är ett rätt sunt system. Jag medger
              att det inte är någon enkel historia att hitta den balansen, men
              det finns ett antal bolag som har klarat av det på ett bra sätt.
              Man ska få rimlig ersättning om man gör ett bra jobb.
            </seg>
            <seg n="54d46d6d">
              Låt mig också säga att den här regeringen tycker att det är viktigt
              att vi har ett professionellt ägarskap. Vi ska ha bra villkor
              för våra statliga chefer, men inte vara löneledande. Vi ska vara
              professionella ägare, ge styrelserna ansvar för att leda bolaget
              och inte peta i detaljer i bolagens styrning. Vi ska skapa värde
              för våra medborgare. Det är det som är meningen med det statliga
              ägandet. Vi ska se till att man utför de uppgifter som är meningen
              med statligt ägande och följa upp den delen.
            </seg>
            <seg n="f9f75af3">
              Vi kommer nu också att genomföra hållbarhetsredovisningar för
              alla statliga bolag. På det sättet kommer ni att få ett bra sätt
              att följa upp vad som händer och sker i de statliga bolagen. Syftet
              med hållbarhetsredovisningarna är naturligtvis att ni som parlamentariker,
              men också som medborgare, på olika områden ska kunna följa hur
              de statliga bolagen utvecklas, hur man värderar och vad man utför.
            </seg>
            <seg n="b1576011">
              Det här tror jag blir ett bra verktyg och ett bra instrument
              också för er som parlamentariker att kunna förhålla er till. Ni
              kan jämföra dessa bolag med privata bolag som också genomför hållbarhetsredovisningar.
              Det arbete som vi genomför i de statliga bolagen leder till att
              medborgarna kan vara stolta över de bolag som vi fortfarande har
              kvar i statlig ägo.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="98374ab4">
            8 § Svar på interpellation 2007/08:536 om ökat regelkrångel med
            regeringens företagarpolitik
          </note>
          <note type="speaker" n="d903052a">
            Anf. 49 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-16" n="a5869064">
            <seg n="45b2ee47">
              Fru talman! Börje Vestlund har frågat mig om Sveriges mål om
              25 procent lägre administrativa kostnader till 2010 fortfarande
              är möjligt att nå samt om jag avser att följa upp konsekvenserna
              för de mindre företagen av de genomförda arbetsgivaravgiftshöjningarna.
            </seg>
            <seg n="b7f0fe64">
              Regeringens mål att minska företagens administrativa kostnader
              med 25 procent till 2010 är satt med framgångsrika regelförenklingsländer
              som förebild, bland annat Holland och England. Målet är ambitiöst
              i ett internationellt sammanhang, vilket är viktigt för att bibehålla
              och utöka de svenska företagens konkurrenskraft.
            </seg>
            <seg n="b061ed5d">
              Vi har noga studerat de åtgärder som framgångsrika regelförenklingsländer
              har vidtagit. En viktig lärdom är att en avgörande faktor för
              framgång är ett systematiskt angreppssätt. Man måste vara mycket
              målmedveten, och man måste ha bra verktyg för att lösa uppgiften.
              Dessa nödvändiga och grundläggande verktyg fanns inte på plats
              när regeringen tillträdde, trots att den tidigare regeringen sagt
              sig arbeta med regelförenkling sedan 1998. Vi har nu metodiskt
              och på mindre än ett och ett halvt år skapat en organisatorisk
              struktur och byggt upp centrala verktyg för regelförenkling. Vi
              har därmed lagt en stabil grund för regelförenklingsarbetet för
              att kunna uppnå målet.
            </seg>
            <seg n="d0b044a5">
              För att få en uppfattning om hur verkligheten ser ut för företagen
              har vi på mycket kort tid genomfört mätningar av företagens administrativa
              kostnader på alla för företagen relevanta regelområden. Mätningarna
              visar att kostnaderna uppgår till ca 100 miljarder kronor. Det
              har visat sig att en stor del av de administrativa kostnaderna
              på flera områden härrör från lagstiftning som har sin grund i
              EG-rättsliga krav, vilket påverkar möjligheterna att förenkla.
            </seg>
            <seg n="79a4de6d">
              En ny förordning om konsekvensutredning vid regelgivning beslutades
              i december 2007, enligt vilken effekterna för företag ska belysas
              särskilt. Regeringen kommer också inom kort att besluta om inrättandet
              av ett regelråd. Ett omfattande och kontinuerligt samråd har skett
              och sker med näringslivet på myndighets- och departementsnivå.
              Regeringen har också i två steg presenterat en handlingsplan som
              omfattar ca 600 åtgärder, baserat på ett underlag från 12 departement
              och 52 myndigheter. 170 av dessa åtgärder genomfördes redan under
              2007, och resterande ca 430 åtgärder genomförs 2008 och framåt.
              Näringslivets regelnämnd uppskattar att de förenklingsåtgärder
              som regeringen har vidtagit innebär besparingar med upp till 10
              miljarder kronor per år för företagen.
            </seg>
            <seg n="27429d9b">
              De slopade generella avdrag som Börje Vestlund nämner som socialavgiftshöjningar
              togs bort av regeringen för att de var ineffektiva. Regeringen
              har i stället genomfört ett flertal andra åtgärder som gör det
              mer enkelt och lönsamt att starta och driva företag, åtgärder
              som ger bättre effekt.
            </seg>
            <seg n="da7f374f">
              En rad sänkningar av företagens arbetsgivaravgifter har genomförts.
              Dessa har utformats för att ge en så stor och varaktig effekt
              på sysselsättningen som möjligt. Sedan halvårsskiftet 2007 är
              socialavgifterna för personer som fyllt 18 men inte 25 år nedsatta.
              Regeringen avser dessutom att föreslå att denna satsning på unga
              utökas från och med den 1 januari 2009 genom en sänkning av socialavgifterna
              för alla under 26 år till 15,74 procent. Vidare har införandet
              av nystartsjobb, instegsjobb och nyfriskjobb medfört väsentligt
              lägre kostnader för att anställa. Ytterligare en åtgärd som småföretag
              får del av är jobbskatteavdraget. Slutligen kan även nämnas att
              företagens medfinansiering av sjukpenningen har slopats från 2007.
              Detta tillsammans med andra åtgärder som regeringen har genomfört
              har minskat utanförskapet med 164 000 personer. Det är något som
              för den här regeringen har högsta prioritet.
            </seg>
          </u>
          <note type="speaker" n="e2b3caf5">
            Anf. 50 BÖRJE VESTLUND (s):
          </note>
          <u who="borje_vestlund_48292a" xml:id="i-9c93febd075cc75b-0" n="84d640e8">
            <seg n="6a0d6d0e">
              Fru talman! Jag ska be att få tacka för svaret, även om jag har
              svårt att se vilka konkreta åtgärder för att nedbringa regelbördan
              för företag som regeringen kan anföra. Det är lite svårt att se
              det, både av svaret och av den skrivelse som överlämnats till
              riksdagen.
            </seg>
            <seg n="3016fc0a">
              Hittills har det mest handlat om den organisation som näringsministern
              tänkt sig, men knappast om konkreta åtgärder. Regeringen har efter
              en rejäl försening kunnat lägga fram sin skrivelse. I denna anger
              regeringen inte minst vilka ambitioner den har. Men det finns
              knappast någon konkretisering av vilka förslag som kommer i framtiden.
              Det är ungefär samma typ av redovisning som det var i den skrivelse
              som den föregående regeringen lade fram 2004 tror jag att det
              var. Det är naturligtvis utmärkt att regeringen har samma höga
              ambition som den förra regeringen, men då man lyssnade på regeringen
              i valrörelsen var det en annan ton i skällan.
            </seg>
            <seg n="2b2fcf8e">
              Fru talman! Statsrådet anger att regeringen har lagt fast att
              man ska minska regelbördan för företagen med 25 procent. Men hallå!
              Vilket parti i denna kammare har inte denna uppfattning? Är det
              någon som har en avvikande uppfattning? Jag har i alla fall inte
              hört något. Från höger till vänster har vi ställt upp på detta.
              Jag förstår inte vad som skulle vara så speciellt med det i sig.
              Det är positivt att det finns en bred uppfattning i Sveriges riksdag,
              men för det första är det ingen ny uppfattning som den här regeringen
              har, och för det andra måste regeringens pratande börja handla
              om vilka konkreta förslag som kommer att läggas fram för att minska
              regelkrånglet för företagen.
            </seg>
            <seg n="459f0744">
              Näringsministern säger i sitt svar att det har tagit ett och
              ett halvt år att skapa en organisatorisk struktur för att minska
              regelkrånglet. Men då måste vän av ordning fråga sig: Hur lång
              tid ska det ta för att få ändringar i regelverket? Vi vet av erfarenhet
              att det är komplicerat, i synnerhet att döma av Nuteks rapport,
              som konstaterar att de dyraste regelverken för företagen finns
              just kring komplicerade frågor som elsäkerhet, driftshjälpmedelssäkerhet,
              säkerhet kring olika typer av maskiner och redskap, arbetsmiljö
              med mera. Det är lätt att säga att man ska ändra regelbördan,
              men ibland svårare att genomföra. Om man ändrar till exempel det
              som har med elsäkerhet att göra måste det ändå finnas ett regelverk
              som skyddar människor från att skadas eller till och med dödas.
            </seg>
            <seg n="5e77f87d">
              Väldigt många myndigheter är starkt engagerade på sina områden
              för att minska regelbördan, men samtidigt uttrycker de flesta
              att man ser det som svårt att ta bort 25 procent. Man anser att
              det inte räcker med osthyvelsprincipen. Hela regelverk måste tas
              bort.
            </seg>
            <seg n="5e338151">
              Då börjar vi närma oss pudelns kärna. Vi vet att av 150 nya regler
              har 95 regler inneburit större krångel för företagen sedan denna
              regering tillträdde. Man måste ställa sig frågan vilka regelverk
              som helt eller delvis kan tas bort. Regeringen ger inte någon
              hint om det i sin skrivelse och inte heller några andra konkreta
              åtgärder. I näringslivets egna organisationers förslag på områden
              är det lika ofta man vill ta bort regler som man vill omarbeta
              regelverk så att de blir bättre anpassade till just den branschen.
            </seg>
            <seg n="81155ec1">
              Fru talman! Regeringen införde en ny förordning om konsekvensbeskrivning
              vid regelgivning i december 2007. Riksdagens utredningstjänst
              har utrett om denna efterföljs i de propositioner som har beretts
              och beslutats efter att förordningen trädde i kraft den 1 januari
              2008. I endast ett fall har man i en proposition angett hur många
              företag som omfattas av regeländringen. Dessutom är det oklart
              om regelbördan verkligen minskar enligt vad propositionen tar
              upp i sina konsekvensbeskrivningar. Det anges att det blir lättare
              att följa regler och att det blir smidigare för företag. Det är
              mer vanligt förekommande än att man anger hur mycket regelbördan
              minskar.
            </seg>
          </u>
          <note type="speaker" n="c67a6857">
            Anf. 51 LARS-IVAR ERICSON (c):
          </note>
          <u who="jan_ericson_aca06f" xml:id="i-860c43aa28207d8e-0" n="1b660976">
            <seg n="cb690a4b">
              Fru talman! Regler är till för att hjälpa och inte för att stjälpa.
              Tyvärr har ett omfattande regelverk för företagande här i landet
              under många år varit ett hinder för att starta och bedriva företag.
              Många människors kreativitet har dämpats av myndighetspålagor.
              Blanketter och krångliga regler kan dämpa även den mest företagsamme.
            </seg>
            <seg n="4d488ab2">
              År 2003 fanns enligt uppgift 22 000 sidor med regler för företagande.
              Under den förra regeringen tillkom ytterligare några hundra sidor.
              Vid en manifestation här i Helsingfors på Drottninggatan jag tror
              att det var under 2003 stod det företagare från olika delar av
              landet och högläste ur dessa regler.
            </seg>
            <seg n="7b5269fb">
              Vi var flera centerpartister som på olika sätt deltog i läsningen.
              Även Maud Olofsson var med då. Men märkligt nog var intresset
              från den dåvarande regeringen med stödpartier inte så stort.
            </seg>
            <seg n="25a2bc2b">
              Det visar än en gång hur väl det stämmer med det bevingade ord
              från latinet som jag ofta använde under förra mandatperioden:
              Ut desint vires tamen est laudanda voluntas. Det betyder: Även
              om den goda viljan är berömvärd fattas krafterna.
            </seg>
            <seg n="99c4eef7">
              Mona Sahlin sade: Företagarna är vår tids hjältar. Ett regelförenklingsarbete
              påbörjades men rann ut i sanden. Här tycker jag att vi ser skillnaden
              mellan alliansens och Socialdemokraternas politik. Nu är det både
              god vilja och krafter.
            </seg>
            <seg n="8a53f06c">
              Regeringen talar inte bara om hur viktiga företagarna är utan
              nu blir orden till handling. Det blir enklare, roligare och lönsammare
              att vara företagare. Det innebär många viktiga steg att bryta
              utanförskapet genom fler jobb i nya och växande företag.
            </seg>
            <seg n="2420bc37">
              När det gäller att bryta utanförskapet har de sociala företagen
              en viktig roll. De kan skapa arbetstillfällen och tillfredsställa
              behov som varken den offentliga sektorn eller den privata marknaden
              kan tillgodose. Det är ett sätt att bedriva företag med medarbetarna
              och deras förutsättningar.
            </seg>
            <seg n="20ace3f9">
              Därför vill jag fråga Maud Olofsson hur hon ser på de sociala
              företagens betydelse och hur dessa företag gynnas genom regelförenklingar.
            </seg>
          </u>
          <note type="speaker" n="de0981f0">
            Anf. 52 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-17" n="a5869064">
            <seg n="f4eb267d">
              Fru talman! Låt mig först vända mig till interpellanten. Han
              säger att han inte ser de konkreta åtgärderna i interpellationssvaret.
              Man kan inte begära att vi ska räkna upp alla de förslagen. Jag
              kan upplysa om att hela handlingsplanen och alla förslagen finns
              att läsa på vår hemsida. Vi har tagit ut en del när vi skrivit
              skrivelsen till riksdagen.
            </seg>
            <seg n="ec84c0ec">
              När vi tittat på hela regelkrånglet och gått igenom alla områdena
              har vi konstaterat att kostnaderna motsvarar ungefär 100 miljarder
              kronor. Ska vi få bort 25 procent innebär det att vi ska ta bort
              25 miljarder kronor. Näringslivets regelråd, som bland annat är
              vår samarbetspartner, har räknat ut att det vi till dags dato
              har gjort och det som nu närmast ligger i pipeline motsvarar ett
              minskat regelkrångel på 10 miljarder kronor. Vi är alltså en god
              bit på väg. Det är bara det att ni socialdemokrater inte riktigt
              ser det.
            </seg>
            <seg n="1f732b3c">
              Jag tror att förklaringen till att ni inte ser det är att ni
              själva är så ineffektiva på att ta bort regler. Jag har försökt
              att studera förslagen som har kommit från olika grupper vilkas
              arbete pågår inom Socialdemokraterna. Det lättaste ni har att
              ta till är att krångla till livet för företagarna och höja skatterna
              för dem. Det är genomgående när man granskar förslagen.
            </seg>
            <seg n="128cbd02">
              Det vi har lärt oss av omvärlden och som är väldigt viktigt är
              att vara systematiska. Det är därför vi jobbar med mätningar och
              utvärderingar. Det är därför vi arbetar interdepartementalt, det
              vill säga mellan alla departement med Näringsdepartementet som
              sammanhållande. Det är därför vi jobbar med konsekvensutredningar.
              Det är därför vi har en handlingsplan, och det är därför vi inrättar
              ett regelråd som ska granska våra förslag från ett småföretagarperspektiv.
            </seg>
            <seg n="1a5f92ea">
              Jag kan konstatera att Socialdemokraterna inte vill införa regelrådet.
              Ni har strukit det i er budget. Tycker man inte att man behöver
              det instrumentet? Storbritannien och Holland, som har kommit långt,
              säger att det är en absolut nödvändighet för att man ska nå framgång.
            </seg>
            <seg n="230adf77">
              Jag är jättenoga med att det finns en ordentlig struktur, en
              ordentlig vilja och en ordentlig drivkraft för att förenkla för
              företagen. Om det nu innebär 10 miljarder i minskade kostnader
              motsvarar det mer än 1 procents arbetsgivaravgiftssänkning. Det
              väldigt viktigt för landets företagare.
            </seg>
            <seg n="3b3c5d3b">
              Jag är stolt över att vi redan har kommit så här långt med det
              systematiska regelförenklingsarbete som regeringen har påbörjat.
              För de sociala företagen innebär det naturligtvis minskad byråkrati
              och minskat krångel. Det är också en fördel för de sociala företagen.
              Det handlar många gånger om människor som arbetar ideellt inom
              de sociala företagen.
            </seg>
            <seg n="51f64424">
              Kan vi minska statistikuppgiftslämnandet, göra det enklare när
              det gäller semesterlagar, göra det enklare när det gäller kemikalielagstiftning
              och utförande av olika saker som har funnits i det gamla regelverket
              kommer de sociala företagen att gynnas av det. Det är vi väldigt
              glada åt i den här regeringen.
            </seg>
          </u>
          <note type="speaker" n="c0b7aeb7">
            Anf. 53 BÖRJE VESTLUND (s):
          </note>
          <u who="borje_vestlund_48292a" xml:id="i-9c93febd075cc75b-1" n="84d640e8">
            <seg n="4c204b8c">
              Fru talman! Det var just att detta var så viktigt som jag hörde
              Maud Olofsson säga i valrörelsen och före valrörelsen. Men ändå
              är det så när Maud Olofsson kommer till makten att 95 av 150 förslag
              innebär fler regler och inte minskade regler. Regelbördan har
              ökat under Maud Olofssons tid. Det är inte så att den har minskat.
            </seg>
            <seg n="394b197a">
              Det är en sak att man ville ha organisationen på plats och arbeta
              för att minska bördan. Men den har ökat, fru talman, och inte
              minskat. Då måste man fråga sig om det stämmer när man har ökat
              regelbördan med 95 av 150 förslag. Hur är det då med den berömda
              handlingskraften? Var tog den i så fall vägen?
            </seg>
            <seg n="1ae4fe56">
              Det är gott och väl att få en organisation på plats. Men någon
              gång måste det inte bara handla om organisation. Det kan inte
              bara handla om formen. Det måste också handla om de konkreta förslagen.
            </seg>
            <seg n="ce79b7d4">
              Dem kan man se på en lista. Jag kan för övrigt informera statsrådet
              om att Näringsdepartementets lista inte finns utlagd på hemsidan.
              Det gör de flesta andra departements men tyvärr inte de från Näringsdepartementet
              och Jordbruksdepartementet som är rätt väsentliga i de här sammanhangen.
            </seg>
            <seg n="c1d32e25">
              Maud Olofsson säger att vi vill höja skatter för företagen. Hur
              kan Maud Olofsson säga det när det första hon gjorde var att höja
              arbetsgivaravgifterna för alla företag för att sedan dela ut lite
              här och lite där?
            </seg>
            <seg n="dbb62d57">
              Vad får de företag som inte kommer att omfattas av sänkningen
              av arbetsgivaravgifterna för incitament att anställa och driva
              sina företag vidare? Detta är ingenting som generellt sett ger
              företagen en bättre situation.
            </seg>
            <seg n="6505bc39">
              Låt mig också säga en sak som jag inte hann med i mitt förra
              anförande. Det är väldigt lätt att säga att man ska minska regelbördan.
              Men när man tittar vad man har gjort sedan konsekvensförordningen
              trädde i kraft den 1 januari 2008 är det ganska oklart på vilket
              sätt det minskar reglerna. I något fall säger man att det gör
              det.
            </seg>
            <seg n="f780e543">
              Företagen uppfattar det inte så. Det gäller till exempel fjärrvärmepropositionen.
              Där uppfattar företagen att de får en ökad regelbörda. De får
              mer av statistikuppgifter och mer av att redovisa i förhållande
              till vad de har i dag. På vilket sätt kan man då säga att man
              förenklar för företagen när man inför ett nytt regelverk?
            </seg>
            <seg n="e514c6fb">
              Maud Olofsson tog upp att det skulle bli enklare för de sociala
              företagen. Det är mycket möjligt att det blir det. Men vi har
              inte sett någonting av det. Vi kan inte se någonting av på vilket
              sätt de sociala företagen eller något annat företag skulle få
              en mycket bättre situation.
            </seg>
            <seg n="777fa52a">
              Vi kan hela tiden konstatera att det enda vi vet med säkerhet
              är att regelbördan har ökat för företagen sedan Maud Olofsson
              blev näringsminister och inte minskat.
            </seg>
            <seg n="56e415ff">
              Det är det som på något sätt är pudelns kärna. Man pratar och
              pratar och pratar. Men man kan inte prata bort regler, fru talman.
              Regler måste minskas genom att man ändrar regelverk. Man kan inte
              bara säga att de ska minska, för då försvinner de inte. Man måste
              komma med konkreta förslag på hur man ska få bort dem, och det
              har vi sett väldigt lite av så här långt i alla fall.
            </seg>
          </u>
          <note type="speaker" n="c790cf4b">
            Anf. 54 LARS-IVAR ERICSON (c):
          </note>
          <u who="jan_ericson_aca06f" xml:id="i-860c43aa28207d8e-1" n="1b660976">
            <seg n="f26f68f6">
              Fru talman! Under förra mandatperioden hade jag tillfälle att
              i arbetsmarknadsutskottets regi besöka Portugal under en vecka.
              Där fick jag information om att det går åt ungefär en dag för
              att klara av alla formaliteter för att starta ett företag i det
              landet. Vi har inte nått dit än i Sverige. Men jag tycker att
              det som Maud Olofsson redovisar i denna debatt tyder på att vägen
              ut ur regeldjungeln är utstakad.
            </seg>
            <seg n="25920395">
              Till Börje Vestlund och andra inom socialdemokratin vill jag
              säga: Har ni inte märkt att det utöver naturens alla vårtecken
              nu även våras i företagarnas värld? Efter många år med jobbig
              höst- och vinterpolitik under den förra regeringen kan man säga
              att de friska vårvindarna nu blåser genom alliansregeringens företagsvänliga
              politik. Jag tycker att ni ska lyssna till näringsministerns redogörelse
              för vad som har gjorts och vad som kommer att göras.
            </seg>
            <seg n="7fb5f0b9">
              Det fanns 22 000 sidor med regeltexter. Det betyder att det fanns
              många sidor att ta av. Men det som den förra regeringen bara ordade
              om håller nu på att bli handling i ett aktivt regelförenklingsarbete,
              och det är någonting som Sveriges företagare verkligen välkomnar.
            </seg>
          </u>
          <note type="speaker" n="a6e1525b">
            Anf. 55 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-18" n="a5869064">
            <seg n="2d083bf6">
              Fru talman! Låt mig först säga att jag tror att Börje Vestlund
              måste läsa på lite bättre. Det är lite tråkigt att behöva säga
              det. Men det finns mycket dokumenterat i det som redan är gjort
              och det som finns i handlingsplanen.
            </seg>
            <seg n="bd838739">
              Jag vill återigen hävda att det strukturerade arbetet är det
              som kommer att ge resultat. Det visar Storbritannien och Holland
              som exempel. I sammanhanget handlar det både om att förenkla och
              att förbättra. Det finns en del åtgärder som innebär visst regelkrångel
              men som är en bra sak för företagen. Hushållsnära tjänster är
              ett sådant exempel, där man kan säga att det är klart att det
              finns gränsdragningsproblem. Men det innebär ändå att det är 5
              000 företag som i dag jobbar med hushållsnära tjänster och över
              40 000 svenskar som får nytta av de hushållsnära tjänsterna.
            </seg>
            <seg n="0a5eed96">
              Det är Näringslivets regelråd som har gett uppgiften. Jag tror
              att det är bättre att de redovisar och utvärderar regeringen än
              att Socialdemokraterna eller vi själva gör det. Näringslivets
              regelråd säger att vi har minskat regelbördan med 10 procent.
              Det motsvarar 10 miljarder. Regelbördan har inte ökat; den har
              minskat med 10 procent, och det motsvarar 10 miljarder. Jag återupprepar
              detta. Det innebär att vi är på god väg att leva upp till målsättningen.
            </seg>
            <seg n="fc1a5b74">
              Börje Vestlund säger att alla tycker att det är en bra målsättning.
              Jo, men då måste man leverera! Man måste göra någonting på området.
              Det finns en lång lista med alltifrån semesterlagen, kraven på
              dokumentation i föreskrifterna för systematiskt miljöarbete, Skatteverket
              som gör blankettöversyn, SCB som gör en-dörr-in-lösning, kemikalielagstiftning
              som slås samman, företag som exporterar och importerar och som
              får det enklare att göra det, och jordbruksföretagen som lämnar
              en uppgift till samlade myndigheter. Det finns en lång lista.
              Det är viktigt att se att detta ska göra skillnad i företagens
              vardag. Det är lite olika branscher och företag av lite olika
              storlekar som drar nytta av det. Men det är ett bra arbete som
              är på gång.
            </seg>
            <seg n="8dcbf417">
              Socialdemokraterna vill höja skatten på att anställa unga. Ni
              vill höja skatten på att anställa invandrare. Ni vill höja skatten
              på att anställa långtidsarbetslösa och långtidssjuka. Jag tycker
              inte att det är bra.
            </seg>
            <seg n="fb149841">
              Vår politik har lett till att 164 000 färre är i utanförskap.
              De som hade det svårast att komma in på arbetsmarknaden har nu
              fått det lättare. De har fått en möjlighet att komma in och visa
              upp sig. Tala om för landets invandrare, landets unga, landets
              långtidsarbetslösa och landets långtidssjuka varför de ska få
              höjda kostnader för att de ska få en möjlighet att komma in på
              arbetsmarknaden! Det svaret är ni dem skyldiga.
            </seg>
          </u>
          <note type="speaker" n="5a69b25f">
            Anf. 56 BÖRJE VESTLUND (s):
          </note>
          <u who="borje_vestlund_48292a" xml:id="i-9c93febd075cc75b-2" n="84d640e8">
            <seg n="708567c1">
              Fru talman! Man ska inte kommentera dem som inte har ytterligare
              replikrätt, men låt mig säga en sak. Jag roade mig häromdagen
              med att gå in på företagarorganisationernas hemsidor apropå det
              som Lars-Ivar Ericson sade om den företagsfrämjande politiken.
              På många sidor står det ungefär så här: Vi tror fortfarande på
              regeringen, men nu börjar det snart bli dags att leverera. Det
              är en sammanfattning av det som står på många sidor jag ska inte
              säga på de flesta, för jag har inte gjort någon statistisk undersökning.
              Men det står så på väldigt många sidor.
            </seg>
            <seg n="827f306c">
              Jag tror också att strukturellt arbete ger effekt. Där är vi
              överens, Maud Olofsson och jag. Men det innebär att man inte bara
              kan ägna sig åt strukturer. Någon gång måste man sätta i gång
              och leverera. Nummer ett av det som Näringslivets regelnämnd har
              sagt är: Sedan regeringen tillträdde har reglerna blivit krångligare.
              Nummer två är: Med de förslag som eventuellt kan komma minskar
              regelbördan med 10 miljarder. Det är vad Näringslivets regelnämnd
              har sagt. Det måste man vara tydlig med.
            </seg>
            <seg n="53074045">
              Jag tänker inte ta diskussionen om hushållsnära tjänster i sak.
              Men vi kan konstatera att man inte kan säga att man inför lite
              nya regler bara för att det är bra för företagen. Då har man de
              facto tappat fokus på hela debatten.
            </seg>
            <seg n="6a7c5af2">
              Det tredje som jag tycker är viktigt att komma ihåg är att långtidsarbetslösheten
              bland ungdomar ökar, fru talman. Den minskar inte. Det finns mycket
              att säga om det, men det är inte riktigt det som är ämnet för
              den här debatten. Den handlar snarare om hur vi ska få ned regelmängden
              för företagen. För vår del innebär det att vi tycker att man ska
              minska reglerna med 25 procent. Vi tycker att det är en viktig
              fråga. Däremot kan vi aldrig ställa upp på en politik där man
              har en regering som bara ägnar sig åt organisation och inte konkret
              åt vilka regler som ska tas bort.
            </seg>
          </u>
          <note type="speaker" n="13749597">
            Anf. 57 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-852b8d15288371de-0" n="a5869064" next="i-2407be34cb6c518c-0">
            <seg n="61ce72a0">
              Fru talman! Jag förstår om Börje Vestlund är besviken över att
              vi lyckas, men det får han försöka leva med.
            </seg>
            <seg n="7ddc3a65">
              Jag läser innantill i Näringslivets regelråds bedömning av vårt
              förenklingsarbete: NNR uppskattar att de förenklingsåtgärder som
              regeringen hitintills har genomfört och aviserat innebär besparingar
              med upp till 10 miljarder kronor per år för företagen. NNR anser
              att nu när infrastrukturen för bättre regelgivning och regelförenkling
              kommer på plats är förutsättningarna goda för ett bättre företagsklimat
              i Sverige.
            </seg>
            <seg n="b5c6b941">
              Det är inte jag som säger det, det är inte utredningstjänsten
              som säger det, och det är inte oppositionen som säger det, utan
              det är faktiskt Näringslivets regelråd. Och det är rätt viktigt,
              för de är en viktig part när vi nu sammanfattar och jobbar med
              allt detta. Att sedan Socialdemokraterna är lite avundsjuka på
              att vi lyckas får jag försöka leva med.
            </seg>
            <seg n="aaeaf2cf">
              Jag tror att det är bra om Börje Vestlund studerar hela den långa
              listan med åtgärder, dels sådana vi har vidtagit, dels sådana
              vi kommer att vidta. Det finns naturligtvis en hel del saker som
              ni aldrig kommer att tycka är bra. Men hushållsnära tjänster är
              en bra åtgärd även om det för en del innebär vissa avgränsningar.
              Men det innebär ändå att det finns 5 000 företag och 40 000 svenskar
              som har fått möjlighet att få skattereduktion för hushållsnära
              tjänster. Det är en bra sak för Företags-Sverige.
            </seg>
            <seg n="c47d5e1a">
              Min ambition som näringsminister är att se till att både skapa
              bra företagsklimat och att göra det enklare. Eftersom jag är en
              stark kvinna kan jag hålla flera tankar i huvudet samtidigt. Jag
              jobbar med båda de här sakerna.
            </seg>
            <seg n="0d7840cc">
              Det skulle vara intressant att veta varför Socialdemokraterna
              inte tycker att regelrådet är ett väl fungerande system för att
              granska reglerna. Jag fick inget svar på det. Jag tror att det
              är en bra hållhake på alla regeringar oavsett kulör.
            </seg>
            <seg n="51fc6b51">
              Jag tycker att det är otroligt underligt att man nu vill öka
              kostnaden för unga, invandrare, långtidsarbetslösa och långtidssjuka
              genom att öka arbetsgivaravgifterna för dem. Där är ni också svaret
              skyldiga i den kommande debatten.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="4a4997ce">
            Ajournering
          </note>
          <note n="b09df7da">
            Kammaren beslutade kl. 15.59 på förslag av tredje vice talmannen
            att ajournera förhandlingarna till kl. 18.00.
          </note>
          <u who="eva_olofsson_b34e2b" xml:id="i-2407be34cb6c518c-0" n="a5869064" prev="i-852b8d15288371de-0">
            <seg n="92732213">
              Återupptagna förhandlingar
            </seg>
          </u>
          <note n="f31c234d">
            Förhandlingarna återupptogs kl. 18.00.
          </note>
          <note n="67aca175">
            9 § Svar på interpellation 2007/08:540 om basindustrins behov
            av en aktiv näringspolitik
          </note>
          <note type="speaker" n="6cb58cc3">
            Anf. 58 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-19" n="a5869064">
            <seg n="8a14db1e">
              Herr talman! Eva-Lena Jansson har frågat mig vilka åtgärder jag
              ämnar vidta för att stärka samverkan mellan staten och basindustrin.
            </seg>
            <seg n="e5271e97">
              Låt mig först säga att jag delar interpellantens åsikt att det
              är glädjande att det multinationella företaget Outokumpu bestämt
              sig för att satsa stora summor på sin verksamhet i Degerfors.
            </seg>
            <seg n="e54811e4">
              Den svenska basindustrin med sin kunskapsintensiva produktion
              är mycket viktig för svensk ekonomi i dag och för Sveriges framtid.
              Samtidigt måste man komma ihåg att dessa industrier är utsatta
              för internationell konkurrens. Företagen tävlar med konkurrenter
              som är verksamma över hela världen både inom och utanför EU. Det
              är av högsta prioritet för mig att skapa ett näringsklimat som
              stärker svenska företags internationella konkurrenskraft. I den
              globala konkurrensen måste det också vara attraktivt för såväl
              inhemska som utländska intressen att investera i Sverige och i
              svenska företag.
            </seg>
            <seg n="5c894c36">
              För att klara de globala utmaningar vi nu står inför måste Sverige
              ha ett företagsklimat i världsklass.
            </seg>
            <seg n="d39a4ca9">
              Det är min uppfattning att tillväxt och konkurrenskraft framför
              allt främjas av goda generella villkor för företagsamhet och näringslivets
              utveckling. Väl fungerande konkurrens, öppna marknader och fri
              handel är naturligtvis viktiga element i detta sammanhang. Åtgärder
              för att tillgodose industrins krav på högkvalificerad arbetskraft
              och kompetens, effektiva innovationssystem, en trygg och säker
              råvaruförsörjning samt en balanserad energi-, klimat- och miljöpolitik
              är andra grundläggande utgångspunkter för att understödja ett
              konkurrenskraftigt näringsliv. För att möta klimatutmaningarna
              kommer näringspolitiken att ges ett tydligt grönt fokus. Målsättningen
              är att klimat- och miljöutmaningarna ska utnyttjas som hävstång
              för nya jobb, ökad export och ökad tillväxt. Regeringen arbetar
              i dag målmedvetet med dessa frågor i samverkan med näringslivet
              och avser att fortsatt driva dem såväl nationellt som internationellt.
            </seg>
            <seg n="b534dd49">
              Regeringen har även genom den regionala tillväxtpolitiken vidtagit
              en rad åtgärder för att skapa ett bättre företagsklimat och förutsättningar
              för en stärkt utvecklingskraft i hela landet som är positiv och
              angelägen för företagen, kommunerna och regionerna i hela Sverige.
              Genomförandet av denna politik är dels beroende av insatser inom
              flera olika politikområden, dels anförtrott den lokala och regionala
              nivån.
            </seg>
            <seg n="62bf895e">
              Sverige har ett landsbygdsprogram som sträcker sig mellan 2007
              och 2013 och som omfattar totalt 35 miljarder kronor. Regeringen
              arbetar nu också med en nationell strategi för att stärka landsbygdens
              utvecklingskraft. Syftet med denna är att ta fram och utveckla
              förslag som tar till vara den utvecklingspotential och de resurser
              som finns på den svenska landsbygden. Det som är bra för landsbygden
              är bra för hela Sverige, och en mer balanserad regional utveckling
              är till fördel för alla delar av landet.
            </seg>
            <seg n="a982f112">
              Ju mer av globala mål och styrmedel vi kan åstadkomma, desto
              bättre. Därför är regeringens inställning att de svenska målen
              och styrmedlen måste samordnas i första hand med EU, men helst
              globalt eftersom svenska företag konkurrerar med andra globala
              företag. Risken finns annars att miljöförstöring exporteras till
              andra länder med lägre skatter på miljöskadlig verksamhet.
            </seg>
          </u>
          <note type="speaker" n="23c6ec44">
            Anf. 59 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-2" n="24d91714">
            <seg n="28345758">
              Herr talman! Anledningen till att jag lyfte upp dagens interpellation
              är att jag var och besökte Degerfors kommun. Jag var på ett möte
              om infrastrukturfrågan i Degerfors. Det kan kopplas till att Outokumpu,
              järnverket i Degerfors, satsar 1,8 miljarder på sin verksamhet.
              Det får naturligtvis konsekvenser för infrastrukturen och även
              för arbetslösheten. Man säkrar ett antal arbetstillfällen i Degerfors.
              Men då uppstår ett behov av mer satsningar på infrastruktur. Frågan
              om infrastrukturen har jag ställt till Åsa Torstensson.
            </seg>
            <seg n="6a8a3401">
              För att koppla ihop det med en aktiv näringspolitik måste man
              också väva ihop de här insatserna. Om regeringen inte satsar på
              någon infrastruktur är frågan vad man gör i stället för basindustrin
              eftersom basindustrin fortfarande är en väldigt viktig industri
              för Sverige. Det är en tongivande industri på många orter, framför
              allt på många gamla bruksorter. Därför har jag lyft upp den här
              frågan och visat att det inte räcker med att företagen satsar,
              utan det måste också finnas ett samhälle. Min partikamrat Berit
              Högman brukar prata om armkroken mellan samhället och företagandet
              där näringslivet gör sina satsningar men där också staten måste
              ta ett ansvar.
            </seg>
            <seg n="140815be">
              Herr talman! Därför blir jag lite förvånad när jag läser i svaret
              från Maud Olofsson att det är viktigt att försöka skapa ett klimat
              där utländska intressen ska investera i Sverige och i svenska
              företag. Jag är inte förvånad för att hon skriver det utan för
              att regeringen samtidigt drar ned på Investment in Sweden Agency
              som jobbar med investeringar i Sverige. Deras budget drar man
              ned med en fjärdedel.
            </seg>
            <seg n="37642d80">
              Dessutom pratar Olofsson i svaret till mig om industrins krav
              på högkvalificerad arbetskraft. Är det någonting vi möter när
              vi är ute på olika arbetsplatser är det problemet att man inte
              kan rekrytera kvalificerad arbetskraft. Regeringen säger att det
              är jätteviktigt samtidigt som man i princip slaktar arbetsmarknadspolitiken,
              drar ned på kvalificerade yrkesutbildningar och så vidare. Dessutom
              pratar man om att försämra gymnasieskolan så att de som går ut
              inte ska ha den kompetens som behövs för att söka vidare.
            </seg>
            <seg n="4c6e07f4">
              Svaret andas en typ av politik, men om vi tittar på vad regeringen
              egentligen genomför ser jag inte riktigt vad som finns där.
            </seg>
            <seg n="e5f46a65">
              Till basindustrin hör inte bara järnverk utan även andra verksamheter,
              bland annat fordonsindustrin. Där har jag kunnat läsa mig till
              att Maud Olofsson tyckt att regeringen inte alls har samma ansats
              när det gäller stöd till de här branscherna som den socialdemokratiska
              regeringen.
            </seg>
            <seg n="3e386635">
              Herr talman! Jag skulle vilja höra vad Maud Olofsson anser om
              det.
            </seg>
            <seg n="13567a0a">
              Dessutom har den nuvarande statministern tidigare kritiserat
              både Göran Persson och Mona Sahlin för att de bryr sig om basindustrin
              och dess verksamhet i Sverige och tar den industrin på allvar.
              Den är inte på väg ut ur Sverige. Det är snarare tvärtom. Den
              finns här, och den är viktig.
            </seg>
            <seg n="4ee87fa4">
              Herr talman! Jag skulle vilja veta vilka åtgärder Maud Olofsson
              egentligen ämnar vidta för att stärka samverkan mellan staten
              och basindustrin. I svaret står det att man tycker att saker är
              viktiga, men jag uppfattar inte att regeringen genomför den politiken.
            </seg>
          </u>
          <note type="speaker" n="5f777074">
            Anf. 60 BERIT HÖGMAN (s):
          </note>
          <u who="berit_hogman_17a4be" xml:id="i-c408e63596ebcb13-0" n="a8edb18b">
            <seg n="c01c2fac">
              Herr talman! Jag är tacksam för att Eva-Lena Jansson har tagit
              initiativ till den här diskussionen om basindustrin som är så
              ohyggligt viktig för många län och för oss som bor i basindustristarka
              län.
            </seg>
            <seg n="61eee88d">
              Maud Olofsson hävdar att det viktigaste är det generella företagsklimatet
              och insatser från den regionala och lokala nivån. Det är väl dagens
              understatement på något sätt, men låt oss ta fasta på det budskapet
              i svaret. Om Maud Olofsson kommer att bjuda in industrin till
              överläggningar om ytterligare åtgärder på klimatområdet, vilket
              jag läste i tidningen, vilka morötter tar då Maud Olofsson med
              sig till det mötet? Vilka insatser är staten beredd att göra för
              att både stötta och stimulera en nödvändig omställning och samtidigt
              klara jobb och utveckling i svensk basindustri?
            </seg>
            <seg n="5b54d3dc">
              Jag är rätt säker på att Maud Olofsson känner till verksamheten
              inom klustret Paper Province i Värmland. När EU hösten 2007 lät
              undersöka över 2 000 kluster i 32 länder med avseende på deras
              innovationskraft var det 16 kluster i Europa som fick högsta betyg.
              Ett av dem låg i Sverige. Det var Paper Province i Värmland.
            </seg>
            <seg n="ab792e84">
              Som en del i detta klustersamarbete finns ett internationellt
              center för energieffektivisering, Energy Square, som är det första
              i världen som fokuserar på produkter och tjänster för pappers-
              och massaindustrin. Denna verksamhet kom i gång mycket tack vare
              offentligt stöd från bland annat region Värmland. Tidigare fick
              Paper Province stöd från den förra regeringen men motstånd från
              allianspartierna när det handlade om ersättningsjobben efter försvarsomställningen.
            </seg>
            <seg n="fba2b1b7">
              Jag vet att verksamheten Paper Province i dag tycker att man
              får lägga alldeles för mycket kraft på att jaga och söka offentliga
              pengar och på omständliga ansökningar om forsknings- och utvecklingsbidrag
              etcetera.
            </seg>
            <seg n="c1bec135">
              Kommer regeringens ambitioner när det gäller förenklingsarbete
              också att omfatta stora och viktiga områden som forskning och
              utveckling? Kommer det att märkas en förenklingsambition också
              i den kommande forskningspropositionen? Kommer regeringen över
              huvud taget att arbeta med stimulanser för basindustrins fortsatta
              omställning, med tanke på att exempelvis Klimpbidraget har tagits
              bort, som ju faktiskt var en väldigt viktig del.
            </seg>
            <seg n="7cf40e2a">
              Att landsbygdsprogrammets medel är avsedda för basindustrin var
              för mig en nyhet när jag i dag läste det här svaret. Jag skulle
              därför uppskatta om näringsministern kunde exemplifiera väldigt
              konkret hur landsbygdsprogrammets medel ska komma till nytta i
              basindustrins utveckling.
            </seg>
          </u>
          <note type="speaker" n="cbb0fb76">
            Anf. 61 HANS STENBERG (s):
          </note>
          <u who="hans_stenberg_6f64dd" xml:id="i-9f8ace3ba5cd781e-0" n="6b8ee89e">
            <seg n="2e69a71f">
              Herr talman! Basindustrin har under väldigt lång tid varit ryggraden
              i svensk ekonomi och kommer nog att så vara under väldigt lång
              tid framåt. I och för sig blir det färre sysselsatta direkt i
              basindustrin, men samtidigt växer det väldigt starkt fram en stor
              tjänstesektor som är helt beroende av basindustrin för sin fortlevnad.
            </seg>
            <seg n="32f94dee">
              Den viktigaste delen av basindustrin är nog ändå skogsindustrin,
              som har varit enormt framgångsrik och stått för och fortfarande
              står för en väldigt stor del av Sveriges nettoexport. Men just
              nu är det lite besvärligt. Skogsindustrin blir pressad från tre
              håll. Det handlar om stigande råvarupriser, det handlar om höga
              och stigande energipriser och inte minst just nu också om en låg
              dollarkurs.
            </seg>
            <seg n="16e8035b">
              När landets tyngsta näring har det tungt tycker jag att man kan
              förvänta sig ett agerande från näringsministern. Det räcker inte
              med allmänt tal om att stärka konkurrenskraften och satsa på ett
              landsbygdsprogram. Det är nog bra med ett landsbygdsprogram, men
              precis som Berit Högman sade påverkar det ju inte vare sig råvarupriser
              eller energipriser. Jag begär inte att regeringen ska kunna påverka
              dollarkursen. Det är alltför stora krafter som styr den. Men varken
              råvarupriserna eller energikostnaderna är helt omöjliga för regeringen
              att påverka.
            </seg>
            <seg n="e126fa96">
              Jag måste fråga: Har regeringen verkligen gjort alla diplomatiska
              ansträngningar man kan för att förhindra införandet av de ryska
              virkestullarna, som ju är förödande för hela frihandelssystemet
              och förödande för både den svenska och den finska skogsindustrin?
              Det är möjligt att regeringen har gjort allt man kan, men tyvärr
              är resultatet väldigt magert.
            </seg>
            <seg n="6f7f4923">
              Energipriserna och energikostnaderna har tidigare varit den starka
              konkurrensfördel som mycket av den framgångsrika basindustrin
              har byggt på. Denna konkurrensfördel har steg för steg försvunnit,
              och i dag har vi egentligen inte särskilt mycket lägre energipriser
              än konkurrentländerna. Och det är i en situation där vi har de
              kanske lägsta produktionskostnaderna för elenergi som något land
              i världen har. Vi borde egentligen, med undantag av Island, kunna
              hålla Europas lägsta energipriser. Men tyvärr är det inte så,
              utan vinstnivåerna i de energiproducerande bolagen har stigit
              till astronomiska nivåer.
            </seg>
            <seg n="aebce18c">
              Jag ser ingen annan lösning på det här än att regeringen ger
              tydligare ägardirektiv till Vattenfall, som ju är det statliga
              bolag som vi faktiskt förfogar över, att arbeta mer långsiktigt
              och jobba mer med långa elavtal för den elintensiva industrin
              för att ge den konkurrenskraftiga energipriser. Det finns ingen
              anledning, som jag ser det, att vi ska prisa ut vår viktigaste
              energinäring bara för att öka priserna i det statliga elproducerande
              bolaget.
            </seg>
          </u>
          <note type="speaker" n="f50dbad8">
            Anf. 62 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-20" n="a5869064">
            <seg n="6046d4a4">
              Herr talman! Eftersom jag kommer från de trakter som jag gör,
              tror jag att jag förstår basindustrins villkor väldigt väl.
            </seg>
            <seg n="747357a1">
              Jag ser gruvnäringen växa som aldrig förr, naturligtvis mycket
              tack vare den öppning av prospekteringen som den förra borgerliga
              regeringen genomförde. Nu ser vi gruvföretag från hela världen
              komma till Sverige för att undersöka vad vi har för råvaror, som
              i många fall också blir brytvärdiga. De exempel som nämns på investeringar
              är helt otroliga, till exempel 2 000 jobb i Pajalaregionen och
              den utveckling som vi såg i Kiruna och Gällivare när man fann
              fyndigheterna där. Detta händer också på många andra ställen.
            </seg>
            <seg n="fa6af11a">
              Skogsindustrin är lika viktig. Naturligtvis utsätts man nu för
              en tuff konkurrens, inte minst på grund av att dollarns värde
              har sjunkit. Men skogsindustrin har ändå en framtid, därför att
              dess råvara kommer att vara viktig också framöver.
            </seg>
            <seg n="e4e333b6">
              När jag lyssnar till socialdemokrater, beroende på vilka det
              är som är här och debatterar, har jag väldigt svårt att få det
              att gå ihop. Ena gången är det ett gäng här som pratar om basindustrins
              stora betydelse. Basindustrin ska ha låga energipriser, de ska
              ha goda villkor och allt möjligt. Sedan går det bara några dagar
              tills jag får en ny interpellation som handlar om hur vi ska ha
              höga miljökrav och hur vi ska ha högre miljökrav och högre ambitioner
              i Sverige är vad man har utomlands.
            </seg>
            <seg n="a475320c">
              När jag träffar svensk basindustri säger de så här till mig:
              Vi konkurrerar globalt. Om vi ska kunna klara att vara kvar i
              Sverige och i Europa måste vi ha villkor som är någorlunda likvärdiga
              med dem som våra konkurrensländer runt om i världen har.
            </seg>
            <seg n="b708fc0d">
              Därför är Socialdemokraternas hållning så orimlig. Ni säger att
              vi ska minska koldioxidutsläppen med 40 procent och att vi ska
              göra det bara här i Sverige ni har ännu inte redovisat någon handlingsplan
              som skulle leda till detta medan vi säger: Låt oss ta 35 procent,
              varav 30 procent i Sverige, och sedan kan vi göra en del utomlands.
              Vi har dessutom en handlingsplan som är rätt tuff i sig för att
              åstadkomma detta. Vi säger också att vi måste få en global överenskommelse
              så att den svenska basindustrin kan ha samma spelregler som basindustrin
              i övriga Europa och i övriga världen.
            </seg>
            <seg n="b1f98403">
              Mina vänner, ni har dubbla budskap. Å ena sidan vill ni ha jättehöga
              miljöambitioner. Å andra sidan vill ni hålla er väl med svensk
              basindustri. Jag tror att det är den svenska regeringens balanserade
              hållning som gör att svensk basindustri känner större tilltro
              till oss när det gäller att leda det här landet.
            </seg>
            <seg n="4a586cb3">
              Vad är det som krävs i svensk basindustri? Bland annat behövs
              det bättre utbildad arbetskraft. Det misslyckande som ni stått
              för när det gäller skolpolitiken är ju en av förklaringarna till
              att vi inte har välutbildad arbetskraft i dag. Nu gör vi reformer
              på det området, tack och lov. Det är inte mer av Amsutbildning
              som svensk basindustri vill ha, utan de vill dels ha kvalificerat
              folk som har fått en bra grund i grundskolan och gymnasieskolan,
              dels att det ska finnas en högre utbildning som passar deras behov.
            </seg>
            <seg n="78187c17">
              Innovationspolitiken är viktig. Vi behöver bygga fler kluster
              kopplade till svensk basindustri. Det är också den svenska regeringens
              ambition i forsknings- och innovationspropositionen som vi lägger
              fram i höst.
            </seg>
            <seg n="b827d846">
              Långsiktig klimat- och energipolitik är också en sådan sak som
              är kopplad till globala villkor liksom infrastruktur, helt givet.
              Vi gjorde den enskilt största satsningen på mycket länge i en
              budget nu senast med 1,2 miljarder på skötsel och underhåll. Det
              fattades 100 miljarder i sossarnas gamla planer, och de påminde
              rätt mycket om sovjetiska femårsplaner, det vill säga otroligt
              höga ambitioner men inte motsvarande pengar.
            </seg>
            <seg n="4114b22f">
              Man säger att det var ett dukat bord. Ja, det var dukat med räkningar
              som var inskickade från alla håll och kanter i Sverige. Det är
              därför vi också har en situation i dag där vi måste fylla på för
              att få en infrastruktur som fungerar i hela Sverige.
            </seg>
          </u>
          <note type="speaker" n="9c8c4a45">
            Anf. 63 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-3" n="24d91714">
            <seg n="153907f7">
              Herr talman! Maud Olofsson gör sin analys av det Sverige hon
              övertog hösten 2006. Jag måste bara för protokollets räkning konstatera
              att Maud Olofsson far med osanning.
            </seg>
            <seg n="52392e3c">
              Vi är en av Europas starkaste ekonomier. Vi har sjunkande arbetslöshet.
              Ni tog över i högkonjunktur. Staten har en välfylld kassa. Den
              här regeringen väljer att sänka skatterna med 65 miljarder. Det
              är klart att man kan bli fundersam när ministern står och skryter
              med en satsning på 1,8 miljarder på infrastruktur. Det behöver
              naturligtvis satsas mer. Det är därför vi har den här debatten.
            </seg>
            <seg n="0cab8b05">
              Vi tycker att det är viktigt att man satsar både på arbetsmarknadspolitiska
              utbildningar och på den reguljära utbildningen. Satsningen på
              teknikcollege bland annat i Örebro län har varit en jätteviktig
              del. Det finns faktiskt en basindustri som efterfrågar inte bara
              gymnasiala utbildningar utan någonting mer.
            </seg>
            <seg n="555495e3">
              Det man nu säger från den borgerliga regeringen är: Nej, utbildning
              är inte så viktigt. Hushållsnära tjänster är viktigt. Vi satsar
              ett par miljarder på det också.
            </seg>
            <seg n="d06ea032">
              Vi pratar om en industri som omsätter massor med pengar och bidrar
              till stora exportintäkter till Sverige. Det är klart att jag blir
              lite förvånad när jag inte får några svar på mina frågor, vad
              man egentligen vill göra konkret.
            </seg>
            <seg n="d4462936">
              Om jag ska ta ett konkret exempel kan jag nämna att vi i fredags
              presenterade vårt besked för svensk fordonsindustri. Vi säger
              att ni är viktiga för Sverige, ni är viktiga för jobb, konkurrenskraft
              och forskning. Därför är vi beredda att satsa pengar på gemensamma
              fordonsforskningsprogram. När får industrin sådana besked av Maud
              Olofsson? Det undrar jag, herr talman. Det vore intressant att
              få reda på.
            </seg>
            <seg n="9595b461">
              Jag tycker också att det är viktigt när man diskuterar infrastruktursatsningar
              att säga att det faktiskt sker en överföring av kostnader på kommuner
              och landsting. Om kommuner och landsting ska överta satsningar
              på infrastruktur är det klart att de inte kommer att ha råd att
              satsa så mycket som de kanske måste göra på utbildning. På en
              mindre ort, Degerfors till exempel, där man nu diskuterar hur
              många skolor man kan behålla är det klart att man ställs inför
              väldigt tuffa beslut samtidigt som man har en industri som efterfrågar
              större satsningar på infrastruktur. Och de pengarna har inte den
              här kommunen i dag att bidra med själv. Det är därför jag tycker
              att det är viktigt att se helheten i politiken på både Åsa Torstenssons
              område och Maud Olofssons område, som vi nu diskuterar.
            </seg>
            <seg n="0371fb08">
              Jag tycker att det blir konstigt när vi får höra kritik från
              den borgerliga regeringens företrädare för att vi inte tar basindustrin
              på allvar. Det är precis det vi gör. Vi tar deras frågor på allvar.
              Jag har inte tagit som min uppgift att framföra deras synpunkter
              i alla frågor, det tänker jag inte göra, utan det jag efterfrågar
              är att vi har en bra politik som också ger möjlighet till nya
              jobb på de orter där basindustrin finns. Då krävs det också att
              regeringen gör någonting när det gäller näringspolitiken och inte
              bara pratar.
            </seg>
            <seg n="81f366a9">
              Herr talman! Jag skulle i alla fall vilja veta på vilket sätt
              basindustrin gynnas av att man drar ned på arbetsmarknadspolitiken.
              Jag skulle gärna vilja veta hur basindustrin kan gynnas av att
              man ställer lägre krav på dem som ska gå i gymnasiet i framtiden.
              Jag skulle också vilja veta hur basindustrin kan gynnas av att
              man sänker skatten och subventionerar hushållsnära tjänster. Jag
              kan inte se den kopplingen. Och jag skulle vilja veta hur regeringen
              ställer sig till de branschprogram som vi har tyckt vara viktiga.
              Det är en viktig näringspolitik för Sverige.
            </seg>
          </u>
          <note type="speaker" n="3090411a">
            Anf. 64 BERIT HÖGMAN (s):
          </note>
          <u who="berit_hogman_17a4be" xml:id="i-c408e63596ebcb13-1" n="a8edb18b">
            <seg n="957cb1b0">
              Herr talman! Jag tycker att det skulle vara bra om Maud Olofsson
              åtminstone försökte att svara på de frågor som vi tre ställer
              i den här interpellationsdebatten. Jag talade om ett framgångsrikt
              projekt, ett av de 16 bästa i Europa, nämligen Paper Province
              och det särskilda projektet för energieffektivisering.
            </seg>
            <seg n="4db38370">
              Ni kan naturligtvis, precis som vi, välja att ta en del av Vattenfalls
              vinster till investering i exempelvis basindustrins energieffektivisering,
              om viljan finns. Vi konstaterar att viljan saknas.
            </seg>
            <seg n="c775717a">
              De allra flesta kommuner med basindustri är kommuner som inte
              längre växer befolkningsmässigt. De allra flesta län, landsting
              eller regioner med mycket basindustri är inte heller de som befolkningsmässigt
              växer. Nu har regeringen fryst bidragen till den lokala och regionala
              nivån med hänvisning till att skatteintäkterna ökar. Det är visserligen
              sant. Men redan nästa år beräknar kommuner och landsting att gå
              back med 1 miljard. I ett sådant läge fortsätter regeringen att
              påstå att satsningar på näringslivet är någonting som ska ske
              lokalt och regionalt. Det innebär ju, precis som Eva-Lena Jansson
              sade att driften av en skola, en vårdcentral, ett sjukhus eller
              en kulturinstitution får ställas mot en nödvändig näringslivssatsning.
            </seg>
            <seg n="1eb3702d">
              Att direktörer i Djursholm har fått kraftiga skattelättnader
              har ju inte inneburit bättre förutsättningar för forskning och
              utveckling inom Paper Province i Värmland. Är det verkligen så
              att den borgerliga regeringen nu har kommit på och bestämt att
              det är kommuner och landsting som ska ta ett större ansvar för
              näringslivspolitiken och näringslivsutvecklingen? I sådana fall
              är det en gigantisk kursförändring mot tidigare inställning hos
              borgerliga regeringar.
            </seg>
          </u>
          <note type="speaker" n="50ca832a">
            Anf. 65 HANS STENBERG (s):
          </note>
          <u who="hans_stenberg_6f64dd" xml:id="i-9f8ace3ba5cd781e-1" n="6b8ee89e">
            <seg n="3c308024">
              Herr talman! När man läser näringsministerns svar ser man att
              hon talar om behovet av kompetent arbetskraft i basindustrin.
              Jag skulle vilja veta hur regeringens neddragningar på komvux,
              på arbetsmarknadsutbildningen och färre högskoleplatser underlättar
              kompetensförsörjningen för basindustrin. För mig går det inte
              ihop.
            </seg>
            <seg n="4d262956">
              Sedan förstår jag att näringsministern mycket hellre talar om
              gruvnäringen och gör en utflykt in i miljöpolitiken än att tala
              om hur man ska ge basindustrin konkurrenskraftiga energipriser.
            </seg>
            <seg n="0c02e0b9">
              När man hör Maud Olofssons utläggning om hur sakta vi ska minska
              koldioxidutsläppen i landet tycker jag att det känns som om man
              måste påminna om en sak. Den svenska elproduktionen är nästan
              helt fri från koldioxidutsläpp. Den består nästan helt och hållet
              av vattenkraft och kärnkraft. Varför den diskussionen ska in i
              det här förstår jag inte. Vi har en ren och mycket billig elproduktion
              i Sverige som borde innebära att vi kunde ha Europas lägsta energipriser,
              möjligen med undantag för Island.
            </seg>
            <seg n="e6224f83">
              Men tyvärr verkar det som om näringsministern inte är villig
              att göra ett dugg för att åstadkomma den här nödvändiga förändringen
              för den svenska basindustrin. Jag tycker faktiskt att det är dags
              att näringsministern börjar kliva in i sin roll. Det är dags att
              lämna oppositionsrollen. Jag är faktiskt trött på att höra en
              minister som till 99 procent talar om vad socialdemokratiska regeringar
              har gjort och inte har gjort tidigare och inte vill tala om sin
              egen politik. Det är dags för det nu.
            </seg>
          </u>
          <note type="speaker" n="2fd0a0fb">
            Anf. 66 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-21" n="a5869064">
            <seg n="817ac951">
              Herr talman! Låt mig börja med att säga att när vi tillträdde
              fanns det 1 miljon människor i utanförskap. Socialdemokraterna
              må ha glömt detta. Det var 1 miljon människor som inte gick till
              jobbet en vanlig dag. 550 000 förtidspensionerade, varav många
              var unga, var det vi fick ta över.
            </seg>
            <seg n="fa679273">
              I dag har vi minskat utanförskapet med 164 000 personer. Det
              är rekord i Sverige. Det är därför som människor nu ser att det
              kommer ökade skatteintäkter till kommunerna, vilket också gynnar
              Degerfors kommun. Ökade skatteintäkter till landstinget innebär
              hemma i mitt eget landsting plus 190 miljoner kronor. Det är den
              generella politik där människor är i arbete. Jag trodde att ett
              arbetarparti som Socialdemokraterna förstod att arbete är bra
              för ett samhälle, både för enskilda personer och för det gemensamma.
            </seg>
            <seg n="146384e9">
              Att jag kritiserar er socialdemokrater när ni pratar med dubbla
              tungor är för att ni säger en sak när ni pratar basindustri men
              en helt annan sak när ni pratar klimatfrågor. När ni säger minus
              40 procent när det gäller koldioxidutsläppen vill jag veta vad
              det innebär i ökade kostnader för svensk basindustri. Berätta
              det för mig! Berätta det för svenska folket! De måste få veta
              att er politik inte håller ihop. Ni säger en sak på det ena mötet
              och en helt annan sak på ett annat möte.
            </seg>
            <seg n="c13ffc28">
              Sedan tror jag ju inte mina öron när jag hör Hans Stenberg börja
              prata om statlig prispolitik på energiområdet. Hans stenberg vet
              mycket väl att staten inte kan gå in och prissätta energin, för
              vi befinner oss i ett gemensamt arbete tillsammans med andra EU-länder.
              Vi kan inte subventionera olika industrigrenar. Däremot kan vi
              se till att energiinvesteringarna ökar, att överföringskapaciteten
              ökar och att vi får ökad konkurrens när det gäller energi. Det
              är ett bra sätt att se till det finns tillgång och också möjligheter
              att konkurrera på energimarknaden. Det är precis det som händer
              nu.
            </seg>
            <seg n="deea6ce8">
              Utbildning för basindustrin är nyckeln, och tro inte annat än
              att den skolpolitik som ni ansvarade för, där eleverna inte fick
              tillräcklig kunskap, inte fick påverkan på svensk basindustri.
              Nu rustar vi skolan. Det är bättre lärarutbildning och mer kvalitet
              i skolan. Det är yrkes- och lärlingsutbildning tillsammans med
              högskoleförberedande utbildning. Det är mer kvalitet i den högre
              utbildningen. Det är forskning och innovation så att vi ligger
              i världsklass så att vi kan jobba tillsammans med svensk basindustri.
              Det är inte fler Amsåtgärder som basindustrin efterfrågar. Inget
              av företagen efterfrågar det. Man efterfrågar bra skola och bra
              högre utbildning så att man kan få kvalificerad arbetskraft.
            </seg>
            <seg n="7354ef10">
              Till sist vill jag säga att svensk skogsindustri, svensk gruvindustri
              och annan basindustri är otroligt viktigt för oss. Jag tror att
              man inom industrin ser att de generella åtgärder som vi genomför,
              som skapar långsiktighet och stabilitet, där vi förstår att de
              agerar på en global marknad och måste ha global konkurrenskraft,
              är viktiga för svensk basindustri. Vi har gemensamma program för
              basindustrin, riktat mot miljöområdet, riktat mot energieffektivisering.
              På det sättet finns vi i ett nära samarbete med svensk basindustri
              och inte bara, vill jag säga, med svensk bil- och fordonsindustri
              utan med många delar av svensk basindustri.
            </seg>
            <seg n="7959b9cf">
              Jag hoppas naturligtvis att vi också, genom skogsnäringen, kan
              få en ökad produktion när det gäller energi, en effektivare skogsanvändning
              som gör att råvarorna räcker till fler saker. Det har vi också
              lagt fram en skogsproposition om, som precis finns på riksdagens
              bord. Det finns många fina åtgärder som leder till att vi får
              en bättre utveckling. Det är klart att svensk basindustri är otroligt
              viktig för Sverige också för många andra småföretag. Den generella
              företagspolitik som vi genomför är en god hävstång för att de
              också ska kunna vara här i Sverige framöver.
            </seg>
          </u>
          <note type="speaker" n="86fae233">
            Anf. 67 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-4" n="24d91714">
            <seg n="d6b5fcb7">
              Herr talman! Arbetslöshetsstatistiken ska väl egentligen inte
              dras här, men jag kan hålla med Maud Olofsson om en sak. Arbetslösheten
              har gått ned i vissa kommuner. Det gäller till exempel Degerfors
              kommun, där Outokumpu nu har satsat 1,8 miljarder för att öka
              sin verksamhet. Men det man också ska veta är att socialbidragen
              har ökat. Kostnaden för socialbidrag och försörjningsstöd har
              ökat i Degerfors kommun. Mycket tyder på att väldigt många av
              dem som har blivit utkastade från a-kassan, fått en lägre ersättning,
              nu tvingas ta försörjningsstöd för att komplettera sin inkomst
              för att över huvud taget uppnå drägliga levnadsvillkor. Det tror
              jag inte att man ska glömma när man pratar om de här frågorna.
            </seg>
            <seg n="21998c82">
              Jag tycker att det är viktigt att vi diskuterar förutsättningarna
              för basindustrin och ser vad man kan göra. Jag upplevde faktiskt
              inte att jag fick svar från näringsministern den här gången heller.
              Socialdemokraterna har till exempel sagt så här till svensk fordonsindustri:
              Ni är viktiga för Sverige, för jobb, konkurrenskraft och forskning.
              Därför är vi beredda att satsa pengar på ett gemensamt fordonsforskningsprogram.
              Då är min fråga: När får industrin det beskedet av Maud Olofsson?
              Det tycker jag var en ganska enkel fråga, herr talman. Jag hoppades
              att jag skulle få svar på den.
            </seg>
            <seg n="fec79e61">
              Jag och Hans Stenberg ställde dessutom frågan: Hur kan basindustrin
              tjäna på att man drar ned på komvux, att man försämrar den svenska
              grundskolan och att man minskar satsningarna på högskolan? Hur
              kan basindustrin tjäna på det? Hur kan man tjäna på att det inte
              finns arbetsmarknadspolitiska utbildningar, till exempel kvalificerade
              utbildningar? Hur kan basindustrin tjäna på det? Och hur kan det
              vara bra för kommunerna att de ska överta den näringspolitiska
              verksamheten när Maud Olofsson uppenbarligen har abdikerat. Det
              skulle jag vilja ha svar på, herr talman.
            </seg>
          </u>
          <note type="speaker" n="ee71984e">
            Anf. 68 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0a5fb839a8802e8d-22" n="a5869064">
            <seg n="00edf3e6">
              Herr talman! Vad svensk basindustri behöver är god infrastruktur.
              Då duger det inte att göra som Socialdemokraterna gör; att inte
              finansiera alla de löften som man gav under den förra regeringens
              tid. Nu måste vi steg för steg återupprätta förtroendet för svensk
              infrastrukturpolitik. Det första steget togs i höstas: 1,2 miljarder
              kronor till skötsel och underhåll. Vi kommer att återkomma med
              en infrastrukturproposition till hösten, och en närtidssatsning.
              Det återstår en hel del att göra för att städa det bord som Socialdemokraterna
              lämnade efter sig med minus 100 miljarder.
            </seg>
            <seg n="fd7f721c">
              Det andra handlar om kompetensförsörjning. Vi förbättrar nu grundskolan.
              Vi ser till att barnen lär sig det de ska lära sig i skolan. Vi
              har kvalitet i främsta rummet. Vi har bättre lärarutbildning,
              uppföljning av kunskapsnivåer och högre kvalitet. Vi har lärlings-
              och yrkesutbildning som anpassas efter att elever är olika och
              efter att också företag ställer olika krav. Vi höjer kvaliteten
              på universitet och högskolor. Tidigare siktade man bara på antalet
              platser. Nu siktar vi på kvalitet.
            </seg>
            <seg n="17f8d369">
              Det som vi också ser till att leverera är en långsiktig energi-
              och klimatpolitik som står i samklang med övriga världen så att
              inte vår svenska basindustri får andra villkor än basindustrin
              i andra delar av världen. De behöver likvärdiga villkor. De behöver
              bra konkurrenskraft. Vi ser till att vi får intäkter i form av
              skattebetalare, det vill säga att fler människor kommer i arbete.
              164 000 fler i arbete, 164 000 färre i utanförskap det är resultatet
              av regeringens politik. Jag är otroligt stolt över att vi kan
              säga till alla dem som stått utanför, de 164 000, att vi steg
              för steg kommer att fortsätta det här arbetet. Se alla dessa 164
              000 som nu kan försörja sig själva, som kan bidra till det svenska
              folkhushållet! Jag tycker att det är en fantastisk insats, och
              jag tror att svensk basindustri är väldigt glad över att det äntligen
              finns en regering som tar sysselsättningsfrågan på allvar.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="a9c8da8f">
            10 § Svar på interpellation 2007/08:553 om förbättrad tolkservice
            för döva, hörselskadade och döva med synskada
          </note>
          <note type="speaker" n="41733c27">
            Anf. 69 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-16801d6a794f8d47-0" n="e070f8a1" next="i-010737b0b8155614-0">
            <seg n="83d3a294">
              Herr talman! Maria Kornevik Jakobsson har frågat mig vilka åtgärder
              jag avser att vidta för att förbättra och trygga tillgången till
              tolkar för gruppen döva, hörselskadade och döva personer med synskada
              så att de, i likhet med alla människor, kan ta del av samhällslivet.
            </seg>
            <seg n="1c7146d2">
              I den nationella handlingsplanen för handikappolitiken Från patient
              till medborgare slås det fast att personer med funktionshinder
              ska ha samma möjligheter som andra att delta i samhället (prop.
              1999/2000:79). Övergripande gäller principen om lika rättigheter,
              vilket betyder att individens behov måste ligga till grund för
              samhällsplaneringen och att alla resurser måste användas på ett
              sådant sätt att det ger varje individ lika möjligheter att delta
              i samhället. Varje samhällssektor ska därför utforma och bedriva
              sin verksamhet så att den blir tillgänglig för alla medborgare,
              inklusive personer med funktionsnedsättning. Kostnader för de
              nödvändiga anpassningsåtgärderna ska finansieras inom ramen för
              den ordinarie verksamheten enligt den så kallade ansvars- och
              finansieringsprincipen.
            </seg>
          </u>
          <note n="f02e7ea1">
            När det handlar om myndighetsutövning finns bestämmelser om anlitande
            av tolk i förvaltningslagen (1986:223).
          </note>
          <u who="nina_larsson_c91cec" xml:id="i-010737b0b8155614-0" n="e070f8a1" prev="i-16801d6a794f8d47-0">
            <seg n="84c6f4ab">
              Enligt förordningen (2000:630) om särskilda insatser för personer
              med funktionshinder som medför nedsatt arbetsförmåga kan ekonomiskt
              stöd ges till kostnader med högst 50 000 kronor per år för tolk
              åt barndomsdöva, dövblinda, vuxendöva och hörselskadade som tar
              del av utbildning inom ett företag. Vidare kan i vissa fall stöd
              till personligt biträde lämnas med högst 50 000 kronor per år
              till en arbetsgivare eller den som har kostnaden för biträdet.
              Till företagare som har funktionshinder som medför stora kommunikationssvårigheter
              får ekonomiskt stöd lämnas med högst 100 000 kronor per år.
            </seg>
            <seg n="dfa31828">
              Därutöver har landstinget en skyldighet att enligt 3 b § hälso-
              och sjukvårdslagen (1982:763) erbjuda dem som är bosatta inom
              landstinget, eller som är kvarskrivna enligt 16 § folkbokföringslagen
              (1991:481) och stadigvarande vistas där, tolktjänst för vardagstolkning
              för barndomsdöva, dövblinda, vuxendöva och hörselskadade. Genom
              denna lagstadgade skyldighet att erbjuda tolk har riksdagen gett
              denna grupp en starkare rätt till tolk för teckenspråkiga än för
              andra personer med annat språk än svenska.
            </seg>
            <seg n="2b15f7c0">
              I betänkandet Översyn av teckenspråkets ställning (SOU 2006:54)
              uppmärksammades att gränserna är oklara mellan vad som ingår i
              den vardagstolkning som landstingen ska erbjuda och finansiera
              och den tolkning som annan huvudman ska ansvara för och finansiera.
              Regeringen har därför gett ett uppdrag till Socialstyrelsen att
              kartlägga hur bestämmelsen i 3 b § hälso- och sjukvårdslagen (1982:763)
              tillämpas samt tydliggöra vad som ingår i den vardagstolkning
              som landstinget ska erbjuda. Uppdraget ska redovisas senast den
              31 december 2008. Exempel på gränsdragningsproblem är bland annat
              när det handlar om tolk i arbetslivet, insatsen ledsagarservice
              enligt lagen (1993:387) om stöd och service till vissa funktionshindrade
              och om ett tolkuppdrag är en följd av myndighetsutövning eller
              om det faller under vardagstolkningen.
            </seg>
            <seg n="8d92d61b">
              Regeringen har även från och med årsskiftet infört en ny fördelningsmodell
              av statsbidraget till landstingens tolktjänst. Den nya fördelningsmodellen
              tar i högre grad hänsyn till landstingens faktiska kostnader för
              tolkverksamheten eftersom det har visat sig att statsbidragets
              andel av totalkostnaden varierar väsentligt mellan landstingen.
              Den nya fördelningsmodellen införs successivt under tre års tid.
            </seg>
          </u>
          <note type="speaker" n="5becaea8">
            Anf. 70 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-26a2473cf230c67b-0" n="843574b2">
            <seg n="f25c408c">
              Herr talman! Jag vill tacka Maria Larsson för svaret.
            </seg>
            <seg n="6ff0aa4e">
              Det är mycket bra att man i betänkandet Översyn av teckenspråkets
              ställning har uppmärksammat att gränserna är oklara mellan vad
              som ingår i den vardagstolkning som landstinget ska erbjuda och
              finansiera och den tolkning som annan huvudman ska ansvara för
              och finansiera. Det är också mycket bra, precis som Maria Larsson
              sade, att det nu har kommit en ny fördelningsmodell för statsbidraget.
            </seg>
            <seg n="0b2fbdf2">
              Det finns i dag ca 10 000 personer i Sverige som är födda döva,
              barndomsdöva, och har teckenspråk som sitt förstaspråk. Ytterligare
              20 000 personer använder teckenspråk. Det är en relativt liten
              grupp som inte bråkar och skriker för att få sina rättigheter
              tillgodosedda. Många lever i dag i ett helt onödigt utanförskap.
              Därför är det bra att regeringen är på gång för att åtgärda detta.
              Men det är en rätt lång väg kvar att gå.
            </seg>
            <seg n="7c0cf8ac">
              Herr talman! För att teckenspråkiga döva, hörselskadade och dövblinda
              ska kunna fungera i arbetslivet är det viktigt att de får den
              tolkservice som är nödvändig. Tolk på arbetsplatsen ingår i vardagstolkningen
              och finansieras av landstingen med max 20 timmar per månad. Därutöver
              ska arbetsgivaren stå för kostnaden. Arbetsgivaren ska stå för
              kostnaden! Eftersom det blir kostsamt för den enskilde arbetsgivaren
              blir konsekvenserna att teckenspråkiga arbetstagare inte har samma
              möjlighet att delta i konferenser, fortbildningar och utbildningar
              knutna till arbetet. De ställs utanför och får svårt att avancera
              på arbetsplatsen, och de hänger inte med i löneutvecklingen om
              de får ett arbete.
            </seg>
            <seg n="da7655d7">
              Allt fler döva vill starta egna företag men har mycket begränsade
              möjligheter att få den tolkservice som är nödvändig för att de
              ska kunna driva företaget. Teckenspråkiga egna företagare har
              svårt att konkurrera på arbetsmarknaden eftersom de själva får
              stå för de tolkkostnader som överskrider de medel som beviljas
              av Ams. Döva med goda affärsidéer som försöker driva egna företag
              har blivit tvungna att ge upp eftersom de inte får den hjälp de
              måste ha.
            </seg>
            <seg n="48403d64">
              Jag kan nämna ett exempel. Ett dövt par som driver ett eget mindre
              företag hade anmält sig till en utbildning för egna företagare.
              De hade beställt tolk ett helt år i förväg för kurstillfällen
              en gång per vecka. De har inte beviljats tolk. Först nu ett år
              efter har de beviljats tolk vid ett kurstillfälle. Alltså har
              de missat en för dem mycket viktig utbildning.
            </seg>
            <seg n="03137303">
              Kan minister Maria Larsson utveckla sin syn, och vår syn, på
              dövas möjligheter att ha ett arbete och driva ett företag?
            </seg>
          </u>
          <note type="speaker" n="c27998c3">
            Anf. 71 LARS-IVAR ERICSON (c):
          </note>
          <u who="jan_ericson_aca06f" xml:id="i-860c43aa28207d8e-2" n="1b660976">
            <seg n="9ffa51d7">
              Herr talman! Först vill jag säga ett tack till Maria Kornevik
              Jakobsson som har aktualiserat en viktig fråga. Och sedan vill
              jag tacka minister Maria Larsson för svaret.
            </seg>
            <seg n="688c3437">
              Under förra mandatperioden ställde jag två liknande interpellationer.
              Då hade jag en känsla av att det jag ville säga inte riktigt gick
              fram till berörda statsråd. Det berodde inte på nedsatt hörsel
              från de svarandes sida utan snarare på att de inte ville lyssna
              och ta emot mina argument för att förbättra situationen för hörselskadade
              döva.
            </seg>
            <seg n="46623719">
              Nu har vi fått en regering som verkar bry sig mer om de personer
              som har någon form av funktionsnedsättning. Vi ser fram emot kloka
              beslut som minskar deras utanförskap i samhället.
            </seg>
            <seg n="5f09737b">
              De flesta av oss har mött eller kommer att möta någon person
              som är döv. Den personen har rätt att bli bemött på ett korrekt
              sätt. Genom närvaron av en tolk kan vi samtala, och då ska vi
              inte tala till tolken utan genom tolken. En väl utbyggd tolkservice
              är en självklarhet i ett välfärdsland, men så är inte alltid fallet
              här i Sverige.
            </seg>
            <seg n="0af48eea">
              Låt mig få lyfta fram ett exempel från mitt prästyrke. En älskad
              mormor dör. På begravningsgudstjänsten finns det dövtolk närvarande
              som tolkar allt, inklusive sånger och psalmer. Jag noterar att
              barnbarnet, som är dövt, följer med i vad som händer. Men vid
              minnesstunden efteråt har inte landstinget resurser att bidra
              med tolk, och då är han utestängd.
            </seg>
            <seg n="aeae19d7">
              Ett annat exempel är behovet av tolkar efter kontorstid på kvällar
              eller helger. Då gäller det att vara ute i god tid. Men allt kan
              inte förutses. Med en veckas varsel kan det bli föräldramöte för
              en skolklass, och den döva pappan kan inte gå dit eftersom det
              inte finns en tolk tillgänglig. Han avstår från att gå dit. Om
              han går dit får han sitta där och titta utan att vara delaktig.
            </seg>
            <seg n="b55cef90">
              Herr talman! Eftersom Maria Larsson är folkhälsominister vill
              jag lyfta fram en grupp döva som har det extra svårt. Jag tänker
              på alla dem som drabbas av psykisk ohälsa. De har små möjligheter
              att få behandling. Det saknas psykologer och psykiatrer som kan
              kommunicera obehindrat på teckenspråk. Det finns inte heller några
              behandlingshem för döva ungdomar. Det behövs både barnpsykiatriska
              utredningsplatser och behandlingshem med goda kunskaper om dövas
              situation och teckenspråk som kommunikationskompetens. Erfarenheter
              visar att socialförvaltningar har svårt att erbjuda åtgärder som
              räcker när det gäller både teckenspråks- och specialkompetens.
              Ärenden avslutas alltför ofta utan att någon hjälp kan erbjudas.
            </seg>
            <seg n="d23c77b9">
              Vi vet att vår nuvarande regering har gjort och kommer att göra
              stora satsningar just på psykiatrin. Det är mycket bra. Är Maria
              Larsson beredd att verka för att dessa stora satsningar på psykiatrin
              också ska innefatta döva med psykisk ohälsa?
            </seg>
          </u>
          <note type="speaker" n="5928867e">
            Anf. 72 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-6eae7919d5f9554a-0" n="e070f8a1">
            <seg n="a2f6921e">
              Herr talman! Det är fantastiskt att vi har teckenspråkstolkning
              uppe på läktaren. Det är så fantastiskt att få det språket också.
            </seg>
            <seg n="3d424fe6">
              Jag besökte Mo Gård för några månader sedan och var med om en
              invigning av en skulptur. Det är en fantastisk verksamhet som
              berör på djupet när man ser hur fint mycket fungerar, men man
              ser naturligtvis också de stora behoven.
            </seg>
            <seg n="9888bf54">
              Interpellanten och meddebattören tar upp flera viktiga frågeställningar.
            </seg>
            <seg n="93c7b0da">
              Ytterst handlar det om precis det som stadgas, nämligen möjligheten
              till delaktighet, inte bara i samhällsliv utan också i arbetsliv.
              Det är någonting som vi i regeringen pläderar väldigt mycket för,
              och där vi har gjort en del. Men min övertygelse är att mer behövs.
            </seg>
            <seg n="7b61ded9">
              Jag blir naturligtvis väldigt glad när jag ser siffrorna som
              gäller nystartsjobben, en åtgärd som vi vidtog för att sänka trösklarna
              till arbetslivet som har vuxit sig väldigt höga för personer med
              funktionsnedsättning. Siffrorna visar att 13 procent av nystartsjobben
              ändå har gått till personer med funktionsnedsättning. Det tycker
              jag är väldigt glädjande siffror, även om väldigt mycket mer behövs.
            </seg>
            <seg n="f76091cb">
              Arbetsmarknadsminister Sven Otto Littorin och jag har till och
              från samtal om just hur vi ska kunna sänka trösklarna ännu mer
              för att fler ska kunna komma in på arbetsmarknaden och få möjlighet
              till ett arbetsliv där man naturligtvis ingår i en arbetsgemenskap,
              där man kan känna delaktighet och tillhörighet och att den kompetens
              som man är bärare av ska kunna användas på ett bra sätt. Det är
              en angelägen uppgift, och där har jag inte alla svar i dag. Men
              tro mig, det är ett arbete som pågår kontinuerligt och som vi
              känner är väldigt prioriterat och viktigt. Naturligtvis inkluderar
              jag också möjligheten till eget företagande i detta.
            </seg>
            <seg n="caeaf873">
              Vi har försökt påbörja ett arbete för att förbättra möjligheterna
              för döva och hörselskadade att kunna bli delaktiga genom att de
              faktiskt får tillgång till en tolk. Vi vet alla att språket är
              nerven till relationer med andra människor och till kommunikation
              på olika plan. Avsaknaden av möjligheter att kommunicera hör naturligtvis
              också intimt samman med risken för att få en psykisk ohälsa. Kommunikationen
              är grunden för delaktigheten och för väldigt mycket av meningsfullheten
              i tillvaron och måste vara väl fungerande.
            </seg>
            <seg n="c51d4f26">
              Låt mig säga att den förra borgerliga regeringen 1992 lade fram
              propositionen Stöd och service till vissa funktionshindrade .
              Det blev väldigt mycket siffror när jag läste mitt interpellationssvar,
              och jag ber om ursäkt för det. Men i de formella texterna måste
              man hela tiden hänvisa till den exakta lagstiftningen, och då
              blir det så där tråkiga svar. Men det var en viktig proposition
              som vi lade fram. Där sade vi också att vardagstolkningen skulle
              vidgas och innefatta tolk i arbetslivet, vid nyanställning, vid
              introduktion och vid utbildning inom företag. Då ansåg vi också
              att tolktjänst som man kan erhålla vid daglig verksamhet enligt
              LSS skulle betraktas som vardagstolkning. Men det slogs också
              fast i denna proposition att det inte är möjligt att i varje detalj
              avgränsa vardagstolkningen, utan vi förutsatte då att landstingen
              i sin praktiska verksamhet skulle ge detta en innebörd. I dag
              kan vi väl säga att det inte har fungerat som vi vid den tiden
              då lagstiftningen trädde i kraft trodde att det skulle fungera.
            </seg>
            <seg n="b561d4c3">
              Jag ska be att få återkomma till detta i nästa inlägg.
            </seg>
          </u>
          <note type="speaker" n="7bf897e8">
            Anf. 73 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-26a2473cf230c67b-1" n="843574b2">
            <seg n="241e0501">
              Herr talman! Det är inte bara på läktaren som vi har teckentolk,
              utan det är faktiskt första gången som jag på tv-skärmen ser en
              liten ruta med en teckentolk som egentligen alltid skulle finnas
              där.
            </seg>
            <seg n="f8af3faf">
              Som vi känner till vill regeringen satsa på kommunal och fristående
              utbildning. Vi vill satsa på all utbildning. Men tyvärr är detta
              också ett annat område där döva, hörselskadade och döva med synskada
              drabbas.
            </seg>
            <seg n="c6173c3f">
              Landstingen står för tolkkostnader i samband med utbildning.
              För studier på universitet och högskolor och folkhögskolor finns
              särskilda medel avsatta för teckenspråkstolk. Inom övriga utbildningsformer,
              till exempel komvux gäller helt andra regler, och där är det upp
              till varje kommun att avgöra om de har råd att bevilja tolk. Och
              för privata utbildningar saknas det helt kostnadstäckning.
            </seg>
            <seg n="25305db0">
              Jag kan börja med att berätta om en kille vars högsta dröm var
              att utbilda sig till trädgårdsmästare. För att bli behörig att
              söka till denna kommunala utbildning läste han upp sina betyg
              och slet med det. Han lyckades och blev antagen till utbildningen.
              Man kan förstå hur lycklig han var. Men när skolan fick veta att
              han var döv och behövde tolk avvisades han. Utbildningen skulle
              starta våren 2007, men han fick aldrig börja. I dag är han tyvärr
              arbetslös.
            </seg>
            <seg n="02a4b7a4">
              Jag kan nämna några andra exempel på privata utbildningar. Det
              var två döva flickor som hade blivit antagna till en coachutbildning.
              De kunde inte genomföra den därför att ingen huvudman åtog sig
              kostnaden för tolkar. Detta var ett viktigt arbetstillfälle för
              dem. Men de var döva, och de fick inte denna möjlighet.
            </seg>
            <seg n="814db77b">
              En döv pojke i södra Sverige sökte och antogs till en massageutbildning
              anordnad av en privat utbildningsanordnare. Han beviljades tolk
              via Ams för det första året, men sedan var det stopp. Ingen ville
              betala tolk för hans fortsatta studier, och han vara nära att
              avbryta sin utbildning. Men ibland finns det vardagshjältar. Rektorn
              på skolan, Sveriges Dövas Riksförbund och pojken själv lyckades
              pussla ihop ekonomin, vilket gjorde att pojken fick en tolk och
              kunde fortsätta sin utbildning.
            </seg>
            <seg n="70b05aaf">
              Listan över döva personer som nekas tolk är oändligt lång. Jag
              undrar hur Maria Larsson ser på de dövas möjligheter att få en
              önskad utbildning och precis som alla andra medborgare få sina
              önskningar och livsverk uppfyllda.
            </seg>
          </u>
          <note type="speaker" n="97e4f2fb">
            Anf. 74 LARS-IVAR ERICSON (c):
          </note>
          <u who="jan_ericson_aca06f" xml:id="i-860c43aa28207d8e-3" n="1b660976">
            <seg n="856c92f8">
              Herr talman! År 2010 ska vi ha ett samhälle tillgängligt för
              alla. Vi vet att vägen dit är lång. Det är många små bitar som
              måste passa in för att det ska bli så.
            </seg>
            <seg n="28d98ceb">
              En viktig bit är tillgången till vardagstolkning. Nu ska vi äntligen,
              enligt ministern, få klarhet i vad som ingår i begreppet vardagstolkning.
              Det är ett vitt begrepp. Det kan inrymma mycket. Jag vill avslutningsvis
              påminna om en motion som jag har väckt och där jag tar upp den
              allvarliga bristen på borgerliga vigselförrättare som kan teckenspråk.
              Här är Svenska kyrkan ett föredöme. Vi har många teckenspråkskunniga
              präster som kan förrätta vigsel, men det finns väldigt få borgerliga
              vigselförrättare med teckenspråkskunskaper.
            </seg>
            <seg n="c342367a">
              I Hörselskadades Riksförbunds broschyr står följande:
            </seg>
            <seg n="6eab1d83">
              Vi river ljudbarriärerna. Ingen människa är en ö. Vi behöver
              alla känna oss delaktiga i familjen, på jobbet, i skolan, i samhället.
              Alltså behöver vi kommunicera oavsett hörsel. Riv barriärerna.
              Öppna dörrarna.
            </seg>
            <seg n="ac334ef4">
              Det tycker jag att denna debatt har visat.
            </seg>
          </u>
          <note type="speaker" n="20825995">
            Anf. 75 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-6eae7919d5f9554a-1" n="e070f8a1">
            <seg n="306ace46">
              Herr talman! Vi måste naturligtvis ha ett system som blir väl
              fungerande. Jag påbörjade en liten historisk exposé i mitt förra
              inlägg där jag tydligt ville visa på den lagstiftning som från
              början lades på plats, där vardagstolkning var ett begrepp som
              då skulle hanteras av landstingen i deras praktiska verksamhet.
              Det var där man skulle ge den en reell innebörd. Det skulle innebära
              att döva med flera grupper skulle få sina grundläggande behov
              av tolktjänster tillgodosedda, och det fanns ingen övre eller
              nedre gräns för hur pass omfattande vardagstolkningen i framför
              allt arbetslivet skulle vara.
            </seg>
            <seg n="c5265c17">
              I interpellationssvaret som jag har läst upp står det att också
              andra än arbetsgivaren kan få stöd till personligt biträde. Dessa
              andra kan till exempel vara en anordnare för ett arbetsmarknadspolitiskt
              program. Det kan vara en arbetslivsinriktad rehabilitering eller
              en praktisk arbetslivsorientering.
            </seg>
            <seg n="e9d553e0">
              Från statens sida anslogs 75 miljoner kronor per år som har gått
              till sjukvårdshuvudmännen som ett stöd. Så småningom har vi sett
              att det som landstingen bidrar med själva varierar väldigt mycket
              från landsting till landsting.
            </seg>
            <seg n="8c16b715">
              Det här bidraget från statens sida var inte på något sätt tänkt
              att täcka verksamheten utan skulle ses som ett bidrag för att
              stimulera landstingen att utveckla sin tolkverksamhet.
            </seg>
            <seg n="2ab67d9b">
              Landstingen har hanterat detta olika och uppenbarligen tolkat
              det olika. Det är anledningen till att vi från och med 2008 förändrar
              fördelningsmodellen så att den tar hänsyn till landstingens faktiska
              kostnader. De som har mycket tolkverksamhet ska ha ett större
              bidrag.
            </seg>
            <seg n="62f812c9">
              Det är naturligtvis helt otillständigt, tycker jag när jag får
              signaler från handikapprörelsen, att man nekas tolk med hänvisning
              till att pengarna har tagit slut hos landstingen. Att statsbidraget
              skulle täcka tolkverksamheten hos landstingen är en tolkning som
              aldrig har funnits utskriven, utan landstingens skyldighet är
              att erbjuda en tolktjänst för vardagstolkning. Detta regleras
              i hälso- och sjukvårdslagen.
            </seg>
            <seg n="585b103e">
              Det finns dock olika tolkningar av vad begreppet vardagstolkning
              ska inrymma. Det har vi sett, och det är anledningen till att
              vi nu också har gett uppdraget till Socialstyrelsen att kartlägga
              hur situationen ser ut i dag. De ska också tydliggöra vad som
              ska ingå i den vardagstolkning som landstingen ska erbjuda.
            </seg>
            <seg n="d9ae6c63">
              Det här uppdraget kräver dels att man går igenom tidigare utredningar
              på området. Kunskapen om att det såg ut så här fick vi bland annat
              via Teckenspråksutredningen. Det är också viktigt att Socialstyrelsen
              som har fått uppdraget har möjlighet och tid att ta kontakt med
              brukarorganisationer, med tolkcentraler eller med andra berörda
              så att vi får en bra kartläggning och en bra nulägessituation.
              Därefter ska man också lägga fram förslag på hur begreppet vardagstolkning
              kan specificeras.
            </seg>
            <seg n="4ea77f5b">
              Jag tror att detta är väldigt angeläget och att vi här kan få
              ett klarläggande som också kan skapa betydligt bättre förutsättningar
              för att få en fungerande vardagstolkning i de livssituationer
              där en sådan ska finnas på plats.
            </seg>
          </u>
          <note type="speaker" n="0afebbe5">
            Anf. 76 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-26a2473cf230c67b-2" n="843574b2">
            <seg n="5461c444">
              Herr talman! Barnen vill vi alltid värna om i alla sammanhang.
              I just den här gruppen är det kanske barnen som är mest utsatta.
              Det gäller både hörande barn till döva föräldrar och de barn som
              själva har en hörselskada.
            </seg>
            <seg n="3865574d">
              Jag kan berätta om en döv flicka vars största intresse är ridning.
              Hon skulle börja på ridskola. Hon beviljades tolk endast för fem
              ridlektioner på hela terminen och kunde inte börja eftersom hon
              inte hade chans att tillgodogöra sig ridinstruktionerna.
            </seg>
            <seg n="af3d1a36">
              Ett par döva föräldrar här i Helsingfors anmälde sig och sina
              bebisar till babysim. De beviljades inte tolk. Det förstår ju
              alla att det inte är så enkelt då.
            </seg>
            <seg n="e4216d3a">
              En förälder ville att hennes femåriga dotter skulle gå på simskola
              på sommaren men nekades tolk. Flickan kunde därför inte gå på
              simskolan.
            </seg>
            <seg n="d359cf0e">
              Det finns många fler exempel. Jag har själv varit med på ett
              möte där ett barn fick tolka. Den gossen var nog inte mer än sex
              år men fick tolka för sina föräldrar. Det här är ett litet tag
              sedan, och jag hoppas att det har ändrat sig.
            </seg>
            <seg n="32c21c50">
              Precis som Lars-Ivar Ericson sade kan livet ibland komma emellan.
              Det går fort, saker sker hastigt. Man kanske inte har fem, sex,
              sju eller tio veckor på sig, utan livet kommer emellan. Uppe i
              Norrland var det en döv person som vid två tillfällen tätt efter
              varandra nekades tolk under begravningen av nära släktingar.
            </seg>
            <seg n="26b75e82">
              Jag vet att Maria Larsson, om jag har hört rätt och det tror
              jag att jag har gjort, också har ambitionen att det inte ska vara
              på det här viset.
            </seg>
            <seg n="34fe7816">
              Herr talman! Jag skulle vilja avsluta med en önskan om en utredning
              som ser över hela tolkverksamheten och som ser till helheten,
              för det spretar väldigt. Vi får inte glömma att vi politiker lever
              i visioner, medan övriga medborgare lever ute i verkligheten!
            </seg>
          </u>
          <note type="speaker" n="f4baee50">
            Anf. 77 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-6eae7919d5f9554a-2" n="e070f8a1">
            <seg n="3921c053">
              Herr talman! Min ambition är verkligen att finnas ute i verkligheten
              och möta människor med olika behov, och det är behoven som måste
              vara utgångspunkten för hur vi organiserar samhället och stödinsatserna.
            </seg>
            <seg n="1a3880df">
              Både interpellanten och meddebattören har delgett väldigt många
              berättelser och exempel på hur illa det kan fungera när det är
              som sämst. Det finns naturligtvis skäl att titta över detta så
              att vi kan få en fungerande verksamhet. Det är anledningen till
              att utredningen nu ska göras där vi tydligt kan identifiera hur
              det ser ut i dag men också klargöra för landstingen vad begreppet
              vardagstolkning ska innebära.
            </seg>
            <seg n="e3874a15">
              Behoven ska vara utgångspunkten, och att trygga tillgången genom
              att se till behoven har också varit utgångspunkten för att göra
              denna förändring i statsbidragssystemet. De landsting som är duktiga
              och som kan tillgodose behov ska också ha mer av det statliga
              bidraget. Men vi ska naturligtvis också klargöra för landstingen
              att detta är deras uppgift enligt hälso- och sjukvårdslagen och
              att de statliga pengar som vi kanaliserar är till för att utveckla
              verksamheten.
            </seg>
            <seg n="e01709f5">
              Det här får vara det första steget, och den kartläggningen ska
              vara klar den 31 december 2008. Sedan får vi säkert anledning
              att återkomma till det.
            </seg>
            <seg n="5e4b631b">
              När det gäller Teckenspråksutredningen i stort berör den ett
              stort antal departement där vi har haft en fördelning av uppgifterna
              via en statssekreterargrupp mellan olika berörda departement för
              att all materia som kom i den utredningen också ska tas om hand.
              Det ska göras på respektive departement.
            </seg>
            <seg n="95670b2d">
              Med detta vill jag tacka så mycket för debatten, diskussionen
              och samtalet kring dessa väldigt viktiga frågor där det bara finns
              möjlighet att göra verksamheten bättre. Jag tycker att vi har
              påbörjat det arbetet, både med förändringen av statsbidragssystemet
              och med den översyn som nu ska göras.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="bd051f98">
            11 § Svar på interpellation 2007/08:556 om oberoende mellanhand
            för införande av alkohol från annat EU-land
          </note>
          <note type="speaker" n="0a4b64e6">
            Anf. 78 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-6eae7919d5f9554a-3" n="e070f8a1">
            <seg n="97e084e1">
              Herr talman! Egon Frid har frågat mig hur jag agerar för att
              minska införselkvoterna av alkohol från EU och hur jag agerar
              för att möjligheten för oberoende mellanhand privata ombud inte
              ska kunna öka införseln av alkohol från EU ytterligare.
            </seg>
            <seg n="99dba929">
              Regeringen ser en mycket viktig uppgift i att minska alkoholens
              skadeverkningar genom en restriktiv alkoholpolitik. Det behövs
              åtgärder för en minskad totalkonsumtion av alkohol tillsammans
              med åtgärder som motverkar ett skadligt dryckesbeteende. På så
              sätt kan vi motverka våldsbrott och övergrepp, minska sociala
              problem och förbättra folkhälsan.
            </seg>
            <seg n="c7c78da1">
              Den typ av åtgärder som präglat svensk nationell alkoholpolitik
              statligt detaljhandelsmonopol, höga priser, åldersgränser för
              att köpa alkohol och begränsade öppettider är effektiva medel
              för att hålla nere alkoholskadorna. Sverige har utifrån svenska
              erfarenheter intagit en restriktiv hållning inom EU-samarbetet
              i alkoholpolitiska frågor.
            </seg>
            <seg n="3cfeae17">
              Jag delar uppfattningen att de så kallade indikativa nivåer som
              utgör en måttstock för hur mycket alkohol en enskild person kan
              föra med sig över gränsen utan att behöva erlägga skatt i Sverige
              är orimligt höga. Sverige fortsätter argumentera för att de ska
              sänkas. Vi försöker på olika sätt att öka förståelsen inom EU
              för de problem som den stora införseln av alkohol skapar både
              i Sverige och i andra länder. Målet är att få acceptans för synsättet
              att det krävs åtgärder också på EU-nivå för att komma till rätta
              med dessa problem.
            </seg>
            <seg n="403d4702">
              Den svenska politiken har haft framgångar. Vi har fått ökad förståelse
              för vårt synsätt, men det har inte varit utan hårt arbete och
              utmaningar. En sådan utmaning är de domar från EG-domstolen, bland
              annat det så kallade Rosengrensmålet. Av domarna framgår att det
              svenska förbudet mot att privatpersoner importerar spritdrycker,
              vin och starköl måste anpassas till vad som gäller enligt EG-rätten.
              Regeringen har därför beslutat om en proposition för att EU-anpassa
              svensk alkohollagstiftning.
            </seg>
            <seg n="ab1ff74a">
              Det är ett faktum att Tullverket, efter Rosengrensmålets avgörande,
              gjorde bedömningen att privatinförsel genom ombud inom EG-området
              inte längre kunde betraktas som illegal. Praktiskt har alltså
              privatinförseln via ombud varit möjlig sedan EG-domen föll. De
              nya möjligheterna för privatpersoner har dock inte nyttjats i
              någon större utsträckning. Att döma av en frågeundersökning som
              gjorts tycks antalet Internetbeställningar i vart fall inte ha
              ökat under år 2007. I Finland har dessa möjligheter att via mellanhand
              föra in alkohol funnits sedan deras EU-inträde, vilket inte utnyttjats
              nämnvärt.
            </seg>
            <seg n="195d11af">
              Det är viktigt att notera att alkoholskatt ska erläggas vid den
              typ av införsel som genom detta lagförslag föreslås bli tillåten.
              Vid privatinförsel där köparen inte själv medföljer transporten
              som resande ska en blankett skickas i original till Skatteverket.
              I blanketten, som ska undertecknas av köparen, anges bland annat
              namn och personnummer på mottagaren, transportör och varubeskrivning.
              Köparen ska också ställa säkerhet för betalningen av skatten och,
              inom fem dagar efter det att varorna införts, deklarera dessa.
              Det bör även poängteras att det inte är tillåtet att som ombud
              sälja vidare till någon. Fortsatt detaljhandelsmonopol råder i
              Sverige.
            </seg>
            <seg n="520dd59c">
              Det kan inte uteslutas att det finns anledning att återkomma
              till andra lagstiftningsfrågor, vilket vi också anger i propositionen.
              Regeringen kommer alltså att noga följa utvecklingen på området.
              Regeringen avser bland annat att undersöka möjligheterna att förbättra
              sanktionsmöjligheterna i annan lagstiftning än alkohollagen.
            </seg>
            <seg n="420fcdc7">
              Vi ser en viktig uppgift framför oss när det gäller att driva
              en alkoholpolitik inom EU som värnar folkhälsan. En särskild fråga
              som vi ska lägga kraft på inom EU-samarbetet är att verka för
              att de kontrollmekanismer som finns inom EU när det gäller skatteuttag
              vid alkoholinförsel ska vara effektiva.
            </seg>
          </u>
          <note type="speaker" n="8e286de0">
            Anf. 79 EGON FRID (v):
          </note>
          <u who="egon_frid_c86215" xml:id="i-3af75ac6d583cf91-0" n="3dd61310">
            <seg n="c9048764">
              Herr talman! Jag måste trots allt börja med att tacka Maria Larsson
              för svaret. Jag förstår att Maria Larsson har vinnlagt sig om
              att den här gången skriva ett så långt och utförligt svar som
              möjligt för att dölja det negativa förslaget om införandet av
              oberoende mellanhand, i relation till en i övrigt restriktiv alkoholpolitik
              som Sverige försöker upprätthålla.
            </seg>
            <seg n="eceaffb9">
              Jag har tidigare tackat folkhälsominister Maria Larsson, för
              jag har tyckt att det har varit bra att det just är hon som är
              ansvarig minister för folkhälsofrågorna, vilket på något sätt
              säkerställer en fortsatt restriktiv alkoholpolitik i regeringens
              politik. Tyvärr får jag väl äta upp det nu. Det är inte bara jag
              som i så fall får göra det. Många av Maria Larssons egna partikamrater,
              nykterhetsrörelsen, tull och Systembolaget tycker att det är ett
              kraftigt avsteg från den inriktning som Maria Larsson har redovisat
              i sitt ansvar för ökad folkhälsa och för en fortsatt restriktiv
              alkoholpolitik.
            </seg>
            <seg n="de28c3be">
              Vi är överens om att det är enorma skadeverkningar som en följd
              av de redan generösa införselkvoterna och de indikativa nivåerna.
              Det har varit en negativ utveckling på alkoholområdet i Sverige
              sedan EU-inträdet 1995, och alkoholkonsumtionen har ökat med över
              30 procent på grund av ökad tillgänglighet. Tillgängligheten är
              en avgörande fråga för att fortsätta upprätthålla en stark folkhälsa,
              minska alkoholkonsumtionen och därmed minska alkoholskadorna.
              Vi har inom ramen för totalkonsumtionsmodellen varit överens om
              att bearbeta tillgängligheten.
            </seg>
            <seg n="250603bc">
              Nu föreslår Maria Larsson som ansvarig minister i en proposition
              att vi ska öka tillgängligheten, och hon går längre än vad EG-rätten
              kräver. EG-rätten kräver att vi ska anpassa vår lagstiftning enligt
              den så kallade Rosengrensdomen gällande Internethandel. Vi måste
              anpassa vår lagstiftning till den. Därmed ska det finnas möjlighet
              att den alkohol som handlas via Internet ska transporteras till
              Sverige. Det ska anpassas i lagstiftningen. Därmed slås fast att
              det krävs yrkesmässig befordran.
            </seg>
            <seg n="b03ec54a">
              Här har det funnits en utredare som har bedömt att längre än
              så behöver Sverige inte gå. Men döm om vår förvåning när Maria
              Larsson som ansvarig folkhälsominister föreslår att Sverige ska
              gå längre och införa någonting som heter oberoende mellanhand,
              ett privat ombud som kan föra in alkohol utöver vad införselkvoterna
              anger. Det kommer att öka tillgängligheten. Införselkvoterna kommer
              i praktiken att öka. Vi kommer att få en ökad tillgänglighet i
              Sverige.
            </seg>
            <seg n="6ee3811b">
              Vi har tillräckligt med problem att hantera den införsel som
              finns i dag. Dessutom har vi redan ett olöst problem. Hur ska
              den svenska punktskattefrågan lösas gällande det som införs via
              Internethandeln? Det är en definitivt viktigare fråga att anpassa
              det.
            </seg>
          </u>
          <note type="speaker" n="61891d6d">
            Anf. 80 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-6eae7919d5f9554a-4" n="e070f8a1">
            <seg n="556ed0f3">
              Herr talman! Ett långt svar ja, jag brukar ofta skriva långa
              svar. Jag tycker att när riksdagsledamöter interpellerar i olika
              frågor förtjänar de att få utförliga och bra svar som är så heltäckande
              som möjligt. Det är faktiskt en princip som jag alltid tillämpar.
              Det beror inte på att jag har något att dölja. Jag vet inte, men
              Egon Frid kanske har sinne för dramatik eftersom han utmålat det
              på detta sätt. Det är ett helt normalt förfarande. Dessutom har
              jag absolut ingenting att dölja i den här frågan.
            </seg>
            <seg n="bb1ea4f8">
              Visst hade både Egon Frid och jag kunnat leva ett bättre liv
              utan Rosengrensdomen, men den har fallit, och den har vi att förhålla
              oss till. Därför tillsatte vi en utredning för att skyndsamt kunna
              göra den anpassning i lagstiftningen som är nödvändig när en dom
              har fallit och när det måste tillgå skyndsamt.
            </seg>
            <seg n="d446169f">
              Alldeles i vanlig ordning hade vi ett remissförfarande angående
              det utredningsförslaget. Remissförfarandet sker, jag vet inte
              vad Egon Frid anser om det, för att remissinstanser ska kunna
              komplettera och förbättra förslaget. Det som var väldigt tydligt
              i remissförfarandet var att alla de som hade juridisk kompetens
              menade att det inte var tillräckligt att skriva yrkesmässig trafik
              utan att också, precis som det står i domen, oberoende mellanhand
              måste finnas med. Annars riskerade vi de skadeståndskrav som EG-domen
              skulle föranleda.
            </seg>
            <seg n="99718f2e">
              Här har vi gjort en så noggrann juridisk kontroll som det bara
              är möjligt. Det vet också nykterhetsrörelsen om. Den samlade juridiska
              bedömningen är att det är ofrånkomligt att skriva bådeoch. Yrkesmässig
              befordran och oberoende mellanhand är bägge att betrakta som kommersiella
              transporter enligt cirkulationsdirektivet. Det innebär att samma
              förhållande gäller för yrkesmässig befordran som för oberoende
              mellanhand när det till exempel handlar om att anmäla och betala
              skatt och det ska finnas ett ledsagningsdokument. Har man inte
              anmält varorna på förhand och säkerställt att det ska betalas
              skatt riskerar man att påföras transporttillägg i bägge de här
              fallen, både som oberoende mellanhand och som yrkesmässig transportör.
              Det är ingen som helst skillnad. Det är 20 procent av skatten
              på varorna.
            </seg>
            <seg n="395c72de">
              På samma sätt är det möjligt att man får straff för smuggling
              om man inte kan uppge vem som ska ha varorna, oavsett om man är
              oberoende mellanhand eller yrkesmässig transportör. De är att
              betrakta som exakt lika i juridisk mening.
            </seg>
            <seg n="eb4173dd">
              Det här är vi väldigt tydliga med. Skatt ska påföras, skatt ska
              erläggas, och det är en uppgift som Skatteverket tar på väldigt
              stort allvar. Där använder man sig av utländska källor, och naturligtvis
              samarbetar man på ett bra sätt med tullen.
            </seg>
            <seg n="477a2744">
              Det här är viktigt, och det är viktigt att vi fortsätter att
              upprätthålla den restriktiva alkoholpolitiken.
            </seg>
            <seg n="52c0701d">
              Det gör vi genom de insatser vi gjort. Sedan är det möjligt att
              vi behöver göra ytterligare saker. Facit hittills är att det inte
              skedde någon ökning under 2007 när det var helt oreglerat, det
              vill säga innan riksdagen lagstiftade om detta. Det skedde inte
              någon ökning av Internetbeställningarna, av de oberoende mellanhänderna
              eller av transportörerna. Det har inte heller skett i Finland,
              där man sedan länge haft denna ordning på plats.
            </seg>
            <seg n="e654b356">
              Med de indikativa nivåer vi har, som möjliggör för människor
              att själva ombesörja transporten och inte erlägga skatt alls,
              kan detta givetvis te sig som ett mindre attraktivt alternativ.
            </seg>
          </u>
          <note type="speaker" n="43a1e78c">
            Anf. 81 EGON FRID (v):
          </note>
          <u who="egon_frid_c86215" xml:id="i-3af75ac6d583cf91-1" n="3dd61310">
            <seg n="80aba61f">
              Herr talman! Det sista som sades är väl en viss tröst i bedrövelsen,
              men jag tycker inte att det är skäl nog för att dra de slutsatser
              som Maria Larsson gör.
            </seg>
            <seg n="5dea7c5b">
              Jag erkänner att jag har viss känsla för dramatik, och jag vet
              att Maria Larsson brukar skriva långa svar på interpellationer
              för att ge debatten den seriösa touch som den är värd. I det här
              fallet menar jag dock att Maria Larsson har skäl att hålla ett
              extra långt försvarstal för den restriktiva alkoholpolitik som
              hon hävdar att regeringen står upp för, trots att man anpassar
              sig till en mindre restriktiv alkoholpolitik.
            </seg>
            <seg n="d10afe7e">
              Den bild som Maria Larsson ger i svaret av hur aktivt Sverige
              är i EU redovisas till exempel inte av dem som i Bryssel aktivt
              följer Sveriges arbete där. Vi har diskuterat införselkvoterna
              tidigare. Senast jag ville diskutera dem med Maria Larsson fick
              jag i stället göra det med Anders Borg, och det gick också bra.
              Det var efter en resa till Bryssel där vi studerade det svenska
              arbetet. Sverige gör inte mycket väsen av sig i Bryssel för att
              få till stånd en ändring av införselkvoterna och för att införa
              en restriktiv alkoholpolitik i EU-området.
            </seg>
            <seg n="92d5ef88">
              Det oerhört märkliga är att regeringen går längre än vad EG-rätten
              kräver och hänvisar till vad juristerna i Sverige säger i remissvaren.
              Om Sverige vore ståndaktigt i sin restriktiva alkoholpolitik borde
              vi utmana EG-rätten. Om vi utmanar EG-rätten vet vi att vi ibland
              får rätt och ibland fel. Det är först när vi får fel i EG-rätten
              som det finns skäl att göra en tvingande anpassning. Ett exempel
              på när EG-rätten gav Sverige rätt gällde skatten på öl och vin.
              Då gick Sverige före.
            </seg>
            <seg n="75d79d90">
              Också här går Sverige före och gör en mer långtgående EG-anpassning
              än vad EG-domen i Rosengrensmålet säger genom att hänvisa till
              att vi är rädda för skadestånd. Vi måste utmana EG-rätten och
              stå upp för den restriktiva svenska alkoholpolitiken eftersom
              vi vet vilka konsekvenser stor tillgänglighet och därmed ökat
              alkoholmissbruk får i vårt land. Vi har följt denna fråga i många
              år och sett hur det varit.
            </seg>
            <seg n="8d4b4e26">
              Det är naturligtvis svårt att jämställa ett privat ombud, som
              utgör en oberoende mellanhand, med kommersiell verksamhet. Det
              är en bakdörr som regeringen försöker ta sig ut genom. Det stora
              problemet i dag är dock att vi inte löst frågan hur privatinförseln
              via Internethandel ska beskattas, att den ska beskattas i Sverige.
              Det införs stora mängder som inte beskattas. Dessutom levereras
              stora mängder genom Sverige till exempelvis Norge. Inte heller
              det beskattas.
            </seg>
            <seg n="d095ffaa">
              Vi har oklara regler för hur Skatteverket ska kunna fullfölja
              sin uppgift så att Internethandeln blir beskattad. Regeringen
              har mycket viktigare uppgifter att göra än att ytterligare underlätta
              för en ökad tillgänglighet i Sverige.
            </seg>
          </u>
          <note type="speaker" n="dedc307d">
            Anf. 82 JAN R ANDERSSON (m):
          </note>
          <u who="yvonne_andersson_14c1a7" xml:id="i-6da146199d460d4c-0" n="b1f34922">
            <seg n="953b362d">
              Herr talman! Jag vill börja med att tacka folkhälsoministern
              för svaret. Det är ett bra svar, även om Egon Frid tycker att
              det är långt. Jag delar helhjärtat folkhälsoministerns synpunkter
              i dessa frågor. Det är bra att vi nu får en reglering av en marknad
              som tidigare varit helt fri. Därför är det märkligt att vi för
              denna debatt, att Egon Frid, som värnar nykterheten och den restriktiva
              alkoholpolitiken, inte inser att det är bra att vi nu reglerar
              den marknad som finns. Det är anledningen till att jag gick upp
              i debatten. Jag tycker att folkhälsoministern på ett bra sätt
              argumenterat för frågorna, men det jag undrar är varför Egon Frid
              inte tycker att marknaden ska regleras.
            </seg>
            <seg n="2640ef0a">
              Man kan givetvis se saken på flera sätt, men ett enkelt sätt
              att se på det hela är att den marknad vi nu har via Internet till
              ganska stor del är beskattad, till skillnad från annan införsel
              som sker utan skatt och utan kontroll och där försäljningen många
              gånger sker på ett sätt som ingen av oss vill.
            </seg>
            <seg n="f16d3756">
              Frid säger att man ökar tillgängligheten genom att reglera Internethandeln.
              Också det är ett märkligt sätt att resonera. En handel som i dag
              är oreglerad och nu ska regleras skulle alltså öka tillgängligheten.
              Jag förstår inte riktigt det resonemanget, och fakta talar för
              någonting helt annat. Fakta visar att det inte blivit någon dramatisk
              ökning av införseln trots att möjligheten funnits ett år i Sverige
              och under många år i grannländerna.
            </seg>
            <seg n="74fef8f2">
              Den diskussion som alltid uppstår när man diskuterar alkoholpolitik
              och EU gäller de indikativa nivåerna. Jag förstår att diskussionen
              förs. Samtidigt förstår jag inte att man sätter den frågan främst.
              Om man tittar på dem som lobbar i denna fråga, exempelvis nykterhetsrörelsen,
              säger de att vi visserligen kan driva den frågan men det finns
              ganska små möjligheter att nå framgång. Jag tror att det finns
              andra frågor som är viktigare att driva för att nå resultat här
              och nu. Jag har kanske förståelse för diskussionen, men det blir
              väldigt ensidigt om vi enbart diskuterar indikativa nivåer.
            </seg>
            <seg n="2ee67bf1">
              Givetvis finns det också en gnutta dramatik i detta genom att
              vissa vill göra frågan mycket större än den egentligen är. Jag
              ser inte detta som en stor fråga, och i och med att vi nu reglerar
              införseln blir frågan ännu mindre detta trots att somliga vill
              göra den större. Därför blir det hela lite knepigt.
            </seg>
            <seg n="3c9635b2">
              Det är bra att regeringen nu sätter alkoholens skadliga biverkningar
              i fokus. I den folkhälsoproposition som kommer står dessa frågor
              i fokus. Där kommer även andra områden att stå i fokus.
            </seg>
            <seg n="38c53cec">
              Jag delar inte Frids uppfattning att man går längre än EG-rätten
              kräver. I vissa fall säger oppositionen att vi borde vara mer
              lyhörda och lyssna på våra remissinstanser. Nu har vi gjort det.
              Vi har lyssnat på dem som har goda kunskaper, tillgodogjort oss
              deras resonemang och fört in dem i texterna. Därför blir det märkligt
              när Frid säger att vi skulle ha struntat i remissinstanserna.
            </seg>
            <seg n="4d89bf16">
              Jag tackar återigen folkhälsominister Larsson för svaret.
            </seg>
          </u>
          <note type="speaker" n="c3917323">
            Anf. 83 CHRISTER ENGELHARDT (s):
          </note>
          <u who="christer_engelhardt_7339c0" xml:id="i-c50793a3084e676c-0" n="521a332a">
            <seg n="b824fd8e">
              Herr talman! Jag tackar statsrådet för svaret. Jag hade inte
              tänkt anmäla mig till debatten för jag får ju anledning att debattera
              med såväl statsrådet som Jan R Andersson när propositionen ska
              behandlas i kammaren, men när Jan R Andersson valde att anmäla
              sig tänkte jag att då får väl även jag gå upp i talarstolen och
              säga något.
            </seg>
            <seg n="9a97f851">
              Jag skulle vilja börja med de indikativa nivåerna. Statsrådet
              pläderar för att det är viktigt att vi jobbar för dem. Samtidigt
              skriver man i inledningen till propositionen att förbudet i alkohollagen
              att i större omfattning tillhandagå annan med att anskaffa alkoholdrycker
              föreslås inte gälla vid bl.a. sådan införsel. Där tycker jag att
              man kliver över det som sägs om indikativa nivåer. Det blir ett
              gränslöst sätt att kunna forsla in alkohol i landet. Jag tycker
              alltså inte att den argumentationen riktigt håller.
            </seg>
            <seg n="46140623">
              I propositionen skriver regeringen också, när man talar om oberoende
              mellanhand, det vill säga att en privatperson ska få ta in alkohol
              åt någon annan, att det mesta talar för att varken kommissionen
              eller domstolen i och för sig har haft någon annan införsel för
              ögonen än den som var aktuell i Rosengrenmålet, det vill säga
              en införsel genom yrkesmässig befordran.
            </seg>
            <seg n="efdb8706">
              Då stämmer det som Egon Frid säger, att regeringen här väljer
              att gå ett steg längre och lägga in en annan bedömning i det.
            </seg>
            <seg n="908e4f57">
              Regeringen skriver också i propositionen: Regeringen konstaterar
              emellertid att domslutet i EG-domstolens dom i mål C-186/05 vid
              en strikt tolkning efter ordalydelsen talar för att införsel även
              genom andra oberoende mellanhänder än yrkesmässiga sådana bör
              tillåtas för att förslaget ska kunna anses stå i överensstämmelse
              med EG-rätten.
            </seg>
            <seg n="d14f5de1">
              Vid en strikt tolkning står det. Då är det juristerna som har
              gjort en strikt tolkning som regeringen själv inte har gjort från
              början. Maria Larsson inledde även sitt anförande här med att
              tala om att juristerna vänt och vridit på detta. Det här är politik.
              Strikt tolkning. Jag tycker mycket väl att man skulle ha kunnat
              landa i det som Alkohollagsutredningen landade i. Det ingår jurister
              i Alkohollagsutredningen också som föreslår enbart yrkesmässig
              befordran.
            </seg>
            <seg n="3ef928c6">
              I det här fallet har nog i så fall den grupp av jurister som
              har stått för den strikta tolkningen lyckats manipulera Kristdemokraterna,
              vilket jag naturligtvis beklagar, för jag har precis som Egon
              Frid i mångt och mycket lagt stora förhoppningar på att det är
              Kristdemokraterna som äger de här frågorna i den nu sittande borgerliga
              regeringen. De har i mångt och mycket varit en garant för en strikt
              alkoholpolitik.
            </seg>
            <seg n="e4035388">
              Jan R Andersson sade att det här egentligen inte är någon stor
              fråga. Nej, i det stora EU-sammanhanget kanske det inte är någon
              stor fråga, men för den svenska folkhälsan är det en oerhört stor
              fråga. Detta tror jag kommer att leda till större alkoholkonsumtion
              och mer alkoholskador. Det äventyrar den svenska folkhälsan. Det
              är det jag är orolig för.
            </seg>
          </u>
          <note type="speaker" n="afe5c913">
            Anf. 84 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-6eae7919d5f9554a-5" n="e070f8a1">
            <seg n="52142379">
              Herr talman! Jag är som kristdemokrat och medlem i alliansregeringen
              väldigt stolt över att vi har en regeringsförklaring som tydligt
              deklarerar att vi ska ha en sänkning av totalkonsumtionen av alkohol.
              Det är det vi arbetar för. Vi ska ha en restriktiv inställning
              till alkoholpolitiken i EU. Jag är väldigt stolt över det. Detta
              är vad regeringen arbetar efter.
            </seg>
            <seg n="72d35d7e">
              Jag kan ta ett exempel, så att Egon Frid kan känna sig fullständigt
              trygg med att vi står upp för en restriktiv alkoholpolitik nere
              i EU. Det får nog bli en liten tur för att fråga efter lite fler
              informationskällor.
            </seg>
            <seg n="4d905e69">
              Jag var nere i Barcelona för ett par veckor sedan och talade
              på en konferens arrangerad av det slovenska ordförandeskapet där
              det var väldigt många representanter från olika länder. Jag var
              väldigt tydlig med problematiken kring de indikativa nivåerna
              och hur införseln ser ut mellan länder. Jag visade till och med
              bilder på de indikativa nivåerna för alkohol kontra tobak, vilket
              utlöste diverse skratt.
            </seg>
            <seg n="f189a818">
              Jag brukar stå upp för det här på ett väldigt tydligt sätt. Jag
              har inga som helst problem med det. Jag tycker också att jag möter
              en ökad förståelse i EU-sammanhang för det. Jag vill verkligen
              betona att detta är vad regeringen står upp för i EU-sammanhang.
              Det må inte råda några tvivel om det. Däremot är det naturligtvis
              så att EU inte alltid till fullo, när alla länder diskuterar,
              håller med om allting vi säger. Men att vi oförtrutet fortsätter
              att driva den politiken i EU-sammanhang är angeläget och någonting
              som jag tar på största allvar.
            </seg>
            <seg n="cdeb573e">
              Det finns ett missförstånd i debatten. Egon Frid hävdar jag tror
              att också Christer Engelhardt var inne på samma linje att det
              skulle finnas utrymme för oss att testa möjligheten av det här
              domsutfallet. Så är inte fallet. Det finns ingen prövotid. Det
              är inte som i det fall som det tidigare refererades till, utan
              när EG-dom har fallit behandlar kommissionen frågan och utdömer
              skadestånd och sanktionsavgifter omedelbart. De börjar gälla från
              den dag då domen föll, alltså retroaktivt. Den ungefärliga omfattningen
              kan vara 300 000 kronor per dag från när domen föll. Det sker
              omedelbart, utan förvarning.
            </seg>
            <seg n="9c6ccc98">
              Det är därför vi har varit väldigt noggranna. Det är därför vi
              har gjort den grannlaga granskningen av om det skulle hålla juridiskt
              med bara yrkesmässig trafik. Men samtliga jurister från olika
              departement och remissinstanser är entydiga om att det inte kommer
              att hålla. Man måste använda sig av den formulering som finns
              i EG-domen, som tar upp både yrkesmässig trafik och oberoende
              mellanhand, för att det ska vara giltigt i Sveriges sätt att hantera
              det.
            </seg>
            <seg n="ded778f7">
              Det är en väldigt stor risktagning att utsätta svenska skattebetalare
              för den typen av ganska stora sanktionsavgifter och skadestånd.
              Är det detta Egon Frid och Christer Engelhardt är beredda att
              göra skulle jag vilja höra det kungjort här. Det skulle förmodligen
              med stor säkerhet åstadkomma att vi hade stora svenska skadestånd
              att betala inom en väldigt nära framtid. Vi vet att ärendet har
              varit uppe på kommissionens ärendelista och lyckades lyftas bort
              när vi nu hade en proposition på gång. Detta är inte att leka
              med på det sätt som man förespeglar i debatten. Det är ett absolut
              missförstånd att det skulle finnas en tidsutdräkt att använda
              sig av i detta fall.
            </seg>
            <seg n="6740c59d">
              Det är en stor fråga för den svenska folkhälsan, säger Christer
              Engelhardt. Ja, och det är precis därför vi tycker att det är
              angeläget att få en lagstiftning på plats som kan reglera det.
              Det är därför det är angeläget att se till att Skatteverket gör
              vad det ska, att tullen gör vad den ska de får nu ökade resurser
              och att vi fortsätter att följa frågan och se om ytterligare saker
              behövs.
            </seg>
          </u>
          <note type="speaker" n="d57d4d87">
            Anf. 85 EGON FRID (v):
          </note>
          <u who="egon_frid_c86215" xml:id="i-3af75ac6d583cf91-2" n="3dd61310">
            <seg n="401ebac5">
              Herr talman! Det senaste var definitivt ett försvarstal med hot
              om att vi skulle vara beredda att driva Sverige till skadestånd
              inför EU. Det är helt klart så att regeringen har valt vilka jurister
              den har velat lyssna på. Alkoholutredningens jurister var inte
              tillräckligt trovärdiga. Möjligtvis är det Finansens jurister
              som är tillräckligt trovärdiga. Remissinstanserna, som finns inom
              alla andra områden, inom Systembolaget, tullen, Folkhälsoinstitutet,
              nykterhetsrörelsen och delar av ditt eget parti, är inte värda
              att lyssna på. De säger att Sverige inte behöver och inte heller
              kan bli tvingat att gå längre än vad EG-domen säger.
            </seg>
            <seg n="69ff4ec5">
              Här har Sverige nu anpassat sig till EG-rätten och ändrar lagstiftningen
              för att reglera införseln av Internetspriten. Naturligtvis är
              det positivt i så måtto att regeringen reglerar detta och försöker
              säkerställa att det erläggs svensk punktskatt på den Internetsprit
              som förs in till Sverige. Men här har vi inte sett några konkreta
              förslag på hur regeringen ska garantera att svensk punktskatt
              kommer att erläggas på den införda spriten utifrån Rosengrensdomen.
              Vi har inte ens möjligheter att i praktiken säkerställa att endast
              230 liter förs in vilket är alldeles på tok för mycket. Det är
              införselkvoten. Vi har en praxis i dag på 400500 liter för att
              åklagaren ska döma för alkoholsmuggling. Här har regeringen definitivt
              mer att göra.
            </seg>
          </u>
          <note type="speaker" n="190f2a53">
            Anf. 86 JAN R ANDERSSON (m):
          </note>
          <u who="yvonne_andersson_14c1a7" xml:id="i-6da146199d460d4c-1" n="b1f34922">
            <seg n="145dacc3">
              Herr talman! Det har blivit en rätt intressant diskussion. Den
              har börjat spreta lite grann. För att komma tillbaka till ämnet
              skulle jag vilja ställa några frågor. Ni får välja hur ni ska
              besvara dem. Det är kanske lite otrevligt att jag ställer dem
              så sent i debatten, men låt mig ändå göra det.
            </seg>
            <seg n="8ed56167">
              Hur många liter alkohol tror ni har förts in via oberoende mellanhand
              eller på det sätt som regleras i den kommande propositionen? Jag
              tycker att man bör sätta in detta i ett sammanhang och se om detta
              är det största problem vi har för dörren. Eller är det så att
              oppositionen vill göra detta till ett större problem än det faktiskt
              är? Är det över huvud taget ett problem? Det var den första frågan.
            </seg>
            <seg n="b355794b">
              Den andra fråga jag tycker att man bör kunna ställa är: Kommer
              staten att kunna få in mer skatt genom att vi på detta sätt reglerar
              det här? Om man tror att staten kommer att kunna få in mer skatt
              tycker jag ändå att man bör känna viss sympati för det här.
            </seg>
            <seg n="52c0e726">
              Den tredje frågan får ett svävande svar att det är bättre med
              reglering än utan reglering. Man kan ringa in det på det sätt
              som jag har gjort. Jag har kommit fram till att det är ett väl
              avvägt förslag.
            </seg>
            <seg n="fb5bc8a7">
              Fakta talar sitt tydliga språk. Man har under långt tid haft
              en oreglerad marknad i Finland och inte haft de här problemen.
              Jag har svårt att se varför de problemen skulle uppkomma i Sverige.
              Det är därför debatten blir lite märklig. Man signalerar att vi
              har ett problem på gång när ingenting pekar på att vi har det.
            </seg>
            <seg n="0869237b">
              Det stora problem vi har i dag är inte den alkohol som förs in
              via Internet eller andra sådana kanaler utan det är sådant som
              förs in, handlas med och säljs framför allt till ungdomar på ett
              ganska otrevligt sätt.
            </seg>
            <seg n="3daeef8f">
              Det ställer till med mycket problem. Där borde vi göra någonting.
              Det är en stor fråga. I den här frågan visar fakta att vi inte
              har några större problem. Därför blir debatten märklig.
            </seg>
          </u>
          <note type="speaker" n="7042bc9d">
            Anf. 87 CHRISTER ENGELHARDT (s):
          </note>
          <u who="christer_engelhardt_7339c0" xml:id="i-c50793a3084e676c-1" n="521a332a">
            <seg n="af7e891e">
              Herr talman! Oavsett om det är en märklig eller inte en märklig
              debatt har vi att hålla oss till det ämne som gäller. Vi lägger
              ut texten om det vi är övertygade om.
            </seg>
            <seg n="ab5feab4">
              Skatteverket bedömer självt att det inte får in så mycket skatteintäkter
              för den alkohol som man kan misstänka att människor för in i det
              här landet. När jag har besökt tullen framför allt nere vid Öresundsbron
              är man helt övertygad om att det flödar in betydligt mycket mer
              alkohol än vad man egentligen klarar av att kontrollera.
            </seg>
            <seg n="4007eecd">
              Det talas här om att tullen ska få ökade resurser. Hos tullen
              säger de själva att de har ett tydligt uppdrag att i första hand
              koncentrera sig på narkotikaflödet. Det finns inte utrymme för
              att klara av att kontrollera även alkoholen.
            </seg>
            <seg n="b629676f">
              Det är vad som gör mig så orolig när man öppnar för att även
              tillåta en oberoende mellanhand att föra in alkohol i det här
              sammanhanget. Dessutom är det oerhört svårt att kontrollera en
              oberoende mellanhand.
            </seg>
            <seg n="76a3528e">
              När det finns alkohol i bilen ska jag vid resandeinförsel inte
              betala skatt. Men det är skatt på alkohol i bilen till en granne
              där det finns en pålaga om skatt. Vem kontrollerar att den skatten
              kommer in? Vem kontrollerar till exempel att mottagaren som tar
              emot alkoholen är 20 år?
            </seg>
            <seg n="dc50fd80">
              Det finns många frågor kvar att lösa. Det hinner vi inte med
              på den korta tiden nu i kammaren. Jag lär få återkomma då vi debatterar
              frågan när ärendet ska behandlas. Det är en viktig fråga för den
              svenska folkhälsan. Det skäms jag inte att stå upp för.
            </seg>
          </u>
          <note type="speaker" n="e6cc8f37">
            Anf. 88 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-6eae7919d5f9554a-6" n="e070f8a1">
            <seg n="282f36d2">
              Herr talman! Jag försökte i varje fall inte förhindra utan tvärtom
              att uppmuntra att en ny talare nu skulle få ordet, men det är
              för sent att anmäla sig. Vi får ses i en annan debatt, Morgan
              Johansson.
            </seg>
            <seg n="ddd8b681">
              Det bygger på ett missförstånd att tro att det finns en tidsutdräkt
              att spela med. Jag förstår att både Christer Engelhardt och Egon
              Frid tycker att man är beredd att gå emot dom och trotsa det som
              uttryckligen finns skrivet i EG-domen. Det är ett väldigt högt
              spel med skattebetalarnas pengar.
            </seg>
            <seg n="86f8acff">
              Det handlar inte om några småsummor. Det är bara att titta på
              de domar som har fällts och vilka skadestånd som har tillerkänts
              vissa länder. Sverige har ännu inte behövt göra detta och har
              inte haft några skadestånd på halsen. Men det fanns väldigt stora
              risker att vi skulle få ett sådant.
            </seg>
            <seg n="eee4930c">
              Därav följer att vi fort har försökt att efterkomma domen. Vi
              ser att det är viktigt även om vi gärna skulle vara den förutan.
              Låt oss vara fullständigt överens om det. Men nu finns den på
              plats, och vi behöver efterkomma den.
            </seg>
            <seg n="c8e0525c">
              I det läget är det viktigt att lyssna på juristerna. Det är de
              som kan tolka en EG-dom på bästa sätt. Det har varit väldigt entydiga
              råd både bland remissinstanserna och bland de juridiska experterna
              runt om på departementen. Det är definitivt inte bara fråga om
              Finansdepartementet.
            </seg>
            <seg n="a770c12b">
              Det handlar om en juridisk materia som vi måste använda oss av
              den juridiska expertisen för att kunna bedöma. Vi måste skapa
              ett regelverk runt detta som blir väl fungerande. Att vi kan fortsätta
              att upprätthålla den restriktiva alkoholpolitiken är centralt.
            </seg>
            <seg n="f13777c3">
              Det är därför skatt ska erläggas. Det är därför vi har försökt
              att skapa villkor kring skatteupplägget som gör att det är möjligt.
              Vi vet att Skatteverket nu systematiskt spårar svenskar som har
              köpt sprit på Internet och kräver in skatt.
            </seg>
            <seg n="171186ce">
              Med hjälp av myndigheter i Tyskland och Spanien har man spårat
              12 000 svenskar. Det är därför som tullen har fått extra resurser.
              Den ska inte bara beslagta narkotika utan naturligtvis också alkohol.
              Det är därför som Rikspolisstyrelsen nu anmodar alla länspolisdistrikt
              att använda sig av Kronobergsmodellen för effektiv beslagtagning
              av sprit.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="77e5a744">
            12 § Svar på interpellation 2007/08:549 om inkomstprövat barnbidrag
          </note>
          <note type="speaker" n="a5897d8e">
            Anf. 89 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-f954cf0680295ed2-0" n="a29879ee">
            <seg n="4df823f0">
              Herr talman! Patrik Björck har frågat mig om jag avser att ta
              initiativ till att avskaffa barnbidraget och ersätta det med ett
              inkomstprövat barnbidrag och om jag avser att lägga fram den forskning
              eller de belägg som regeringen har för att visa på hur barnbidraget
              ökar orättvisorna i samhället.
            </seg>
            <seg n="a0879115">
              De allmänna barnbidragen ska bidra till förbättrade förutsättningar
              för en god ekonomisk levnadsstandard för alla barnfamiljer. Barnbidraget
              spelar en viktig roll för barnfamiljernas ekonomiska situation.
              Barnbidraget är ett generellt stöd med en fördelningspolitisk
              målsättning. Denna del av det familjepolitiska stödet har en mycket
              hög legitimitet bland barnfamiljerna och i befolkningen som helhet.
            </seg>
            <seg n="14a93098">
              Frågan om att inkomstpröva barnbidraget är inte ny utan har funnits
              med i debatten länge. Den har avvisats förr, och regeringen arbetar
              inte heller nu med några förslag i den riktningen. En inkomstprövning
              innebär marginaleffekter och riskerar att påverka arbetsutbudet
              negativt och skulle också medföra stora administrativa kostnader.
            </seg>
            <seg n="599242de">
              Den kunskap vi har i dag om barnbidraget visar att barnbidraget
              fungerar mycket väl och uppfyller de olika målen med bidraget.
              Den generella inriktningen utan inkomstprövning ger barnfamiljerna
              en stor ekonomisk självständighet. Regeringens ambition är att
              den ekonomiska familjepolitiken ska utformas så, att en kombination
              av arbete och familjeliv underlättas. Barnbidraget ligger väl
              i linje med denna inriktning och att familjepolitiken så långt
              som möjligt ska vara stödjande och inte styrande.
            </seg>
          </u>
          <note type="speaker" n="f03c075f">
            Anf. 90 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-3" n="f1c22d3b">
            <seg n="5f363ef8">
              Herr talman! Tack så mycket för svaret, ministern. Det som är
              själva ursprunget till interpellationen och som gjort att frågan
              aktualiserats och kommit på bordet är ett utspel från vice statsministern
              om att barnbidraget inte är heligt för Centern.
            </seg>
            <seg n="0676488f">
              Sedan kan man i och för sig undra om det finns någonting som
              är heligt för det partiet. Men det är barnbidraget som interpellationsdebatten
              handlar om. Jag ska därför hålla mig till det. Jag återkommer
              till andra hädelser från den kanten i senare interpellationsdebatter.
            </seg>
            <seg n="77ef2779">
              Just nu är det ett utspel. Det är inte ett utspel av en ung och
              kanske lätt oregerlig CUF:are från Stureplan eller någonting sådan.
              Nu talar vi om vice statsministern i Sveriges regering som säger
              att man ska inkomstpröva barnbidraget. Orsaken till det är att
              barnbidraget i dess nuvarande utformning skulle vara orättvist.
              Det är själv ursprunget till interpellationen.
            </seg>
            <seg n="0cf4acf4">
              Svaret som jag sedan får är ett ganska vettigt, rimligt och genomtänkt
              svar. Därmed kan man dra en ganska snabb slutsats om vad jag tyckte
              om vice statsministerns utspel. Det var orimligt, ogenomtänkt
              och på det hela taget mycket märkligt.
            </seg>
            <seg n="5d37df09">
              Det är trots allt så att det har vinglat väldigt mycket hit och
              dit. Det har funnits ett antal olika exempel på det sedan den
              här regeringen kom till. Det här skapar stor osäkerhet ute bland
              folk när det gäller vad regeringen vill och vilken som är regeringens
              linje. Det skapar stor osäkerhet när inte ens en vice statsminister
              tydligen ska tas på allvar utan är någonting som man lite lätt
              kan vifta undan och peta bort i debatten.
            </seg>
            <seg n="c2cac15c">
              Det här är ingenting som jag raljerar över för skojs skull, utan
              det är ett problem. Och om en regering har ett problem så har
              landet som den regeringen styr ett problem. Bortsett från själva
              svaret som sådant, som jag inte har så väldigt mycket att anmärka
              på, finns det anledning att konstatera att svaret i sig går diametralt
              emot det som vice statsministern har stått för, och det skapar
              ett problem och en förtroendeklyfta.
            </seg>
            <seg n="bcefb316">
              Det finns en del till i interpellationen, där jag frågar efter
              att regeringen via ministern på något sätt skulle belägga sina
              påståenden om barnbidragets nuvarande konstruktion som orättvist.
              Det är ett påstående som jag hävdar är taget helt ur luften. Vad
              jag har förstått delar socialministern min uppfattning att vice
              statsministern har tagit påståendet helt ur luften. Det är åtminstone
              vad man kan läsa mellan raderna i svaret.
            </seg>
            <seg n="5b43eb78">
              Vad jag saknar i svaret, och som jag hoppas att socialministern
              får en möjlighet att ta upp i den fortsatta debatten i sina senare
              inlägg, är en redovisning av den forskning som finns på området.
              Det finns nämligen ingen forskning som visar hur nuvarande konstruktion
              på barnbidrag skulle vara orättvis. Däremot finns det väl belagt
              i forskningen att den konstruktion som vi har på barnbidraget
              i Sverige i dag är ett mycket rättvist sätt att fördela inkomster
              på ett mycket träffsäkert och bra sätt. Det kan man belägga med
              forskning, och det skulle ha varit bra om socialministern hade
              lagt fram den forskningen här i debatten för att en gång för alla
              tysta vice statsministerns förslag om inkomstrelaterade barnbidrag.
            </seg>
          </u>
          <note type="speaker" n="b8fa68f2">
            Anf. 91 MATILDA ERNKRANS (s):
          </note>
          <u who="matilda_ernkrans_a2e584" xml:id="i-ba7cd11884d4db64-0" n="13cde442">
            <seg n="b2957c04">
              Herr talman! Jag vill gärna kasta mig in i debatten. Det ni har
              gjort, Göran Hägglund, på familjepolitikens område är att ni har
              sänkt taket och ersättningen för föräldrar som vårdar sina sjuka
              barn. Ni har också sänkt ersättningen i föräldrapenningen genom
              att ändra beräkningsgrunderna.
            </seg>
            <seg n="1e3fc269">
              Ni har ändrat målen för familjepolitiken. Nu handlar det inte
              längre om en solidarisk omfördelning utan bara om enskilda familjers
              situation detta trots att regeringen konstaterade att det tidigare
              målet som handlade om att man skulle utjämna skillnaderna i de
              ekonomiska villkoren mellan familjer som har barn och familjer
              utan barn hade uppnåtts. Det hade funkat, och måluppfyllelsen
              var god. Trots det har ni ändrat målet.
            </seg>
            <seg n="fb7c39e1">
              Ni inför nu ett vårdnadsbidrag som ett rent bidrag, varken allmänt,
              generellt eller behovsprövat. Mot bakgrund av det som ni faktiskt
              har gjort från den borgerliga regeringen på familjepolitikens
              område är inte tanken på nästa steg så långt borta. Det kanske
              skulle kunna vara införandet av ett fattigbarnbidrag. Jag skulle
              ha känt mig mycket tryggare om jag aldrig ens hade hört talas
              om det om det aldrig hade varit så att vice statsministern hade
              varit uppe och dragit upp debatten. Men nu gjorde hon det, så
              nu står vi här och debatterar.
            </seg>
            <seg n="4695dc8f">
              Förslaget handlade om att alla som tjänar 20 000 kronor i månaden
              skulle stå utan barnbidrag. Det tror jag skulle vara rätt kännbart
              för många familjer med barn, till exempel en ensamstående sjuksköterska
              med barn aktuellt i dagens läge med strejkande sjuksköterskor.
            </seg>
            <seg n="ee7ed7a2">
              Jag kan bara konstatera att vi socialdemokrater inte har någon
              otydlighet i frågan. För oss är det självklart att ökade orättvisor
              inte är lösningen på Sveriges föräldrars eller barns framtid.
              Vi vill i stället investera i välfärden. Vi vill att fler ska
              våga och vilja välja barn och arbete.
            </seg>
            <seg n="39825b2e">
              Därför skulle vi vilja vidareutveckla föräldraförsäkringen. Vi
              vill att både mamma och pappa ska kunna vara hemma den första
              månaden när barnet har fötts. Vi vill att framför allt pappor
              som har outtagna föräldrapenningdagar ska kunna få en andra chans
              att ta ut dem, och vi vill ge barnbidrag till alla barn. Vi vill
              också stärka rätten till barnomsorg på obekväm tid, helt enkelt
              därför att Sverige tjänar på rättvisa.
            </seg>
            <seg n="402c503b">
              Jag hoppas verkligen att Hägglund håller ordning på Sveriges
              vice statsminister så att vi inte behöver se ett förslag till
              fattigbarnbidrag på riksdagens bord. Man kan säga mycket om det,
              men det som upprör mig mest är kanske det osmakliga utpekandet
              som ett sådant här förslag innebär. Det minner om en tid som vi
              trodde att vi hade långt bakom oss, när vi hade en uppdelning
              i Sverige mellan fattiga och rika barn. Det är den som en äldre
              generation har berättat om. Min mormor har berättat för mig om
              den där känslan av att som barn känna sig utpekad som fattigare
              än andra barn och hur plågsamt det var att som barn på samhällets
              bekostnad få lov att gå och hämta ut ett par skor hos skomakaren.
              Det var ett samhälle där bara de allra fattigaste fick del av
              samhällets stöd. Jag vill inte tillbaka dit. Det var ett orättvist,
              ojämlikt och orättfärdigt samhälle.
            </seg>
            <seg n="53919d15">
              Jag är fullständigt övertygad om att Sverige tjänar på rättvisa.
              Det är det vi borde ha fokus på också i den här debatten. Eller
              vad anser Hägglund?
            </seg>
          </u>
          <note type="speaker" n="a29f97ec">
            Anf. 92 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-f954cf0680295ed2-1" n="a29879ee">
            <seg n="88451261">
              Herr talman! Jag ska än en gång stryka under, om det skulle behövas,
              att regeringen inte har några planer på att förändra den nuvarande
              situationen med generella barnbidrag.
            </seg>
            <seg n="2da92e56">
              När det är sagt vill jag ändå vända mig lite grann mot detta
              att det skulle vara förbjudet att diskutera vissa saker. Jag tycker
              att vi ständigt behöver pröva vad som är det mest effektiva sättet
              att hjälpa dem som har de tuffaste omständigheterna och de minsta
              ekonomiska marginalerna. Vi behöver ha ett lite mer intellektuellt
              förhållningssätt, där man bjuder in till ett samtal. Sedan kan
              vi landa på en bestämd ståndpunkt, men jag tycker att det är lite
              antiintellektuellt att bara säga att vissa diskussioner inte får
              föras.
            </seg>
            <seg n="4d50993d">
              Jag är för ett allmänt generellt barnbidrag därför att jag tror
              att det ger de bästa effekterna. Jag tror att det är det som utjämnar.
              Detta var en gång också tanken med barnbidraget inte att utjämna
              skillnader mellan olika barnfamiljer utan att utjämna situationen
              mellan familjer med barn och familjer utan barn. Det var från
              början tänkt som en del av skattesystemet. Jag tycker att det
              fungerar väl, och det finns inga planer på att förändra det.
            </seg>
          </u>
          <note type="speaker" n="408a0b81">
            Anf. 93 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-4" n="f1c22d3b">
            <seg n="d03700f7">
              Herr talman! Jag sade i mitt inledande anförande att regeringens
              vinglande i viktiga politiska sakfrågor skapar stor oro. Nu hade
              socialministern möjlighet att i sitt inlägg på något sätt försöka
              dämpa den oron och gjuta olja på vågorna, men han tog inte tillfället.
            </seg>
            <seg n="d0f4dba5">
              Ministern började visserligen jättebra med att säga att regeringen
              har inga planer på detta. Det låter ju tryggt och bra. Men sedan
              blev det en glidning, och han säger att man måste ständigt pröva.
              Då är vi tillbaka. Man måste tydligen ständigt pröva till exempel
              det generella barnbidraget, och det man vill pröva det mot är
              ett inkomstprövat barnbidrag. Då glider socialministern tillbaka
              ned, och oron är tillbaka.
            </seg>
            <seg n="a8710264">
              Diskussionen om vad som är intellektuellt eller antiintellektuellt
              var att spela upp bollen, om man säger så. Vad jag efterfrågade
              var om regeringen hade tagit del av någon forskning på området.
              Jag fick inget svar. Socialministern skakar på huvudet nu; man
              har inte tagit del av någon forskning på området. Huruvida det
              är intellektuellt eller antiintellektuellt får möjligen socialministern
              grunna på i sin kammare när den här interpellationsdebatten är
              över.
            </seg>
            <seg n="7369938f">
              Men faktum är att om socialministern hade redovisat den forskning
              som finns på området hade han inte behövt ständigt pröva och slå
              in öppna dörrar. Detta är trots allt en viktig fråga. Den är viktig
              för vanligt folk med vanliga inkomster, precis som Matilda var
              inne på tidigare. Människor i helt vanliga inkomstlägen skulle
              berövas sitt barnbidrag med det förslag som vice statsministern
              lade fram. 20 000 kronor i månaden är en fullständigt normal inkomst.
              Då skulle man bli berövad sitt barnbidrag.
            </seg>
            <seg n="87a66c69">
              Skulle man ta upp den här frågan med folk som tjänar 20 000 och
              har ett par barn och fråga hur det skulle påverka deras privatliv,
              deras inkomster och deras möjlighet att skapa en bra tillvaro
              för sina barn skulle man få väldigt bestörta kommentarer och svar.
              Därav den oro som socialministern inte på något sätt vill bidra
              till att stilla. Det tycker jag är bekymmersamt.
            </seg>
            <seg n="af614134">
              Matilda talade om en svunnen tid när barn pekades ut. Jag besökte
              för en tid sedan en skola i England. Där hade man inte samma system
              som vi i Sverige. Vi har många generella system i Sverige. Det
              är inte bara barnbidraget, utan vi har till exempel fria skolmåltider
              som vi tycker är en självklarhet av Gud given, eller möjligen
              av Erlander. Jag vet inte. Det är en institution som är djupt
              rotad i den svenska själen. Man har skolmåltider när man går i
              skolan. I England fick de som hade vissa inkomster betala skolmåltiden
              med pengar. Låg man i ett lägre inkomstskikt fick man någon sorts
              kuponger från motsvarande de sociala myndigheterna som man fick
              betala med. Där stod barnen i samma kö. Några med pengar i näven
              och några med kupongen från socialen.
            </seg>
            <seg n="792f54d6">
              Det här är en sak som inte ligger långt bort tidsmässigt. Den
              ligger nära geografiskt. Och regeringen glider i frågan. Vice
              statsministern är tydlig. Socialministern är otydlig, och svenska
              föräldrars oro består.
            </seg>
          </u>
          <note type="speaker" n="83ae8d30">
            Anf. 94 MATILDA ERNKRANS (s):
          </note>
          <u who="matilda_ernkrans_a2e584" xml:id="i-ba7cd11884d4db64-1" n="13cde442">
            <seg n="1efd1cf3">
              Fru talman! Nu är jag lite mer orolig än vad jag var innan den
              här interpellationsdebatten började. Nu säger Hägglund att man
              alltid måste prata om vilket som är det mest effektiva sättet.
              Visst måste vi alltid föra diskussioner om den politik som vi
              för når de mål som vi har satt upp. Han säger att man ska bjuda
              in till ett samtal. Visst behöver vi föra diskussioner om de mål
              som vi har satt upp och om politiken leder rätt.
            </seg>
            <seg n="cac9b187">
              Sedan säger Hägglund att barnbidraget handlade om att utjämna
              skillnader mellan familjer med barn och familjer utan barn. Det
              är riktigt, men det är just det målet som Hägglund och den borgerliga
              regeringen har tagit bort. Det finns inte längre med som mål inom
              familjepolitiken. Då blir jag orolig. Då är frågan vad man styr
              emot. Det är ju så att barn kostar. Det gör de ju. Vi i Sverige
              har, med rättvisan som ledstjärna och med en generell välfärd
              som medel, sett till att man ska kunna fatta beslutet om att bilda
              familj utan att behöva fundera många vändor om man verkligen har
              råd att skaffa barn. Det har varit ett sätt att uppmuntra att
              fler barn föds i vårt samhälle. Jag tror att det är viktigt, inte
              minst för framtiden, att det är fler familjer som väljer att skaffa
              barn.
            </seg>
            <seg n="712d14c1">
              Barnbidraget handlar om mer än bara pengar. Det handlar om solidaritet
              och generell välfärd. Skulle barnbidraget bli inkomstprövat och
              färre få del av våra gemensamma pengar undergräver man också viljan
              att betala skatt genom att man inte får någonting tillbaka. Då
              blir jag orolig igen. Vart är det man vill, och vart är det man
              drar? Gäller det som vice statsministern säger eller det som Hägglund
              säger, som här är lite svajande när det gäller beskeden till Sveriges
              barnfamiljer?
            </seg>
          </u>
          <note type="speaker" n="35cfb9d0">
            Anf. 95 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-f954cf0680295ed2-2" n="a29879ee">
            <seg n="a36379fe">
              Fru talman! Skulle jag vara lagd åt det ironiska hållet skulle
              jag nu säga: Nu säger Matilda Ernkrans att man alltid måste föra
              diskussioner om hur vi når målen med vår politik och att vi måste
              föra de samtalen öppet. Det gör mig väldigt orolig. Är Socialdemokraterna
              på väg att överge den politik som vi har fört och varit överens
              om gemensamt när det gäller generella barnbidrag?
            </seg>
            <seg n="e056beff">
              Jag sade tidigare, och jag upprepar det: Regeringen har inga
              planer på att förändra barnbidraget när det gäller dess generella
              inriktning. Det var glasklart i det inledande svaret. Barnbidraget
              är utformat på ett klokt och begåvat sätt.
            </seg>
            <seg n="cd85d142">
              Patrik Björck blir besviken på att jag inte svarar på frågan,
              och jag tror att Patrik Björck känner igen den om jag läser den
              högt. Den fråga som han har ställt är formulerad så här: Avser
              socialministern att lägga fram den forskning och de belägg som
              regeringen har för att visa på hur barnbidraget ökar orättvisorna
              i samhället?
            </seg>
            <seg n="2022d85f">
              Jag känner inte till någon sådan forskning, Patrik Björck. Jag
              har inte någon sådan forskning att presentera. Jag tycker att
              jag vilar på en stabil grund när jag säger att det generella barnbidraget
              är den bästa formen. Där tycker jag att vi vilar på en trygg vetenskaplig
              och empirisk grund. Jag vill inte förändra det system som vi har.
            </seg>
            <seg n="004784cc">
              Skulle jag stå här och lägga fram forskning som leder till en
              annan slutsats och som jag inte vet om den över huvud taget finns
              någonstans i något sammanhang vore det kanske inte så klokt. Jag
              följer den linje som jag gör. Jag tror att vi som finns här i
              kammaren har en gemensam bild. Det är inte så som Patrik Björck
              säger här att vice statsministern har lagt fram ett förslag. Hon
              har fört ett resonemang med en reporter i en tidningsintervju.
              Varken jag eller Patrik Björck kan veta hur orden exakt har fallit,
              om det är rätt återgivet och så vidare.
            </seg>
            <seg n="8a8c8ab6">
              Den politik som jag har presenterat i mitt svar är gemensam för
              de fyra olika partier som ingår i regeringen. Den är naturligtvis
              samordnad enligt alla konstens regler. Det är den gemensamma regeringspolitiken.
            </seg>
          </u>
          <note type="speaker" n="2a93733a">
            Anf. 96 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-5" n="f1c22d3b">
            <seg n="604552f8">
              Fru talman! Tack, socialministern, för det glasklara svaret att
              man inte avser att införa inkomstprövade barnbidrag. Jag får försöka
              att tolka det positivt och säga att det är socialministern som
              står för den hållningen. Jag hoppas att socialministern lyckas
              ta den kampen i regeringen och se till att vi slipper detta.
            </seg>
            <seg n="4540fe49">
              Ironi i all ära, socialministern säger att han inte känner till
              någon sådan forskning. Jag ställde en fråga utifrån det som jag
              upplevde som regeringens förslag att införa inkomstprövade barnbidrag.
              Vice statsministern är ju inte vilket statsråd som helst. Jag
              ställde naturligtvis min fråga utifrån att jag förväntade mig
              att socialministern skulle förklara hur ett sådant här förslag
              skulle se ut och när det skulle införas.
            </seg>
            <seg n="275a50e3">
              Den här regeringen har gett sken av att vara en regering som
              bygger sina förslag på forskning. Det är någon sorts image som
              man har byggt upp. Att den sedan är fullständigt verklighetsfrämmande
              är en annan historia. Jag hade hoppats att jag skulle ha fått
              se den forskning som stöder vice statsministerns mycket tydliga
              uttalande om att den nuvarande politiken är orättvis. Det kan
              inte socialministern komma undan. Det finns svart på vitt att
              hon har uttryckt sig på det sättet.
            </seg>
            <seg n="62583de1">
              När nu socialministern ger ett annat svar och hävdar att generella
              bidrag är riktiga och rättvisa hade jag tänkt att socialministern,
              i enlighet med att regeringen anser sig ha sin politik byggd på
              forskning, också skulle redovisa den forskning som ligger till
              grund för socialministerns svar. Jag tycker inte alls att det
              är någon orimlig förfrågan. Jag vet att den forskningen finns.
              Jag har sett den, studerat den och läst den. Jag hade möjligen
              hoppats att socialministern också hade sett den, studerat den,
              läst den och kunnat redovisa den i kammaren. Då hade han skapat
              mer klarhet om vad som låg bakom det ställningstagande som socialministern
              gör. Har man sådan forskning och redovisar den kanske vice statsministern
              inte kommer med den här typen av utspel i fortsättningen.
            </seg>
          </u>
          <note type="speaker" n="a5906dec">
            Anf. 97 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-f954cf0680295ed2-3" n="a29879ee">
            <seg n="f44cf6ff">
              Fru talman! Det har i regeringskretsen inte väckts något förslag
              i den riktning som nämns här. Regeringen står helt enig bakom
              det besked som jag har lämnat. Det här är en viktig del av regeringens
              politik gentemot barnfamiljerna. Vi tror att den är bra för samhället
              i stort.
            </seg>
            <seg n="451e6b21">
              Därutöver har vi aviserat ett antal förändringar. En del av dem
              kommer att vara föremål för riksdagsbeslut inom kort. Det gäller
              vårdnadsbidraget för att öka valfriheten för småbarnföräldrar
              och jämställdhetsbonusen för att underlätta eller förbättra männens
              deltagande under barnens första viktiga år. När det gäller barnomsorgspeng
              kommer förslag så småningom, liksom när det gäller kvalitetsförstärkningar
              och förbättrat pedagogiskt innehåll i förskolan. Det här är andra
              viktiga delar av regeringens politik.
            </seg>
            <seg n="2561c5cb">
              När det gäller barnbidraget är svaret glasklart: Detta är regeringens
              linje.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="29a6e455">
            13 § Svar på interpellation 2007/08:554 om åtgärder mot felaktig
            förskrivning av läkemedel
          </note>
          <note type="speaker" n="0875f5c7">
            Anf. 98 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-f954cf0680295ed2-4" n="a29879ee">
            <seg n="2bf0fbfd">
              Fru talman! Ylva Johansson har frågat mig om jag avser att ta
              initiativ till de regeländringar som krävs för att förskrivningsrätten
              ska kunna dras in för de läkare som missbrukar den.
            </seg>
            <seg n="601442dc">
              Låt mig inledningsvis säga att jag håller med Ylva Johansson
              om att det är viktigt att samhället kan ingripa i de fall då läkare
              missköter sin rätt att förskriva beroendeframkallande läkemedel.
              Läkare ska inte genom sitt agerande bidra till att förlänga, eller
              hjälpa ofta utsatta personer att upprätthålla, ett missbruk. Förutom
              det lidande som detta handlande kan tillfoga enskilda personer
              kan allmänhetens förtroende för svensk hälso- och sjukvård skadas.
            </seg>
            <seg n="f7193198">
              Om det finns sannolika skäl för misstanke om att en läkare eller
              tandläkare missbrukar sin behörighet att förskriva narkotiska
              eller alkoholhaltiga läkemedel kan Hälso- och sjukvårdens ansvarsnämnd
              redan i dag, på Socialstyrelsens begäran, dra in eller begränsa
              förskrivningsrätten till dess att frågan om begränsning eller
              indragning har prövats slutligt.
            </seg>
            <seg n="75d23c42">
              Jag instämmer i att det med nuvarande ordning har visat sig vara
              svårt och ibland tagit lång tid för myndigheterna att sätta stopp
              för dessa läkares verksamhet. Regeringen har därför i april 2007
              tagit initiativ till en patientsäkerhetsutredning som bland annat
              ska titta på ansvarssystemet och förutsättningarna för att begränsa
              eller återkalla förskrivningsrätt. I utredarens mandat ligger
              också att se över hur möjligheterna till interimistiskt beslut
              och beslut om prövotid används och utifrån granskningen lämna
              de förslag som man anser är lämpliga ur ett patientsäkerhetsperspektiv.
            </seg>
            <seg n="e8faa064">
              Tyvärr har det inte tidigare tagits fram tillräckligt genomarbetade
              förslag på hur patientsäkerheten ska kunna förbättras. Jag ser
              därför fram emot att få ta del av Patientsäkerhetsutredningens
              förslag som väntas komma i december i år. Jag vill dock inte i
              detta skede föregå utredningen i dess fortsatta arbete.
            </seg>
          </u>
          <note n="ea90c1fe">
            Då Ylva Johansson, som framställt interpellationen, anmält att
            hon var förhindrad att närvara vid sammanträdet medgav tredje
            vice talmannen att Christer Engelhardt i stället fick delta i
            överläggningen.
          </note>
          <note type="speaker" n="f3e63a30">
            Anf. 99 CHRISTER ENGELHARDT (s):
          </note>
          <u who="christer_engelhardt_7339c0" xml:id="i-c50793a3084e676c-2" n="521a332a">
            <seg n="dd87b016">
              Fru talman! Som sagts har jag fått ta över den här interpellationsdebatten
              från Ylva Johansson som har fått förhinder att delta här i dag.
              Jag har lovat Ylva att framföra en hälsning till socialministern
              och att tacka så mycket för svaret.
            </seg>
            <seg n="21b3f1af">
              Det är bra att socialministern delar oron och att socialministern
              också anser det mycket viktigt att samhället kan ingripa i de
              fall då läkare missköter sin rätt att förskriva beroendeframkallande
              läkemedel.
            </seg>
            <seg n="e061b81e">
              Det är Socialstyrelsen som enligt lagen om yrkesverksamhet på
              hälso- och sjukvårdens område, LYHS, har tillsynsansvaret över
              hälso- och sjukvården och dess personal. Tillsynsuppdraget innefattar
              bland annat att granska enskilda läkare och tandläkare när det
              gäller överförskrivning av narkotiska läkemedel.
            </seg>
            <seg n="33a6e0dd">
              I medierna har det flera gånger uppmärksammats att det finns
              läkare som skriver ut narkotiska läkemedel i otillåtet stora mängder
              till missbrukare. Socialstyrelsens kontrollfunktion har också
              diskuterats.
            </seg>
            <seg n="a7825e5c">
              Socialstyrelsen beskriver själv den omfattande beviskedja som
              åligger Socialstyrelsen i detta sammanhang. Socialstyrelsen skriver
              så här:
            </seg>
            <seg n="8305d96e">
              Socialstyrelsens utredning vid misstanke om överförskrivning
              är alltid omfattande och grundlig. I utredningen ingår bland annat
              narkotikascreening via Apoteket AB, inhämtande av journaluppgifter,
              personligt sammanträffande med berörda tandläkare/läkare m.m.
              Beviskraven i Hälso- och sjukvårdens ansvarsnämnd (HSAN) och andra
              rättsliga instanser är höga och det räcker inte med tips och rykten
              för att ett yrkande om återkallelse av legitimation eller förskrivningsrätt
              för överförskrivande läkare eller tandläkare ska kunna bifallas.
              Socialstyrelsen måste kunna styrka att läkaren varit så vårdslös
              att det drabbat ett stort antal patienter. Det krävs alltså en
              omfattande genomgång av journaler och recept. Dessutom måste Socialstyrelsen
              kunna styrka att förskrivningen inte varit del av en behandling
              av patienten som är förenlig med vetenskap och beprövad erfarenhet.
            </seg>
            <seg n="87535350">
              Det är därför också mycket viktigt att socialministern i sitt
              interpellationssvar instämmer i att det med nuvarande ordning
              visat sig vara svårt och ibland tagit alltför lång tid för myndigheten
              att sätta stopp för läkarnas verksamhet.
            </seg>
            <seg n="c28284f0">
              Först när Socialstyrelsens utredning nått upp till dessa höga
              krav får myndigheten yrka på återkallelse. I vissa fall har Socialstyrelsen
              tydligen haft svårt att få in underlag för att fullfölja sin utredning.
              Socialstyrelsen har också ibland fått begära handräckning från
              polis för att få tillgång till de uppgifter som har behövts för
              utredningen.
            </seg>
            <seg n="2284383f">
              Socialstyrelsen har till regeringen lämnat flertalet förslag
              till åtgärder som skulle kunna underlätta arbetet för att förhindra
              överförskrivningar. Jag hoppas att det också är sådana åtgärder
              som finns med i den pågående utredning som socialministern refererar
              till som nu har jobbat i ett år och som nu uppenbarligen har åtta
              månader kvar.
            </seg>
            <seg n="30f49507">
              När beräknar socialministern att vi har ett samlat förslag på
              åtgärder och regeländringar som krävs för att förskrivningsrätten
              snabbare ska kunna dras in för läkare som missbrukar den?
            </seg>
          </u>
          <note type="speaker" n="faa690fc">
            Anf. 100 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-f954cf0680295ed2-5" n="a29879ee">
            <seg n="040487b7">
              Fru talman! Den fråga som tas upp i interpellationen är förstås
              synnerligen allvarlig. Det här är inget alldeles nyligen uppkommet
              problem utan något som har förekommit under en lång följd av år.
            </seg>
            <seg n="9d01d065">
              Vi har kunnat läsa artikelserier i tidningar och vi har kunnat
              se beskrivningar av det här problemet som kan se lite olika ut.
              Som Christer Engelhardt beskriver det kan det finnas starka misstankar
              om att en läkare använder förskrivningsrätten på ett sätt som
              inte är förenligt med det privilegium som läkaren har att kunna
              skriva ut läkemedel och sedan inte ger tillsynsmyndigheten möjlighet
              att gå in i journaler eller granska verksamheten över huvud taget.
            </seg>
            <seg n="abba1fa3">
              Det är alldeles uppenbart att det offentliga måste ha starkare
              muskler och tydliga regelverk för att kunna gripa in när sådana
              här allvarliga händelser sker. Detta handlar ju ytterst om människors
              väl och ve. Det finns naturligtvis också en liten ekonomisk sida
              av det hela. Men det viktiga är förstås att komma till rätta med
              problemet att människor far illa i och med att man upprätthåller
              ett missbruk eller kanske till och med inleder ett missbruk genom
              att en läkare missbrukar sin förskrivningsrätt. Därför ser jag
              med mycket stort allvar på de här frågorna.
            </seg>
            <seg n="ffe7efe3">
              Det är ett av skälen till att vi förra året, för ungefär ett
              år sedan, tillsatte Patientsäkerhetsutredningen som har ganska
              vida direktiv och många olika delar att se över, allt syftande
              till att vi ska få en hälso- och sjukvård som värnar patientsäkerheten
              fullt ut. Så länge som vi har med människor att göra går det förstås
              inte att täppa till varje möjlighet, men vi måste ha ett skarpare
              regelverk än vad vi har i dag.
            </seg>
            <seg n="0847c1c7">
              Christer Engelhardt frågar mig när man kan tänka sig att det
              här blir lag. Om jag då får bli lite tentativ och tänka lite högt
              ser vi framför oss ett utredningsförslag som kommer i december
              och nästa vår går ut på remiss. Remissvaren ska sedan sammanställas.
              Om vi lyckas väl, om allting går snabbt och remissinstanserna
              tycker att detta är utmärkt, om riksdagen är beredvillig i processen
              och det hela går smidigt kan vi kanske se framför oss att det
              ett år senare kommer en lag på plats. Men det här är ytterligt
              tentativt.
            </seg>
            <seg n="9a955a72">
              Jag ser mycket allvarligt på den här frågan och vill driva på
              processen så mycket som jag någonsin kan, eftersom det handlar
              om så allvarliga frågor som de vi här har diskuterat.
            </seg>
          </u>
          <note type="speaker" n="73c3a84a">
            Anf. 101 CHRISTER ENGELHARDT (s):
          </note>
          <u who="christer_engelhardt_7339c0" xml:id="i-c50793a3084e676c-3" n="521a332a">
            <seg n="a2081c5d">
              Fru talman! Då är vi överens om problematiken och att det är
              en fråga som är oerhört viktig.
            </seg>
            <seg n="9c113a12">
              Ibland får man hoppa in och ta över andras frågor och får då
              själv lära sig en hel del. Jag visste ju inte att det inte finns
              någon skyldighet att rapportera när man misstänker överförskrivning.
              Det är också en fråga som jag hoppas att man kommer tillbaka till.
              Jag har full respekt för att socialministern inte kan stå här
              och lova vad som komma skall när utredningen inte har fått jobba
              färdigt ännu, men kanske bör man skriva in någon form av anmälningsskyldighet.
              Det får bli ett medskick från den här debatten.
            </seg>
            <seg n="6edc7fd9">
              Innan jag kom in i riksdagen var jag verksam som diakon inom
              Svenska kyrkan, och en stor del av min arbetsinsats var att framför
              allt jobba bland Visbys missbrukare. Jag var mycket väl medveten
              om att det här var en verksamhet som förekom och att missbrukare
              lätt fick kontakt med, jag ska inte säga alla läkare, för det
              är väldigt viktigt i de här sammanhangen att betona att det oftast
              är ett fåtal det handlar om. Men det är nog så illa det. Det förekom
              förskrivning av läkemedel som man naturligtvis brukade själv men
              som man också valde att sälja vidare. På det sättet fick man också
              lite ekonomi för att finansiera sitt eget missbruk.
            </seg>
            <seg n="e1c7838e">
              Jag trodde då i min yrkesutövning att det här var en fråga som
              var mycket lätt att hantera och att det skulle gå snabbt. Men
              jag har nu förstått att det kan ta väldigt lång tid innan man
              ens kan komma dithän att man kan föreslå, som Socialstyrelsen
              skriver, att legitimationen eller förskrivningsrätten av läkemedel
              ska dras in. Uppenbarligen är tidsperspektivet ganska viktigt
              i det här sammanhanget.
            </seg>
            <seg n="d1633300">
              Jag begär heller inte att man ska gå på vaga grunder som rykten,
              som jag läste upp i citatet, och tips. Det här måste naturligtvis
              grundas på fakta. Man kommer självfallet att få acceptera att
              en del av de saker som tar tid säkert kommer att ligga kvar. Men
              jag hoppas att utredningen ändå på något sätt kan komma fram till
              att man kan minimera tiden något och kanske hoppa över något led.
              Det kan till viss del bli lite väl byråkratiskt i de här sammanhangen.
              Men, som sagt var, läkare med förskrivningsrätt är också människor
              och de ska inte drabbas av rykten och tips. Jag tror att det är
              en liten del av läkare och tandläkare som ägnar sig åt den här
              typen av verksamhet. Men det är som sagt nog illa det.
            </seg>
            <seg n="33cd93d0">
              Än en gång vill jag tacka för svaret. Jag ser också fram emot
              utredningen. Socialministern har ju fått några medskick som han
              kan ta med sig i det fortsatta arbetet beroende också på vad utredningen
              kommer att presentera.
            </seg>
          </u>
          <note type="speaker" n="89e775b5">
            Anf. 102 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-f954cf0680295ed2-6" n="a29879ee">
            <seg n="2f4579ad">
              Fru talman! Vi har inför den här debatten förhört oss med myndigheterna.
              Vi vet att Socialstyrelsen har velat larma om den här frågan och
              har också föreslagit Patientsäkerhetsutredningen att Socialstyrelsen
              själv skulle kunna få dra in förskrivningsrätt temporärt. Det
              ligger förstås inom ramen för vad utredaren kan komma att föreslå.
              Det har jag ingen aning om. Men han kan naturligtvis tänkas komma
              att föreslå en sådan sak.
            </seg>
            <seg n="139878c8">
              Hälso- och sjukvårdens ansvarsnämnd pekar vid kontakt på att
              Socialstyrelsen kanske alltför sällan använder sig av den möjlighet
              som nuvarande lagstiftning ger, att yrka på interimistisk återkallelse
              om man finner att situationen är så allvarlig att man, även om
              vi inte har ett riktigt färdigt underlag, borde kunna dra in rätten
              interimistiskt från en läkare som i dag har förskrivningsrätt.
              Man menar att om Socialstyrelsen använde den möjligheten fler
              gånger skulle det gå med förtur så att det går lite snabbare.
            </seg>
            <seg n="297a9872">
              Det är viktigt, precis som Christer Engelhardt är inne på, att
              det här sker på ett rättssäkert sätt. Det är den svåra avvägningen.
              Hur klarar man å ena sidan rättssäkerheten och å andra sidan säkerheten
              för missbrukande personer som den här läkaren förskriver de här
              preparaten till? Det är en väldigt svår balansgång som vi vill
              att utredaren funderar över riktigt ordentligt.
            </seg>
            <seg n="8d14b20b">
              Det kan också, som Christer Engelhardt nämner, vara så när det
              gäller läkare att det dels är ett eget missbruk som leder fram
              till det här, dels kan det handla om ekonomisk vinning. Det kan
              också i något enstaka fall röra sig om att en läkare är utsatt
              för direkta hot av en eller flera personer som gör att han eller
              hon inte vågar annat än att förskriva läkemedel. Då bör man verkligen
              tänka igenom vad vi kan göra för att garantera säkerheten för
              de här personerna så att de gör det som läkaretiken kräver och
              inte går kriminella personer till mötes genom förskrivning.
            </seg>
            <seg n="971d625f">
              Ytterligare en sak som jag tänkte att jag kunde nämna ligger
              i utredningens direktiv är att vi också ber utredaren att se över
              förutsättningarna för att införa en anmälningsskyldighet för apotekspersonal
              som hanterar läkemedel. Om de uppmärksammar att läkare eller tandläkare
              förskriver beroendeframkallande medel i en orimligt stor mängd
              kan de anmäla detta så att man kan titta närmare på om det är
              orimliga mängder som skrivs ut och se det som en varningssignal
              som kan leda till att man kan åtgärda ett sådant här problem som
              tyvärr förekommer. På många åtminstone medelstora orter är det
              så att pratar man med poliser och kriminella får man ofta besked
              om vilka läkare man skulle kunna vända sig till. Det är en förfärlig
              utveckling som vi måste göra vårt yttersta för att bryta.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="69ae5d31">
            14 § Svar på interpellation 2007/08:483 om utredningen med anledning
            av Lavalmålet
          </note>
          <note type="speaker" n="f1040d59">
            Anf. 103 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-3" n="962975ed">
            <seg n="13c2b4ee">
              Fru talman! Sven-Erik Österberg har frågat mig vilka initiativ
              jag ämnar ta för att säkerställa att lönedumpning kan förhindras
              på svensk arbetsmarknad och att den svenska modellen i grunden
              inte förändras. Sven-Erik Österberg har också frågat mig om jag
              kan garantera att den utredning som ska utreda konsekvenserna
              av Lavaldomen kan slutföras innan Arbetsdomstolen utfärdar slutgiltig
              dom i Laval/Vaxholmsmålet.
            </seg>
            <seg n="ee268017">
              När det gäller frågan om lönedumpning är ju som bekant en av
              de viktigaste beståndsdelarna i den svenska modellen att vi inte
              har någon lagreglerad minimilön eller allmängiltigförklarade kollektivavtal.
              Modellen vilar i stor utsträckning på att det är arbetsmarknadens
              parter som genom förhandlingar sätter lönerna. Vi vill att detta
              viktiga inslag i modellen i så stor utsträckning som möjligt ska
              kunna behållas även i framtiden i så många situationer som möjligt.
              Med den utgångspunkten finns det för närvarande inte så mycket
              jag genom exempelvis lagstiftning kan göra för att motverka lönedumpning
              i de situationer som träffas av Lavaldomen, annat än att avvakta
              den just tillsatta utredningens bedömningar och förslag till åtgärder.
            </seg>
            <seg n="a6691a04">
              Det är dock viktigt att komma ihåg att EG-domstolen i Lavalmålet
              enligt vår bedömning inte underkänner den svenska modellen när
              det gäller krav på minimilön för arbetstagare som utstationeras
              hit. Problemet i målet var att det aktuella kollektivavtalet var
              oförutsebart och svårtolkat och förutsatte förhandlingar innan
              det gick att fastställa vilken lönenivå den lettiska arbetsgivaren
              skulle behöva tillämpa. Hade konstruktionen rörande lön sett annorlunda
              ut hade en stridsåtgärd för att få till stånd en minimilön enligt
              avtalet kanske klarat domstolens granskning. Det är alltså, när
              det gäller frågan om lön, snarast arbetsmarknadens parter som
              nu behöver se över sina avtal för att se till att dessa uppfyller
              de krav EG-domstolen konstaterar finns när det gäller transparens
              och förutsebarhet. I fråga om eventuella lagstiftningsåtgärder
              för att komma till rätta med konsekvenserna av Lavaldomen får
              vi dock ge oss till tåls och avvakta utredningens förslag till
              sådana åtgärder, som då också kommer att ta hänsyn till hur parterna
              arbetat med sina kollektivavtal.
            </seg>
            <seg n="185028c0">
              Jag har vid flera tidigare tillfällen sagt att jag är övertygad
              om att Lavaldomen på intet sätt innebär slutet för den svenska
              modellen på arbetsmarknaden. Domen rör situationen att en arbetsgivare
              från en annan medlemsstat utstationerar arbetstagare till Sverige
              och frågan vilka krav på löner och andra villkor som kan ställas
              i en sådan situation. Jag, liksom arbetsmarknadens parter, är
              övertygad om att vi kan reda ut konsekvenserna av domen genom
              åtgärder på nationell nivå, genom ändringar i lagstiftningen och
              genom en anpassning av kollektivavtalen för dessa situationer.
              Utredningen angående Lavalmålet kommer att arbeta med utgångspunkten
              att den svenska modellen i så stor utsträckning som möjligt ska
              kunna tillämpas i framtiden även i fall av utstationering av arbetstagare
              till Sverige, samtidigt som EG-rätten fullt ut respekteras. I
              den mån åtgärder behöver vidtas för att åstadkomma detta kommer
              jag att verka för att så sker.
            </seg>
            <seg n="4c8d6251">
              När det slutligen gäller frågan om jag kan garantera att utredningen
              presenterar sitt betänkande innan Arbetsdomstolen meddelar dom
              i målet kan jag naturligtvis inte lämna en sådan garanti. Framför
              allt beror detta på att det inte med säkerhet går att säga när
              Arbetsdomstolens dom kommer. Som jag har uppfattat det pågår skriftväxling
              mellan parterna i målet, och huvudförhandling kommer troligen
              att hållas under senhösten. Dom i målet kommer, såvitt jag har
              uppfattat det, att meddelas tidigast någon gång framåt jul.
            </seg>
            <seg n="535bd575">
              Det är enligt min mening av största vikt att utredningen ges
              tillräcklig tid för att kunna göra en tillräckligt bra rättslig
              analys av Lavaldomen och dess konsekvenser samt leverera så väl
              genomarbetade förslag som möjligt. Den tid utredningen enligt
              de kommande direktiven kommer att ha på sig är satt efter samråd
              med såväl den särskilda utredaren som arbetsmarknadens parter
              med utgångspunkten att resultat ska uppnås så snabbt som möjligt
              samtidigt som resultatet blir så bra som möjligt.
            </seg>
          </u>
          <note type="speaker" n="39c33d79">
            Anf. 104 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-027152d0838b64f9-0" n="cba498c1">
            <seg n="5802eeef">
              Fru talman! Jag tackar arbetsmarknadsministern för svaret. Jag
              har inte förväntat mig att det skulle vara bot mot lönedumpning
              att arbetsmarknadsministern skulle lagstifta. Det hoppas jag verkligen
              inte. Jag har utgått från att vi är överens om att vi inte ska
              ha statlig lönepolitik, utan när det gäller regler på arbetsmarknaden
              är det kollektivavtalen som ligger till grund. Jag har uppfattat
              att vi är överens om det och förutsätter att vi är det även framdeles.
            </seg>
            <seg n="b0d5932f">
              Däremot är problemet, som vi har diskuterat tidigare, att en
              del av det som vi har ansett gälla på svenskt område när det gäller
              kollektivavtal i viss mån skjuts i sank genom den här Lavaldomen.
              Det är inte riktigt bara så enkelt som att kollektivavtalet kanske
              var otydligt på den här punkten, och hur domstolen skulle ha dömt
              om det hade varit tydligare, som arbetsmarknadsministern till
              viss del här spekulerar i, vet vi inte. Det får vi ju inte svar
              på.
            </seg>
            <seg n="d6ab37ff">
              Däremot fick vi svar för någon vecka sedan i en dom som kanske
              inte direkt är likadan, den så kallade Rüffertdomen. Den ger ju
              ändå ett slags inriktning. Den går i samma riktning som Lavaldomen.
              Man tycker i det tyska fallet att en tjeckisk arbetare kan arbeta
              till halva lönen jämfört med tyska arbetare och att det är helt
              i sin ordning enligt den EU-lagstiftning som finns. Det måste
              man säga är ett typiskt fall av lönedumpning.
            </seg>
            <seg n="ddf1ab24">
              Det andra problemet för svensk del är naturligtvis detta med
              minimilön. Det är ju inte tillfredsställande med den princip som
              vi har haft. Är annan arbetskraft i Sverige och jobbar, kommer
              man från annat land och jobbar i Sverige, har vi ju utgått från
              att man ska ha lika mycket betalt som den svenska arbetskraften.
              Det är klart, hamnar man på detta med minimilön har man ju ett
              läge där annan arbetskraft arbetar för mindre. Det tycker jag
              är en viktig del i den här domen, som bör klaras ut om man ska
              ha den svenska modellen och se till att den fortsätter att verka.
            </seg>
            <seg n="e30220c7">
              Jag är lite orolig. Arbetsmarknadsministern säger att han jobbar
              för det här. Jag får signaler och har naturligtvis kontakter om
              vad som händer på EU-nivå. Signalerna kommer om att arbetsmarknadsministern
              är passiv nere i EU när det gäller det här. Andra ministrar från
              andra länder yttrar sig och uttrycker sin oro. Den svenske arbetsmarknadsministern
              är tyst på mötena, sägs det. Det vore jättebra om arbetsmarknadsministern
              kunde dementera det och säga att det är ett aktivt handlande.
              Här gäller det att verkligen trycka fram den svenska hållningen
              nere i Europa och peka på att vi inte accepterar det som EG-domstolen
              har gjort. Enkelt uttryckt tycker jag att domstolen egentligen
              har gått på det förslag som inledningsvis gällde när det gäller
              själva tjänstedirektivet. Man har inte tagit hänsyn till de justeringar
              som parlamentet har gjort på det här området gällande hur det
              här skulle fungera. Det är väldigt viktigt att fortsätta starkt
              jobba med den frågan.
            </seg>
            <seg n="99bc6245">
              När det gäller utredningens längd är arbetsmarknadsministern
              vag. Han tycker att det är viktigt att ha gott om tid. Ja, visst
              är det bra att man har god tid på sig och får ett bra resultat.
              Detta har ju inte alltid gällt när det gäller regeringens sätt
              att utreda, det vet vi. A-kasseförslaget forcerades fram. Där
              fattade man ett beslut utan egentlig utredning. 450 000 har lämnat
              a-kassan. Det är ett annat problem som finns att hantera. Här
              är det väldigt noga med att man får tid på sig. Jag ser en väldigt
              viktig poäng. Jag tror att man faktiskt kan få fram svar på vad
              som behöver göras i Sverige för att se till att vi kan slå vakt
              om den svenska modellen ordentligt. Det går att få fram det snabbare.
              Det finns en viktig poäng i att det här är framme innan Arbetsdomstolen
              fattar sitt beslut någon gång i slutet av detta år. Där tycker
              jag att arbetsmarknadsministern skulle kunna vara mycket tydligare.
              Jag tycker att han är väldigt vag på den punkten.
            </seg>
          </u>
          <note type="speaker" n="6bb2ba35">
            Anf. 105 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-6" n="f1c22d3b">
            <seg n="2d6d14ca">
              Fru talman! Det här är en fråga som har diskuterats en hel del,
              och som kommer att diskuteras en hel del framöver också. Det är
              en fråga som har diskuterats i den här kammaren och som har diskuterats
              på många ställen i landet; bland fackföreningar och ute på arbetsplatser.
            </seg>
            <seg n="612c0b3d">
              Det är en fråga som diskuterades i Köpenhamn i går av en samling
              parlamentariker på initiativ av Nordiska rådet. Där hade jag möjlighet
              att få delta, och det var intressant kan jag säga. Jag drog lite
              grann om bakgrunden till vad som har skett och hur den svenska
              reaktionen ser ut och varför. Jag berättade om folkomröstningen
              och de garantier som fanns för att kollektivavtal och svensk arbetsrätt
              skulle stå orörda av EG-rätten och hur svenska folket på de premisserna
              röstade för medlemskap i EU. Jag berättade om att den här domen
              egentligen kom som en överraskning. Först kom generaladvokatens
              yttrande och detta med garantierna som vi har haft tidigare. Sedan
              kommer domen och slår undan benen för den svenska modellen.
            </seg>
            <seg n="169c1f1c">
              Då fick jag stor förståelse bland kamraterna från nordiska parlament
              och baltiska parlament. Det här var nämligen en träff med både
              den nordiska gruppen och den baltiska gruppen. Det fanns representanter
              från Norge, Danmark, Estland, Litauen, Lettland och så vidare
              på den här konferensen. Det var egentligen ingen över huvud taget
              som gjorde annat än att fråga och som ville få förtydligat och
              lära sig förstå. Man höll med, och man insåg faran och problemet
              när man fick det här förklarat för sig. Det fanns faktiskt ingen
              i den här kretsen med ett undantag ett litet men för den här debatten
              mycket väsentligt undantag som opponerade sig mot den här verklighetsbeskrivningen
              och som inte ville se de domar som har fallit, Lavaldomen i första
              hand men även de andra, som ett hot mot den svenska arbetsmarknadsmodellen.
            </seg>
            <seg n="2cce1269">
              Det var den svenska moderata representanten i gruppen som på
              något sätt blev motståndaren i den här debatten, vilket för mig
              var lite annorlunda. Norrmän, danskar, ester, letter och litauer
              av skilda politiska kulörer kunde se och förstå problemet. De
              kunde dela den oro som finns djupt i den svenska arbetarrörelsen
              och det svenska samhället. Men svenska moderater försöker i det
              här sammanhanget bagatellisera. De försöker säga att Lavaldomen
              visst inte är något problem. De hamnar så att säga på andra sidan,
              vilket är mycket märkligt eftersom man ibland får intrycket i
              den svenska debatten att den svenska regeringen står bakom den
              svenska arbetsmarknadsmodellen. Givet den interiören från den
              här diskussionen kanske det inte är så konstigt om det kommer
              signaler, som Sven-Erik Österberg säger, om att arbetsmarknadsministern,
              när han har lämnat Sveriges gränser och befinner sig nere i Bryssel,
              inte agerar, är tyst. Det är väl kanske så att det är det som
              är den svenska regeringens linje, att det här var en bra dom,
              att man inte alls står upp för den svenska modellen och att man
              faktiskt kan lära sig att leva med den situation som har uppstått.
              Det är de intrycken som kommer. Det verkar som om den svenska
              regeringen, oavsett om den är företrädd av ministrar eller av
              representanter från den borgerliga riksdagsgruppen, på något sätt
              har ett ansikte innanför Sveriges gränser och ett annat ute i
              Europa.
            </seg>
          </u>
          <note type="speaker" n="0dd35347">
            Anf. 106 MORGAN JOHANSSON (s):
          </note>
          <u who="morgan_johansson_c92f40" xml:id="i-0a6e9f8119e3b8c1-0" n="f70d138b">
            <seg n="fda77693">
              Fru talman! Jag tycker, i likhet med Sven-Erik Österberg, att
              det här verkar ta alldeles för lång tid. Annars är Sven Otto Littorin
              en man som är van att handla snabbt. Hur lång tid tog det att
              skära ned arbetslöshetsförsäkringen? Två månader? Men i det här
              fallet, när det gäller det här, har du dragit benen efter dig.
              Det tog tre månader för dig att bara utse en utredare. Det tog
              nästan fyra månader för dig att bara skriva direktiv till utredningen.
              Sedan ska utredningen ha åtta månader på sig, och innan vi kan
              se ett lagförslag lär vi väl vara en bit in på vårkanten 2009.
              Så visst är det lite märkligt. Littorin säger sig stå för den
              svenska modellen på arbetsmarknaden. Det tar några månader att
              rycka undan löntagarnas trygghet när de blir arbetslösa. Men för
              att möta riskerna för lönedumpning ska det ta upp emot ett och
              ett halvt år.
            </seg>
            <seg n="0a19b516">
              Nu tror inte jag på tillfälligheter. Det där är naturligtvis
              en strategi. Sven Otto Littorin vill vinna tid. Regeringens högsta
              prioritet just nu handlar om att få hem EU-fördraget. När väl
              det är gjort kan han göra precis vad han vill i Vaxholmsfallet.
            </seg>
            <seg n="198c4e57">
              Då kan han helt öppna för lönedumpning, det vill säga för ett
              systemskifte på arbetsmarknaden. Det är det vi redan ser på så
              många håll i dag i Sverige, där fattiga människor kan exploateras
              och utnyttjas av mindre nogräknade arbetsgivare. Det ska kunna
              göras legalt jobba för 30 kronor i timmen och bo i källare. Så
              ser det ut redan i dag på många håll i Sverige, inte minst i min
              valkrets hemma i Skåne på byggena, i jordbruket och i trädgårdsnäringen.
            </seg>
            <seg n="5e145400">
              I radioprogrammet Konflikt var det i påskas ett reportage om
              människor som jobbade för urusla löner. De bodde i månader på
              tältsängar i utkylda magasin. Toaletten var ett tillbyggt cykelställ.
              Det här var Sverige. I dag är det olagligt, men i morgon kan det
              vara legalt. Då kan de människorna kallas för utstationerad personal
              och jobba på rumänska kollektivavtal. Är det dit vi ska?
            </seg>
            <seg n="ba13a783">
              Jag litar inte ett ögonblick på att den här regeringen vill lösa
              Vaxholmsfrågan. Om Sven Otto Littorin verkligen hade velat bekämpa
              social dumpning hade han lagt i en högre växel i stället för att
              dra detta i långbänk. Även om han själv skulle vilja ta itu med
              detta är risken att han bakbinds av Centerpartiet, som har tagit
              Moderaternas plats som det mest löntagarfientliga partiet i svensk
              politik.
            </seg>
            <seg n="903efd35">
              Sven Otto Littorin! Om du vill att vi ska lita på dig, om du
              vill vara säker på att regeringen får igenom EU-fördraget genom
              riksdagen ska du lägga lagförslaget på bordet tidigt i höst.
            </seg>
          </u>
          <note type="speaker" n="04db5507">
            Anf. 107 PETER HULTQVIST (s):
          </note>
          <u who="peter_hultqvist_c9866b" xml:id="i-7dc50f0005196f6e-2" n="cb632be0">
            <seg n="107afeb1">
              Fru talman! Just nu reses runt om i Europa frågetecken om EG-domstolens
              agerande inte bara när det gäller den så kallade Lavaldomen utan
              också i det så kallade Rüffertmålet. EG-domstolen har avkunnat
              en dom gällande ett polskt företag som är inblandat i byggnationer
              i Niedersachsen. Firman har ägnat sig åt lönedumpning. Arbetarna
              får halva lönen mot det normala. Tyska LO:s rättschef säger nu
              att EG-domstolens agerande leder till att det blir fritt fram
              i Tyskland för företag att konkurrera med löner som ligger långt
              under det normala. Domen bekräftar EG-domstolens agerande i Vaxholmsfallet.
            </seg>
            <seg n="d7a65724">
              TCO i Sverige har kommenterat det hela genom att framhålla att
              domstolen väljer att än en gång tolka utstationeringsdirektivet
              rörande utländsk arbetskraft på ett sätt som strider mot vad de
              europeiska lagstiftarna avsåg. Från LO:s sida säger man att domstolen
              återigen tolkar EG-rätten i strid med likabehandlingsprincipen
              och mot politiska beslut.
            </seg>
            <seg n="71930753">
              EG-domstolens praxis innebär att den så kallade fria rörligheten
              alltid sätts främst. Detta sker även till priset av lönedumpning
              och budgivning under den nivå för kollektivavtalen som gäller
              i det land, den region eller den stad som verksamheten ska bedrivas
              i.
            </seg>
            <seg n="0ed2048e">
              Redan nu har fackföreningsrörelsen i vårt land ett hårt lokalt
              arbete att utföra med att följa upp en lång rad utländska företag
              som inte vill kännas vid normala regler och avtal på svensk arbetsmarknad.
              Det här problemet exponeras i stort sett dagligen, men det har
              blivit tydligt genom Vaxholmsfallet och Rüffertdomen. Men det
              är mycket som sker i det tysta som inte blir föremål för olika
              typer av domslut.
            </seg>
            <seg n="82725dc4">
              Min uppfattning är att EG-domstolen alltmer uppträder som en
              politisk domstol som kör över avsikten med de så kallade utstationeringsdirektiven.
              Syftet med dem har varit att hindra att utländska gästarbetare
              skulle exploateras som någon sorts billighetsarbetskraft. De ska
              inte behöva arbeta till lägre lön än vad som är normalt i det
              land där de arbetar. Men EG-domstolen kör på i ett nyliberalt
              race. Hur länge ska det här accepteras? Ju längre tiden går, desto
              större kommer problemen med lönedumpning att bli. Den här typen
              av problem äter sig fast på arbetsmarknaden, och det uppstår nya
              problem hela tiden. Men allt ger, som sagt, inte rubriker, som
              i Vaxholms- och Rüffertfallen.
            </seg>
            <seg n="4b5f606d">
              Ministern hänvisar passivt till en pågående utredning. Den ska
              få ta tid. Den ska få ta ordentligt med tid, och ännu mer tid,
              och den ska göras grundligt, på kors och tvärs, ledd, bredd och
              vikt och allt vad man nu kan tänka sig.
            </seg>
            <seg n="bd427125">
              Precis som Sven-Erik Österberg säger hör man signaler på det
              internationella planet att svenska regeringen inte driver någon
              linje särskilt hårt. Kan Sven Otto Littorin nu redovisa vad man
              gör internationellt och dementera påståendena? TCO har frågat
              varför den svenska regeringen inte intervenerade för den tyska
              delstaten i de fackliga kraven i det så kallade Rüffertfallet.
              Tyska regeringen stöttade den svenska regeringen i det så kallade
              Lavalmålet. Varför var den svenska regeringen så passiv när det
              gällde att stötta den tyska delstaten? Det kan Littorin klara
              ut.
            </seg>
            <seg n="4007f381">
              Patrik Björck var inne på att svenska avtal och svensk arbetsrätt
              strejkrätt och arbetsrätt skulle lämnas ograverade om vi gick
              med i EU. Så hette det i samband med folkomröstningen. Nu står
              vi här med en rad frågetecken att reda ut.
            </seg>
            <seg n="de54c8f1">
              Regeringen måste lägga i en högre växel för att klara trovärdighetsproblemen.
              Ett gott råd är att klara ut alla dessa frågeställningar innan
              riksdagen ska hantera det så kallade Lissabonfördraget. Finns
              det någon sådan ambition hos regeringen?
            </seg>
          </u>
          <note type="speaker" n="f2d46b04">
            Anf. 108 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-5" n="24d91714">
            <seg n="308fe523">
              Fru talman! Anledningen till debatten är att vi är ganska upprörda
              och bekymrade över det hot som den svenska modellen utsätts för
              just nu. Förslaget om ursprungslandsprincipen i tjänstedirektivet
              som avvisades av EU-parlamentet håller nu på att införas bakvägen
              genom EG-domstolens behandling av Lavalmålet. Ursprungslandsprincipen
              innebar att varje löntagare skulle ta med sig sitt lands arbetsrätt
              och kollektivavtal till det land man arbetar i. Vi hör redan där
              hur orimligt det skulle bli. Man ska åka till ett annat land,
              och det egna landets lagar och regler ska gälla. Det skulle vara
              upp till vem som helst att utifrån det ha 25 länders olika kollektivavtal
              och regler att leva efter.
            </seg>
            <seg n="35e9e4c8">
              Det här avvisades av EU-parlamentet, trots att de svenska borgerliga
              parlamentarikerna gärna hade sett att det blev verklighet.
            </seg>
            <seg n="2bfbe877">
              Jag hade möjlighet att träffa den moderata EU-parlamentarikern
              Christofer Fjellner i Bryssel under förra mandatperioden. Han
              talade gladeligen om vikten av att EU-medborgare skulle kunna
              komma till Sverige och konkurrera med det enda de kunde, nämligen
              låga löner. Han kunde inte riktigt förstå vår ståndpunkt, nämligen
              att vi tyckte att det var viktigt att oavsett nationalitet, vilket
              land man kommer från, ska man ha lika lön i Sverige. Vi tyckte
              att det var viktigt. Alla människors lika rätt och lika värde
              måste gälla på arbetsmarknaden.
            </seg>
            <seg n="8a1d1935">
              Nu ser vi hur EG-domstolen tolkar det politiska ställningstagandet,
              trots de löften som Sverige fick i samband med medlemsansökan
              1994. Ulf Dinkelspiel var den moderat som drev att Sverige skulle
              behålla den svenska modellen.
            </seg>
            <seg n="069bcc62">
              Nu har Sven-Erik Österberg av arbetsmarknadsministern fått svaret
              att han vill ha en skyndsam utredning. Förra gången jag fick svar
              att det skulle bli en skyndsam utredning tog det nio månader.
              Det var visserligen en annan minister. Jag tvivlar inte på att
              arbetsmarknadsministern är intresserad av en snabb utredning,
              men vi har hört från tidigare talare att det har funnits snabbare
              utredningar. Varför går det inte att utreda den här frågan betydligt
              snabbare? Vad är det som gör att det här måste ta upp till nio
              månader? Vad är det som gör att man inte skyndsamt kan utreda
              på till exempel tre månader?
            </seg>
            <seg n="6f105b5a">
              Jag ska till arbetsmarknadsministerns försvar säga att han har
              stått bakom den svenska modellen i alla debatter här, men det
              finns många moderater, centerpartister och folkpartister som har
              sagt att den svenska modellen inte har varit riktigt lika viktig.
              De har tyckt att det har varit viktigt att öppna för lönedumpning.
              Bland annat berättade nuvarande näringsminister Maud Olofsson
              när hon var på Gotland om vikten av att öppna för lönedumpning.
              Det var dags att utsätta löntagarna i Sverige för lönekonkurrens.
              Därför är det viktigt att vi i dag får svar på varför det är så
              angeläget att dra ut på utredningen. Vi är bekymrade över frågan.
            </seg>
          </u>
          <note type="speaker" n="e258166b">
            Anf. 109 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-4" n="962975ed">
            <seg n="b8088153">
              Fru talman! Jag ska upprepa det som jag har sagt många gånger
              tidigare. Min utgångspunkt är att svenska kollektivavtal ska gälla
              i Sverige och att vi måste ha en modell för det som fungerar och
              håller.
            </seg>
            <seg n="08413471">
              Jag ska svara på några av frågorna i diskussionen här. Jag har
              haft försvaret av den svenska modellen som utgångspunkt under
              alla de aktiviteter som jag har haft i fråga om kommissionen,
              EU-parlamentet och de kontakter som jag har haft med enskilda
              medlemsstater. Jag har till exempel hållit anföranden inför EU-parlamentets
              sysselsättningskommitté det var efter att den svenska ståndpunkten
              i den muntliga förhandlingen var kungjord men innan domen föll
              just för att beskriva och förklara den svenska modellens grundförutsättningar
              och vad det har lett till när det gäller till exempel konfliktnivå
              på den svenska arbetsmarknaden.
            </seg>
            <seg n="442829f6">
              Efter att domen har fallit har jag haft både separata möten med
              kommissionen och med ett tiotal medlemsstater just för att berätta
              om hur vi ser på domen, hur vi ser på den svenska modellen och
              hur vi avser att arbeta vidare med detta.
            </seg>
            <seg n="3b13b149">
              Jag ska i morgon till Holland och i övermorgon till Storbritannien.
              På båda dessa möten kommer Lavalmålet att vara en av våra diskussionspunkter.
            </seg>
            <seg n="129cb36e">
              Jag kan därför lugna Sven-Erik Österberg med att detta är någonting
              som vi arbetar med och som vi kommer att fortsätta arbeta med.
            </seg>
            <seg n="19f3d502">
              Samma dag som domen föll den 18 december bjöd jag parterna till
              partssamråd för att diskutera hur vi nu skulle gå vidare just
              mot bakgrund av att denna fråga handlar både om lagstiftning och
              om kollektivavtalens utformning.
            </seg>
            <seg n="f0cba441">
              Efter detta möte skrev LO-Tidningen: Alla nöjda efter första
              mötet.
            </seg>
            <seg n="93e9ca43">
              Det är första gången som jag har fått den här typen av rubrik
              i LO-Tidningen.
            </seg>
            <seg n="7f8d9a0c">
              Det var också med den utgångspunkten som vi hade detta möte,
              och det var med den utgångspunkten som vi förde partssamrådet
              och de rätt öppenhjärtiga diskussionerna om hur vi skulle hantera
              domen. Det har också varit en ledstjärna i arbetet med att utforma
              direktiven och att hitta rätt person som utredare. Det är klart
              att man kan ha synpunkter på att det har tagit sin tid. Men jag
              har varit väldigt noggrann med att se till att parterna skulle
              vara väldigt involverade i just detta arbete.
            </seg>
            <seg n="f2af7da2">
              Därför är det också glädjande att se att till exempel LO:s avtalssekreterare
              Erland Olauson har sagt att Lavaldomen inte hotar den svenska
              modellen. Han har också sagt sig vara nöjd med direktiven, utredaren
              och tidpunkten för framläggandet av utredningens betänkande.
            </seg>
            <seg n="444f8fd3">
              Slutsatsen är naturligtvis att det är en komplicerad juridisk
              materia att hantera utfallet av domen. Man kan naturligtvis ha
              synpunkter på den tolkning som EG-domstolen gör. Vi måste diskutera
              hur vi ser till att implementera det som faktiskt är svensk rätt
              i svensk lagstiftning. Vi har ett otydligt och oklart läge just
              nu där svensk lagstiftning som den är formulerad står i konflikt
              med svensk rätt som den tolkas av EG-domstolen. Så kan vi naturligtvis
              inte ha det.
            </seg>
            <seg n="b047cf53">
              Min utgångspunkt är det är också ledstjärnan för arbetet att
              vi ska, kommer att och kan se till att bevara den svenska modellens
              grundfundament samtidigt som vi lever upp till domen i EG-domstolen.
            </seg>
          </u>
          <note type="speaker" n="c627e5c5">
            Anf. 110 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-027152d0838b64f9-1" n="cba498c1">
            <seg n="d1d8fbc7">
              Fru talman! Påståendet att den svenska regeringen och arbetsmarknadsministern
              har varit passiv nere i Europa är inte bara taget ur luften. Det
              är våra EU-parlamentariker som har rapporterat det och tycker
              att andra regeringar har varit mer på bettet för att trycka på.
              Men det är väl bra om arbetsmarknadsministern nu talar om vad
              han tänker göra och vad han har gjort där nere. Jag ger bara understöd
              för detta arbete därför att jag tror att det fordras en ordentlig
              aktivitet där nere. Nu finns det bättre förutsättningar för det
              i och med Rüffertdomen. Det goda med den är att tyskarna också
              är oroade för detta, och där bör det finnas en god samarbetspartner
              för att värna om detta. Jag förutsätter att regeringen och arbetsmarknadsministern
              tar kontakt med och tar stöd av de stater som inte gillar den
              ordning som har varit.
            </seg>
            <seg n="5205ca7f">
              Sedan är det bra att man är nöjd efter första mötet. Men det
              lugnar inte mig så mycket. Jag har lett ganska många arbetsgrupper
              under mina dagar. Efter det första mötet brukar de flesta vara
              ganska nöjda. Det gäller att vara nöjd efter det sista mötet också.
              Det brukar vara svårare. Vid det första mötet är det ganska trevligt
              när man har en gemensam arbetsuppgift och alla har förväntningar.
            </seg>
            <seg n="8a9267e0">
              Det som oroar mig med tidsaspekten är naturligtvis att det håller
              på att sätta sig en ordning. Svenskt Näringsliv har tolkat domen
              på ett annat sätt. Man har gått ut med ett budskap där man helt
              enkelt konstaterar att man tycker att man mycket väl kan ta hit
              utländsk arbetskraft och betala enligt andra kollektivavtal och
              då få en regelrätt lönedumpning. Det håller i det tysta på att
              sätta sig ett system i landet där man tycker att detta är okej.
              Det är därför som det är så oerhört viktigt att snabbt få ett
              besked om hur detta kommer att hanteras och var gränsen går någonstans.
            </seg>
            <seg n="a2793c7c">
              Vi kan inte skynda på Arbetsdomstolen. Den tar sin tid. Den lever
              sitt liv, höll jag på att säga. Vi rår inte så mycket över det.
              Men jag tycker att det är en väldigt viktig del att utredningen
              är klar och tydlig i fråga om detta innan Arbetsdomstolen tar
              sitt beslut. Jag tycker att arbetsmarknadsministern kan göra mer
              där. Det må så vara att Erland Olauson är nöjd med tidsaspekten.
              Men jag ser en stark koppling till att detta vore bra och fullt
              möjligt.
            </seg>
            <seg n="66392b8e">
              Sedan är frågan hur långt regeringen tänker gå. Jag blir också
              orolig här. Det är vissa företrädare från partier i regeringen
              som har en annan uppfattning. Här säger man alltid att man är
              överens i regeringen. Jag förstår mig inte riktigt på det här.
              Min bild av regeringen när den sitter där är att man har en kollektiv
              uppfattning och att man står för den oavsett var man är. Om man
              har en uppfattning på torsdagar när man träffas i Rosenbad och
              en annan uppfattning när man åker ut på småföretagarmöten i landet,
              som vissa ministrar har, måste arbetsmarknadsministern förstå
              att det sår en hel del splittrade uppfattningar. Tilltron till
              var man står i fråga om den svenska modellen blir söndertrasad
              av detta sätt att hantera detta när näringsministern eller partivänner
              till henne är ute och har en helt annan uppfattning om detta.
              Jag tycker att det är ett problem. Det är ingen bra ordning från
              en regering att sprida vad man står bakom och säga att hela regeringen
              står bakom det. Tillåt mig att tvivla, om jag ska vara riktigt
              ärlig. Jag tycker att det är ett problem. Det blir problem för
              regeringen. Det kan jag stå ut med. Men det blir också ett problem
              i det svenska samhället hur man ska hantera detta. Detta måste
              hanteras tydligare.
            </seg>
            <seg n="c69c8a08">
              Men när det gäller tidsaspekten, utredningen och att det ska
              gå snabbare sätter sig en praxis. Jag tycker att arbetsmarknadsministern
              ska vara tydligare i fråga om detta. Jag skulle vilja ha ett besked
              om att man helt enkelt säger till utredaren att regeringen vill
              att detta ska vara klart innan Arbetsdomstolen fattar sitt beslut.
              Jag tycker att arbetsmarknadsministern skulle kunna vara så tydlig
              här. Tilläggsdirektiv har getts tidigare. Det kan ges nu också.
            </seg>
          </u>
          <note type="speaker" n="455658c5">
            Anf. 111 PATRIK BJÖRCK (s):
          </note>
          <u who="patrik_bjorck_d8ad48" xml:id="i-14a5a9af03755955-7" n="f1c22d3b">
            <seg n="0d173d83">
              Fru talman! Jag ska passa på att ta upp två saker en gång till.
              Det handlar om den här regeringens långa historia av att säga
              en sak och göra en annan. Flera talare har varit inne på att man
              ska trycka på nere i Europa. Peter Hultqvist hade ett väldigt
              tydligt exempel på när regeringen inte har agerat när det gällde
              att stödja den tyska ståndpunkten i Rüffertfallet. Det skulle
              vara väldigt skönt om man kunde få en regering som faktiskt agerar
              och inte är passiv, särskilt i en så här otroligt viktig fråga.
            </seg>
            <seg n="d8abf55f">
              Det är en sak som bekymrar mig lite grann i resonemanget. Det
              står i det skriftliga svaret, och arbetsmarknadsministern har
              också varit inne på det i sina anföranden här:
            </seg>
            <seg n="8bf0f9cc">
              Problemet i målet var att det aktuella kollektivavtalet var oförutsebart
              och svårtolkat och förutsatte förhandlingar innan det gick att
              fastställa vilken lönenivå den lettiska arbetsgivaren skulle behöva
              tillämpa.
            </seg>
            <seg n="5f00a46c">
              Det anser arbetsmarknadsministern är problemet, och det ansåg
              tydligen EG:s jurister också. Men med den inställningen hamnar
              arbetsmarknadsministern i en väldigt konstig situation. Problemet
              är ju att EG-domstolen över huvud taget går in och bedömer ett
              avtal som är slutet mellan två parter på svensk arbetsmarknad.
              Ska alla svenska avtal på något sätt efterprövas av klåfingriga
              jurister nere i Europa? Det är det som vi ska undanröja. Det är
              det som vi ska ta bort. Det är därför som man måste agera på både
              nationell nivå och Europanivå. Det ska inte vara så att europeiska
              jurister efterprövar, överprövar, avtal som parter på svensk arbetsmarknad
              har slutit. Det är parterna som bestämmer om de är transparenta
              eller inte. Och där finns det all anledning för arbetsmarknadsministern
              att också förklara sin ståndpunkt. Tycker arbetsmarknadsministern
              att det är rimligt att man överprövar svenska avtal? Då faller
              den svenska modellen.
            </seg>
          </u>
          <note type="speaker" n="23f5480e">
            Anf. 112 MORGAN JOHANSSON (s):
          </note>
          <u who="morgan_johansson_c92f40" xml:id="i-0a6e9f8119e3b8c1-1" n="f70d138b">
            <seg n="cc6bb8cc">
              Fru talman! Problemet för Sven Otto Littorin här är att regeringen
              har en väldigt tvetydig inställning. Å ena sidan har han ett centerparti
              som gärna jagar livet ur löntagarna så fort man kommer åt. Det
              är ett centerparti som han alltså ska få att ställa upp bakom
              ett lagförslag som i realiteten ska undanröja Vaxholmsdomen. Lycka
              till med det. Det kanske går, vad vet jag, men jag skulle inte
              sätta min sista slant på det.
            </seg>
            <seg n="7889247a">
              Å andra sidan har han statsminister Fredrik Reinfeldt som när
              vi ber honom ta upp Vaxholmsfrågan med EU:s stats- och regeringschefer
              bara viftar bort oss. Då får vi höra att inte kan man komma där
              med lappar hemifrån på möten med EU:s stats- och regeringschefer,
              nej, det är inget man vill ta upp med dem.
            </seg>
            <seg n="50710654">
              Sven Otto Littorin måste alltså förstå att vi ser med viss skepsis
              på hans och den övriga regeringens stöd för den svenska modellen
              när det verkligen kommer till kritan. Det är därför vi inte riktigt
              litar på er.
            </seg>
            <seg n="e41866c2">
              Till detta kommer att ni också har dragit benen efter er i uppstarten
              tre månader för att utse en utredare, fyra månader för att skriva
              direktiv, och sedan ytterligare åtta månader för att genomföra
              utredningen.
            </seg>
            <seg n="bf835785">
              Ska vi lita på att ni löser det? Det skulle mycket väl kunna
              bli så att vi trycker igenom EU-fördraget här i kammaren i november,
              och så i mitten av december kommer förslaget från utredaren: Förlåt!
              Sorry ! Vi kan inte lösa det här med Vaxholmsdomen. Nu får ni
              leva med lönedumpning framöver.
            </seg>
            <seg n="f19b93c0">
              Kan Sven Otto Littorin föreställa sig den vrede som detta kommer
              att väcka på svensk arbetsmarknad och bland svenska folket i övrigt?
              Jag säger till Sven Otto Littorin: Försätt dig inte i den situationen!
              Lägg lagförslaget på bordet redan i höst så att vi kan bedöma
              vad som egentligen ska gälla på den europeiska arbetsmarknaden
              framöver. Det är det enda sättet om ministern vill få oss att
              lita på honom igen.
            </seg>
          </u>
          <note type="speaker" n="c85c9b53">
            Anf. 113 PETER HULTQVIST (s):
          </note>
          <u who="peter_hultqvist_c9866b" xml:id="i-7dc50f0005196f6e-3" n="cb632be0">
            <seg n="11c45b0e">
              Fru talman! Ministern säger att vi ska lita på honom. Han slåss
              för svenska kollektivavtal. Jag frågar mig vad jag har för anledning
              att lita på ministern. Man har monterat ned a-kassan en rätt rejäl
              bit till stora protester. Den var något som tillhörde den svenska
              modellen. Arbetsmiljöarbetet tillhörde ett av fundamenten i den
              svenska arbetsmarknadsmodellen vi har sett stora nedskärningar
              i Arbetsmiljöverkets verksamhet och nedläggning av Arbetslivsinstitutet.
              Arbetsmarknadspolitiken med en lång rad olika typer av åtgärder
              är nedmonterad. Vad har vi för anledning att lita på Sven Otto
              Littorins utfästelser i detta?
            </seg>
            <seg n="77d50c88">
              Jag tycker att det finns en trovärdighetsfråga som regeringen
              måste ta på allvar och försöka reda ut i grunden, och det är att
              svenska avtal, svensk strejkrätt och svensk förhandlingsmodell
              gäller punkt slut. Det är så det ska vara i Sverige. Vi ska inte
              kompromissa om de här frågorna över huvud taget!
            </seg>
            <seg n="4b569b6c">
              Det skulle väl vara enkelt att försöka klara ut det här innan
              något Lissabonfördrag ska behandlas i den här kammaren. Det kanske
              till och med vore smart och begåvat av regeringen att reda ut
              den typen av frågetecken innan man kommer till den hanteringen
              i kammaren. Det är ett gott råd om ministern är intresserad av
              goda råd i sammanhanget.
            </seg>
            <seg n="192abd39">
              Vi har också den tyska ståndpunkten när det gäller Rüffertfallet.
              Varför agerade inte regeringen när det gällde detta? Varför gjorde
              ni ingenting? Det skulle vara intressant att veta hur ni bemöter
              TCO:s kritik på den punkten.
            </seg>
            <seg n="0754d499">
              Om vi nu ska ha LO som riktmärke i sammanhanget, vilket ministern
              tycks ha när det passar, kan jag ju läsa upp vad LO-tidningen
              kräver på ledarplats: Vi borde med skärpa ha slagit fast att vi
              inte accepterar att EU-rätten tar över svensk grundlag, eller
              kan inskränka vår strejkrätt eller begränsa våra kollektivavtal.
              Man kräver en skärpning av regeringens attityd i förhållande till
              EG-domstolen.
            </seg>
          </u>
          <note type="speaker" n="f71288a2">
            Anf. 114 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-302082da7e011177-0" n="24d91714" next="i-227c9c90090bb4a3-0">
            <seg n="8aef846a">
              Fru talman! Tidigare i dag har vi fått höra av statsministern
              att alla beslut och all politik fattas gemensamt av regeringen.
              Detta sade han i samband med att det inte hade någon betydelse
              vem som svarade på interpellationer.
            </seg>
            <seg n="57de612e">
              Då blir min fråga till arbetsmarknadsminister Littorin: Betyder
              ditt svar här i dag att vice statsminister Maud Olofsson inte
              längre har uppfattningen att det är viktigt att öppna för lönedumpning?
              När bytte hon i så fall åsikt i den frågan? Det är annars ett
              återkommande mantra att det är viktigt att utsätta löntagarna
              i Sverige för konkurrens, så svara gärna på den frågan!
            </seg>
            <seg n="6537f873">
              I sitt svar medger arbetsmarknadsministern också att han inte
              kan lämna en garanti för att utredningen är klar när Arbetsdomstolen
              meddelar dom. Därmed faller liksom alla garantier vi kan få av
              arbetsmarknadsministern kring vad som kommer att hända. Om man
              inte ens kan lämna en garanti där man ändå kan bestämma när utredaren
              ska vara klar, vilka garantier har vi då att man kommer att slåss
              för de här frågorna?
            </seg>
            <seg n="b0b8f4c2">
              Jag har tidigare citerat EU-parlamentariker som tillhör samma
              parti som statsministern och arbetsmarknadsministern. De har sagt
              att det är jätteviktigt att öppna svensk arbetsmarknad för lönedumpning,
              så det blir svårt när man dessutom har drivit frågan om ursprungslandsprincipen
              ute i Europa. Det är inte svårt att tro att det egentligen är
              den politiken man vill föra i Sverige. Men man säger det inte
              här i kammaren, utan man säger det i EU-parlamentet. Man driver
              det där i stället och överlåter åt jurister att överpröva frågorna.
            </seg>
            <seg n="ba1f5c80">
              Därför, fru talman, skulle jag vilja ha svar på när Maud Olofsson
              bestämde sig för att det inte var viktigt att öppna upp för lönedumpning.
              När bytte hon åsikt?
            </seg>
          </u>
          <note n="0016b933">
            Anf. 115 TREDJE VICE TALMANNEN:
          </note>
          <u who="eva-lena_jansson_69cbd8" xml:id="i-227c9c90090bb4a3-0" n="24d91714" prev="i-302082da7e011177-0">
            <seg n="f0149831">
              Jag vill bara erinra om att statsrådet svarar för sig. Det är
              väldigt svårt att svara för någon annan ministers uppfattning.
              Detta handlar om statsrådets ansvarsområde, och han svarar för
              detta.
            </seg>
          </u>
          <note type="speaker" n="27d08b4d">
            Anf. 116 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-5" n="962975ed">
            <seg n="3e08d128">
              Fru talman! Låt mig börja med att kommentera Rüffertdomen. Skälet
              är ganska enkelt. Upphandlingsutredningen hade just levererat
              sitt slutbetänkande. Den var ute på beredning, och eftersom Rüffertfallet,
              både då och nu, handlar om förhållanden som är väsensskilda från
              den svenska arbetsmarknadsmodellen och inte är applicerbart på
              den utan på förhållanden där man har lagstiftade minimilöner eller
              allmängiltigförklarade kollektivavtal, valde vi i stället i det
              läget att fokusera på det som var viktigt, nämligen Lavalmålet.
              Där kom vi också fram till samma ståndpunkt som den tidigare regeringen
              i den muntliga förhandling som skedde den 9 januari 2007.
            </seg>
            <seg n="7d4758d3">
              Detta väckte viss uppmärksamhet från dem som trodde något annat,
              och det är naturligtvis viktigt att vi gjorde det vi gjorde, nämligen
              försvarade den svenska modellen på det sätt vi gjorde.
            </seg>
            <seg n="21529650">
              Sven-Erik Österberg, Morgan Johansson och Eva-Lena Jansson gör
              ett stort nummer av oenighet i regeringen och vad det nu kan vara.
              Låt mig bara påminna om att besluten om direktiven är fattade
              av regeringen gemensamt. Det är dessa direktiv som gäller och
              som är förutsättningen för utredningen. Det är inga konstigheter.
            </seg>
            <seg n="a20bacd2">
              Men när det gäller oenighet skulle möjligen Sven-Erik Österberg
              kunna prata med Morgan Johansson och Socialdemokraterna i Skåne
              om den oenighet och splittring som råder kring den socialdemokratiska
              inställningen till fördraget. Det skulle vara intressant att höra
              var ni landar i den frågan.
            </seg>
            <seg n="7f1d17f3">
              Utredningen är utsedd, direktiven är antagna. Parterna har varit
              djupt involverade i det arbetet, och detta har för mig varit avgörande
              och centralt: Parterna skulle vara överens med oss om hur direktiven
              skulle vara utformade. Om det tog två veckor till var det värt
              det för att få utredningen på rätt spår. Annars hade det kunnat
              bli väldigt intressanta diskussioner här i kammaren.
            </seg>
            <seg n="dd000ccb">
              Till Morgan Johansson vill jag säga att Erland Olauson är nöjd
              med direktiven. Han är också nöjd med tidsplanen. Med all respekt
              för mig är det viktigare att parterna är nöjda än att Morgan Johansson
              är det.
            </seg>
            <seg n="09edb195">
              Lagförslaget kommer när utredningen är klar och remitterad. Det
              är viktigt att undanröja tvivel, inte att bygga nya. Därför måste
              detta ske på ett sätt som bevarar den svenska modellen och inte
              ytterligare ifrågasätter den.
            </seg>
          </u>
          <note type="speaker" n="2ddeb424">
            Anf. 117 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-027152d0838b64f9-2" n="cba498c1">
            <seg n="e775fc93">
              Fru talman! Upplysningsvis, arbetsmarknadsministern, sitter Morgan
              Johansson och jag inte i någon regering. Det gör Littorin, och
              det gör Maud Olofsson till exempel. Det gör en viss skillnad i
              frågan. Jag tycker som jag sade tidigare när det gäller olika
              uppfattningar det är klart att ni är eniga på regeringssammanträdet.
              Men när de som sitter i samma regering sedan för en debatt vid
              sidan om där man har olika uppfattningar är det klart att det
              sår funderingar ute i det svenska samhället. Vad tror löntagarna?
              Vad tror fackföreningsrörelsen när man ser den splittrade bilden?
            </seg>
            <seg n="61c5acc6">
              Det är klart att de här diskussionerna finns. Det gör att frågan
              blir ostadigare.
            </seg>
            <seg n="5147e26b">
              Jag står bakom fördraget, det har jag sagt tidigare, därför att
              det är bättre för den svenska arbetarrörelsen och fackföreningsrörelsen
              i hela Europa. Ju tydligare arbetsmarknadsministern och regeringen
              är och ju snabbare man är att leverera så att vi kan slå vakt
              om den svenska modellen desto fortare dör fördragsdebatten. Det
              ligger också i regeringens händer. Var ska den hamna någonstans,
              och hur tydlig är man? Skjut inte problemen över till oss utan
              ta hand om dem i stället och leverera det ni ska så slipper vi
              den här diskussionen, och då vet vi också vad som gäller i Sverige.
            </seg>
            <seg n="2ca2e910">
              Till sist vill jag säga att det är ett problem att det tar tid.
              Svenskt Näringsliv har gjort en tolkning som man sprider omkring,
              och man håller på att införa ett annat hanteringssätt på den svenska
              arbetsmarknaden. Det oroar också, om vi nu ska slå vakt om den
              svenska modellen. Det där är väldigt viktigt också.
            </seg>
            <seg n="7a670639">
              Allra sist: Barroso tänker kandidera om. Det vore ett ypperligt
              tillfälle för den svenska regeringen att säga: Vi är inte intresserade
              av Barroso om han inte kan se till att vi kan ha våra kollektivavtal
              i Sverige. Det kan han leverera med sin kommission. Är arbetsmarknadsministern
              beredd att driva den frågan i regeringen? Det gäller att sätta
              hårt mot hårt. Vi har våra regler, och jag tycker att vi ska slå
              vakt om dem. Det finns ingen anledning för Sverige att böja sig
              därför att en EU-domstol fattar ett felaktigt beslut.
            </seg>
          </u>
          <note type="speaker" n="4fb1d458">
            Anf. 118 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-6" n="962975ed">
            <seg n="9d628761">
              Fru talman! Min grundinställning är, som jag har sagt hela tiden
              och som jag också sade väldigt tydligt när vi motiverade vår inställning
              vid den muntliga förhandlingen i början av januari 2007 i just
              Lavalmålet, är att svenska kollektivavtal ska gälla i Sverige.
              Det är grundinställningen. Utredningen arbetar i den andan, och
              utredningen levererar resultatet senast den 15 december. För att
              gå tillbaka till interpellationen: Jag kan naturligtvis inte garantera
              att det sker innan vi får en dom i Arbetsdomstolen. Men avsikten
              har inte varit att fördröja arbetet utan att se till att det blir
              så stabilt och säkert att vi inte råkar ut för fortsatt otydlighet
              i relationen mellan den svenska lagstiftningen och det som numera
              är EG-rätten.
            </seg>
            <seg n="8abf9b82">
              Min utgångspunkt är, precis som hos de andra parter som jag har
              diskuterat med vid flera tillfällen i den här frågan, att Lavalmålet
              kommer vi att kunna hantera. Vi kommer att hantera det på ett
              sätt som gör att vi bevarar den svenska modellen. Det är för mig
              ledstjärnan.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="7e4d2a77">
            15 § Svar på interpellation 2007/08:510 om fler aktörer inom
            arbetsförmedling för att bryta utanförskapet
          </note>
          <note type="speaker" n="b95cb18c">
            Anf. 119 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-7" n="962975ed">
            <seg n="aa1c9412">
              Fru talman! Désirée Pethrus Engström har frågat mig om jag avser
              att vidta åtgärder för att ytterligare stimulera tillkomsten av
              alternativa arbetsförmedlare utöver de åtgärder regeringen redan
              genomfört.
            </seg>
            <seg n="817d12ee">
              Inledningsvis vill jag påminna om att Arbetsförmedlingens monopol
              avskaffades redan 1993. Då upphörde kravet på tillstånd från dåvarande
              Arbetsmarknadsstyrelsen för att bedriva privat arbetsförmedling.
              Det finns alltså sedan dess inga hinder i regelverken för den
              som vill bedriva arbetsförmedling. Ett aktuellt exempel är Sveriges
              Akademikerförmedling, som är ett samägt företag mellan Manpower
              och Salus Ansvar. De jobbar med att förmedla jobb åt medlemmar
              i fyra akademikerförbund. Ett annat exempel är de jobbtorg som
              finns i Helsingfors och som bedrivs av kommunen.
            </seg>
            <seg n="e1aba5a9">
              Det torde vara bekant att regeringen mycket starkt betonar prioriteringen
              av insatser för dem som står långt från arbetsmarknaden. Kompletterande
              aktörer har en viktig uppgift för att minska utanförskapet. Jag
              menar att det är nödvändigt att använda även andra kontaktnät
              och arbetsformer än dem den offentliga arbetsförmedlingen har.
              Inga vägar ska vara oprövade. Jag välkomnar alla initiativ till
              privat arbetsförmedling, inte minst sådana som vill hjälpa dem
              som har svårast att få arbete. Regeringens uppdrag till Arbetsförmedlingen
              är också att fler aktörers kunnande och kompetens ska tas till
              vara inom till exempel jobb- och utvecklingsgarantin.
            </seg>
            <seg n="e406e6e6">
              Inom den offentliga arbetsförmedlingen pågår stora förändringar.
              Den 1 januari i år gick startskottet för den nya sammanhållna
              myndigheten Arbetsförmedlingen. Den offentliga arbetsförmedlingen
              ska finnas kvar och fyller en viktig funktion, men samtidigt måste
              förmedlingsverksamheten bli mer diversifierad. Med detta menar
              jag att den offentliga arbetsförmedlingen ska kompletteras med
              andra aktörer. Det kan vara olika privata företag men också fackliga
              organisationer eller andra ideella organisationer har en viktig
              roll i detta sammanhang. Jag vill särskilt understryka vikten
              av att sociala företag medverkar till att fler kommer tillbaka
              till arbetslivet.
            </seg>
            <seg n="0d768ee2">
              Redan 2007 fick dåvarande Ams i uppdrag att mer aktivt använda
              kompletterande aktörer i förmedlingsarbetet, och Ams valde att
              starta en försöksverksamhet på tre olika platser i landet. Verksamheten
              utvärderas av IFAU. Ett senare uppdrag, där Arbetsförmedlingen
              precis avslutat sin upphandling, gäller insatser för deltagare
              i jobb- och utvecklingsgarantin och jobbgarantin för ungdomar.
              Uppdraget är att under 2008 erbjuda upphandlade tjänster från
              kompletterande aktörer åt en tredjedel eller minst 10 000 personer
              av deltagarna i dessa garantier.
            </seg>
            <seg n="3f990d6a">
              Ytterligare ett uppdrag gäller genomförandet av försöksverksamhet
              med alternativa insatser för långtidssjukskrivna, som regeringen
              beslutade om i januari 2008. Försöksverksamheten ska omfatta minst
              1 500 personer under 2008 och 2009 och bedrivas i Helsingfors,
              Göteborg, Dalarna och Västerbotten. Försäkringskassan ska svara
              för urvalet av deltagare och Arbetsförmedlingen sköta upphandlingen
              av de kompletterande aktörerna. Utvärdering kommer även här att
              ske genom IFAU.
            </seg>
            <seg n="93ef5d65">
              Några ytterligare initiativ är inte aktuella just nu, men regeringen
              återkommer i samband med 2008 års budgetproposition med formerna
              för jobb- och utvecklingsgarantins tredje fas.
            </seg>
          </u>
          <note type="speaker" n="d777ea58">
            Anf. 120 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-d2ae4cef7be1767e-3" n="2815a174">
            <seg n="7002af38">
              Fru talman! Tack, statsrådet, för svaret! Jag förstår att statsrådet
              ser positivt på min fråga om behovet av komplement till Arbetsförmedlingen
              i syfte att bryta det vi kallar för utanförskapet. Personer med
              funktionshinder, personer med invandrarbakgrund, personer med
              långtidssjukskrivningar och arbetslösa behöver ibland ett särskilt
              stöd för att komma in på arbetsmarknaden. Jag tror att Arbetsförmedlingen
              behöver konkurrens i sitt uppdrag.
            </seg>
            <seg n="51848ef9">
              Statistiken visar att alliansregeringen har klarat av att bryta
              utanförskapet bättre än tidigare regering. Under 2007 har utanförskapet
              minskat med 145 000 personer, och det är bra. Men vi kan bli ännu
              bättre, och då tänker jag särskilt på personer med funktionshinder.
            </seg>
            <seg n="8e7182b5">
              Frågan är: Vad kan vi göra? Vad är det som behövs? Jag tror att
              vi behöver en ökad mångfald av arbetsförmedlare för att få in
              flera med specialkunskaper. I min interpellation till ministern
              ställde jag därför frågan: Vilka ytterligare åtgärder avser ministern
              att vidta för att stimulera tillkomsten av alternativa arbetsförmedlare
              utöver de åtgärder som regeringen redan genomfört?
            </seg>
            <seg n="21ee3f8c">
              Min fråga kommer sig av att jag har gjort en internationell utblick
              och tittat på förhållandena i Norge, Holland, Australien och England
              och läst mig till lite grann vilka förändringar man där har föreslagit.
              Det visar att vår arbetsförmedling inte fungerar optimalt i dag.
            </seg>
            <seg n="505a4a53">
              Riksrevisionen har sagt i sin kritik 2006 att arbetsförmedlingarna
              prioriterade arbetet med arbetsmarknadspolitiska program. Varje
              arbetsförmedlare förmedlade fem gånger så många Amsprojekt som
              riktiga jobb. Man prioriterade inte kontakten med arbetsgivare.
            </seg>
            <seg n="d6f22ff0">
              Mot den bakgrunden är det naturligtvis välkommet att regeringen
              har sjösatt en ny organisation för Arbetsförmedlingen i syfte
              att få till stånd en effektivare matchning och en ökad kundorientering.
              Regeringen har också satt i gång nya projekt för att få fler aktörer
              vid sidan av Arbetsförmedlingen. Men jag tror inte att de här
              projekten räcker, utan vi behöver en ökad mångfald av arbetsförmedlare.
            </seg>
            <seg n="a766fae9">
              Vad har man då gjort i de andra länderna som är intressant? Ja,
              bland annat har man gjort sammanslagningar eller samorganisation
              mellan arbetsförmedling, socialtjänst och försäkringskassa. Man
              har gjort en gemensam ingång för alla som av någon anledning är
              beroende av bidrag eller ersättning för sin försörjning.
            </seg>
            <seg n="b5da27a4">
              Vad man också har gjort är att man infört olika former av poäng-,
              rating- och prestationssystem. Den här formen av klassificeringssystem
              efterfrågas nu här i Sverige av flera aktörer. Man vill kunna
              konkurrera på lika villkor. Tyvärr får vi nog konstatera att det
              inte är någon bra konkurrenssituation i dag för andra aktörer
              som vill komma in på den här marknaden. Det behövs därför bättre
              spelregler.
            </seg>
            <seg n="30755790">
              För att den arbetssökande ska kunna välja rätt förmedling om
              man nu öppnar för ett system med fler aktörer och göra jämförelser
              behövs en öppen betygssättning. Det är jämförelser som den arbetssökande
              själv ska kunna se. Hur fungerar olika arbetsförmedlare?
            </seg>
            <seg n="802cf8b4">
              En viktig fråga som jag tar upp i min interpellation och som
              jag gärna skulle vilja få svar på i dag är hur ministern ser på
              att ta fram någon form av klassificeringsinstrument för att få
              en likvärdig bedömning av de personer som ska få hjälp av arbetsförmedlare,
              såväl statliga som privata aktörer. Kan ministern tänka sig ett
              öppet jämförelsesystem där arbetsförmedlingar av olika slag blir
              tillgängliga för de arbetssökande?
            </seg>
          </u>
          <note type="speaker" n="9bf039f7">
            Anf. 121 LARS-IVAR ERICSON (c):
          </note>
          <u who="jan_ericson_aca06f" xml:id="i-860c43aa28207d8e-4" n="1b660976">
            <seg n="489b83d4">
              Fru talman! Att hitta nya lösningar för att människor ska komma
              i arbete är viktigt. Därför måste vi skapa förändringar som ger
              snabbare vägar till fler riktiga jobb.
            </seg>
            <seg n="f7f24097">
              Tidigare i dag har vi i kammaren diskuterat regelförenklingar
              när det gäller företagande och konstaterat att de regelförenklingsåtgärder
              som regeringen hittills genomfört eller aviserat innebär besparingar
              med upp till 10 miljarder per år för företagen. Det blir lättare
              att starta och driva företag. Det innebär att det också blir fler
              jobb att förmedla.
            </seg>
            <seg n="23562c20">
              Nu handlar det om att göra arbetsförmedlingsprocessen enklare.
              Jag vill instämma i interpellantens ord om hur viktigt det är
              att stimulera tillkomsten av alternativa arbetsförmedlare.
            </seg>
            <seg n="8cf907d9">
              Arbetsförmedlingen ska vara vägen till jobb, inte till passivitet.
              Från Centerpartiets sida har vi länge pratat om vikten av en vitalisering
              av förmedlingsverksamheten där privata aktörer ges ett tydligt
              mandat att förmedla arbete till arbetssökande. Att få in duktiga
              coachande entreprenörer i arbetsförmedlingsverksamheten är nödvändigt.
              Alla goda krafter behövs för att ge ökade möjligheter för arbetssökande
              att få arbete. Privata företag, organisationer, fackföreningar,
              utbildningsföretag och bemanningsföretag är exempel på aktörer
              med goda erfarenheter som skulle kunna bidra i förmedlingsarbetet.
            </seg>
            <seg n="b7a97d42">
              Med ett system där privata förmedlingsalternativ erbjuder hjälp
              till arbetslösa får vi en mångfald av olika aktörer och ger ökade
              valmöjligheter till den arbetssökande. En rörmontör kanske behöver
              en annan form av förmedling och coachning än en biokemist, och
              förmedlingsverksamheten behöver inte se likadan ut i alla delar
              av landet. Arbetsmarknaderna ser olika ut, och därför bör förmedlingsverksamheten
              anpassas till de lokala förhållandena.
            </seg>
            <seg n="ec42e80b">
              Någon form av ersättnings- eller bonussystem kan också kopplas
              till förmedlingsverksamheten för att ge incitament till att mer
              effektivt förmedla jobb. För att då undvika att förmedlingar endast
              förmedlar arbeten åt förhållandevis lättanställda personer kan
              ersättningssystemet utformas på ett sätt som särskilt gynnar dem
              som under lång tid stått utanför arbetsmarknaden.
            </seg>
            <seg n="4f93119d">
              Jag undrar hur arbetsmarknadsministern ser på ett sådant ersättnings-
              eller bonussystem.
            </seg>
          </u>
          <note type="speaker" n="2b339e11">
            Anf. 122 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-027152d0838b64f9-3" n="cba498c1">
            <seg n="2a367b7c">
              Fru talman! Under valrörelsen diskuterades det mycket kring utanförskapet
              och de en och en halv miljon som inte fick vara på arbetsmarknaden,
              som devisen lät. Nu slår regeringsföreträdarna sig för bröstet
              och säger att antalet minskat med 145 000. Det var den siffran
              vi nyss hörde. Det gäller i den högsta av konjunkturer på kanske
              flera decennier på 40 år, sägs det; jag vet inte vad exakt som
              är sanningen. Oavsett detta har det i varje fall varit en kraftig
              högkonjunktur.
            </seg>
            <seg n="8a272394">
              Däremot är det inte sant att den riktiga långtidsarbetslösheten
              sjunkit. Den är ganska konstant. Det gäller både generellt och
              framför allt på ungdomssidan där det till och med finns en ökning.
              Nu har man gömt undan en del av ungdomarna i ungdomsjobbgarantin,
              och de räknas inte längre som stående utanför. Man kan säga att
              den politiken inte varit lyckad. Det är ganska enkelt att förstå.
              Det har inte gjorts några riktade insatser. Den generella sänkningen
              av arbetsgivaravgifterna gör att man inte ändrar kösystemet på
              arbetsmarknaden. De som står närmast är de som först får jobb,
              och de som står längst bak står kvar där. Det är de som arbetsmarknadsministern
              nu hanterar i den jobb- och utvecklingsgaranti som det ska komma
              förslag om i höst, när tiden börjar rinna ut för dem i det system
              som varit.
            </seg>
            <seg n="bcd8644c">
              Jag har ingenting emot att det finns andra som går in och hjälper
              till med grupper och så vidare, men om man inte styr det ordentligt
              finns risken att resurserna inte sätts in på dem som mest behöver
              dem. I stället kan det bli en förmedling av dem som redan har
              ganska lätt att få jobb. Det är den utveckling vi sett.
            </seg>
            <seg n="10021402">
              Problemet är väl kanske inte förmedlingen för dem som står längst
              ifrån. Jag såg en siffra på alla som fått jobb under 2007. Endast
              1 procent av dem saknade gymnasieutbildning. De som har dålig
              utbildning, bland annat äldre, och står långt från arbetsmarknaden
              har inte fått jobb fastän det är brinnande högkonjunktur. Det
              hjälper inte med högkonjunktur för den gruppen. De behöver andra
              insatser, riktade sådana. Det har vi inte hört ett ord om. Nu
              har man dessutom missat tåget i tilläggsbudgeten. Där finns inga
              extra insatser. Samtidigt spår regeringen att konjunkturen går
              ned och att arbetslösheten till och med kommer att öka under nästa
              år. Tror arbetsmarknadsministern att de som står längst ifrån
              är de som i det läget först får jobb? Nej, de står ännu längre
              ifrån.
            </seg>
            <seg n="1c1c126b">
              Slutligen vill jag skjuta in mig på en annan fråga. Arbetsmarknadsministern
              sparkade nyligen generaldirektören för Arbetsförmedlingen. Vi
              har aldrig fått något ordentligt svar på vad som var anledningen
              till det. I december fick generaldirektören fortsatt förordnande.
              Några månader senare är han rätt man på fel plats. Är det för
              att han inte varit tillräckligt aktiv i omställningsarbetet? Har
              han inte jobbat tillräckligt mycket för andra aktörer? Nu finns
              det möjlighet för arbetsmarknadsministern att tala om vad som
              var skälet till att generaldirektören inte passade in.
            </seg>
            <seg n="27c4a77c">
              Jag vet mycket väl att en regering har rätt att byta chefer och
              så vidare, men det finns också en rättighet för både oppositionen
              och svenska folket att få en ordentlig förklaring till varför
              man byter ut en chef som man nyss gett ett förlängt förordnande.
              Det vore på sin plats att ge ett besked här och nu. Var inte generaldirektören
              tillräckligt tydlig när det gällde privatiseringen av Arbetsförmedlingen,
              som nu ska ta fart? Jag ser, eller i alla fall anar, en koppling
              till det. Man vill ha en annan aktör där. Ge det beskedet så att
              vi vet hur det är! Det råder fortfarande viss dimma kring det
              som skett. Jag tycker att arbetsmarknadsministern nu borde ge
              besked om hur det förhåller sig.
            </seg>
          </u>
          <note type="speaker" n="86960ee8">
            Anf. 123 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-8" n="962975ed">
            <seg n="fadcb66c">
              Fru talman! Jag ska svara på interpellationen.
            </seg>
            <seg n="6925cd70">
              Varför är det bra med kompletterande aktörer? Där delar jag naturligtvis
              interpellantens utgångspunkt. Det är bra för att man får specialkompetenser
              och erfarenheter som jag tror i princip är omöjliga att anställa
              på eller att hitta på annat ställe. Man får också ett bemötande
              som för den enskilde är oerhört centralt. De som varit på exempelvis
              Basta i Nykvarn vet precis vad det handlar om. Det handlar om
              att känna den erfarenhet som kommer av det egna ursprunget. De
              egna erfarenheterna är oerhört betydelsefulla för den person som
              länge varit borta från arbetsmarknaden och inte sällan har flera
              olika typer av problem.
            </seg>
            <seg n="d1e42018">
              Det finns många goda exempel. Basta är ett sådant. Mica i Östersund
              är kommunens initiativ för att hjälpa personer med grava psykiska
              funktionshinder. Fontänhusen finns runt om i landet. Left is Right
              är ett privat företag i Kristinehamn som arbetar med personer
              med Aspergers. Det finns en lång rad mycket bra exempel. De har
              aldrig tidigare fått komma in. De har aldrig tidigare fått vara
              en del av hur vi arbetar för att få tillbaka människor som länge
              varit borta från arbetsmarknaden att komma in och känna delaktighet,
              få en lön att leva på och vara med.
            </seg>
            <seg n="a32c8908">
              Vi har dragit ned på arbetsmarknadspolitiska programinsatser
              för dem som har kort tid i arbetslöshet och i stället lagt mer
              resurser på de långtidsarbetslösa 12,6 miljarder i jobb- och utvecklingsgarantin
              och i jobbgarantin för unga. Det har varit ett fullt medvetet
              val, och det av två skäl. Det första är att vi i goda tider med
              högkonjunktur på arbetsmarknaden naturligtvis inte ska låsa fast
              personer med kort tid i arbetslöshet i olika typer av arbetsmarknadspolitiska
              program utan i stället se till att de får ett jobb att gå till.
              Då ska vi också ha en arbetsförmedling som fokuserar på att förmedla
              arbete, inte en massa onödiga saker som friår och sådant.
            </seg>
            <seg n="1e853693">
              Det andra är att vi vet att de vi nu pratar om, de som i flera
              år varit borta från arbetsmarknaden, sett både en och flera högkonjunkturer
              passera utan att de känt att någon brytt sig om dem. Precis som
              Désirée Pethrus Engström och andra säger har man helt enkelt lagt
              resurserna på annat, slutat bry sig om dem och inte sällan väntat
              in en förtidspension. Därmed har de varit ute ur statistiken.
              Jag delar helt Désirées utgångspunkt att det är ett omänskligt
              förfarande.
            </seg>
            <seg n="de08b53d">
              När vi gör detta säger vi olika saker. Det första är att det
              är i jobb- och utvecklingsgarantin och jobbgarantin för unga som
              vi har de svåra fallen. Det är också där vi behöver de kompletterande
              aktörernas specialerfarenheter, kompetenser och bemötande för
              att arbeta. Vi kommer att handla upp en tredjedel av dessa platser
              i år och tittar naturligtvis mycket noggrant på hur det hanteras.
            </seg>
            <seg n="9b3d16ea">
              I arbetet används vissa begrepp, targeting, profiling och coaching
              , som är sätt att lägga upp den individuella handlingsplanen och
              bedöma vad som kan vara den vettiga mixen av åtgärder för att
              hitta rätt profil på personerna. Vid coaching ska det vara 1520
              personer per coach i jobb- och utvecklingsgarantin för att man
              ska få det rätta stödet för att kunna komma tillbaka.
            </seg>
            <seg n="f714ccd7">
              Det vi inte kommer att göra är att upphandla det rena förmedlingsuppdraget
              för dem som har varit arbetslösa en kort tid, kommer in på arbetsförmedlingen
              och vill hitta ett annat arbete. Där finns det inget monopol.
              Det har inte funnits det sedan 1993. Vi menar att det vore ett
              felaktigt sätt att prioritera de knappa resurser som finns. Vi
              vill i stället se till att de finns för Arbetsförmedlingen och
              kompletterande aktörer när det gäller dem som har varit borta
              väldigt länge från arbetsmarknaden.
            </seg>
          </u>
          <note type="speaker" n="3cd1278d">
            Anf. 124 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-d2ae4cef7be1767e-4" n="2815a174">
            <seg n="9dda2dc2">
              Fru talman! Först skulle jag bara vilja säga att Sven-Erik Österberg
              lägger sig i diskussionen, men verkar ha en helt annan utgångspunkt
              än det som är frågan. Jag blir så förvånad, för de frågor som
              Sven-Erik Österberg tar upp gör att man känner att det är en gammaldags
              socialdemokratisk politik. Jag förstår inte hur ni ska kunna förnya
              er. Man känner att ni vänder er om, tittar efter det gamla och
              blir som en saltstod. Jag förstår inte hur ni ska kunna komma
              tillbaka till en framtidsinriktad politik.
            </seg>
            <seg n="ca3c23d2">
              De siffror som Sven-Erik Österberg tar upp är helt felaktiga.
              Vi vet att det i alla grupper har blivit en stor förbättring under
              det senaste året. Men det finns en grupp som fortfarande står
              lite och stampar. Det är de funktionshindrade, fru talman. Det
              är därför jag ställt denna interpellation. Det behövs särskilda
              insatser för den gruppen. Jag tror att det finns flera aktörer
              som skulle kunna göra så mycket mer. Vi lägger runt 30 miljarder
              på arbetsförmedlingsarbete. Det är enorma summor. Om vi bara skulle
              använda lite av dessa pengar till att satsa på fler aktörer skulle
              vi komma så mycket längre.
            </seg>
            <seg n="57f18f68">
              Bemanningsföretagen tror jag kommer att spela en allt viktigare
              roll på en mer flexibel arbetsmarknad. Bemanningsföretagens omsättning
              ökar, och det märks bland annat av att branschen nästan har fördubblat
              sin omsättning på tre år. I går besökte jag flera aktörer som
              arbetar med att få personer med funktionshinder ut i arbetslivet.
              Ett sådant företag var Iris Bemanning. De har startat en verksamhet
              i syfte att hitta arbete åt personer med synskada och/eller rörelsehinder.
              Det är ett bra exempel på specialinriktat stöd till särskilda
              grupper. De blir arbetsförmedlare som kan just den här gruppens
              behov av stöd, och de ser möjligheter, inte hinder. Men vi skulle
              kunna göra detta i mycket större skala än vad som sker i dag om
              man hittar de rätta incitamenten.
            </seg>
            <seg n="67ed426d">
              Jag tror att vi behöver se oss omkring och hitta nya vägar för
              att få fram de nya jobben och de jobb som funktionshindrade också
              kan vara med och utföra. Vi behöver se till att fånga upp de företag
              och arbetsgivare som vill ta ett större samhällsansvar. Ikea visade
              i går på ett av mina studiebesök att de särskilt välkomnar Samhalls
              personal att jobba för dem på intern entreprenad. De vill ge personer
              med funktionshinder arbete. De vill jobba med det som heter corporate
              social responsibility , alltså samhällsansvar. Det blir allt viktigare
              för olika företag.
            </seg>
            <seg n="cb9a2d4c">
              Nu gäller det att fånga den goda trenden. Det finns företag som
              vill anställa personer med funktionshinder. Jag tror att Arbetsförmedlingen
              tyvärr inte riktigt klarar av uppdraget. Det är bråttom nu om
              vi ska få hjälp av högkonjunkturen. Vi ska få hjälp att förmedla
              jobben. Jag tror att vi behöver någon typ av klassificeringssystem
              för olika personer med olika behov. Därmed kan vi hitta olika
              aktörer.
            </seg>
            <seg n="64ebebc0">
              Jag hoppas och ser fram emot en mångfald av arbetsförmedlingar
              i framtiden, och jag hoppas och tror att även statsrådet vill
              vara med och utveckla detta. Arbetsförmedlingen kommer naturligtvis
              att finnas kvar som en aktör, men precis som inom många andra
              områden tror jag att konkurrens gör att vi får en förbättring
              av innehåll, kvalitet och metodutveckling.
            </seg>
            <seg n="2fa0b4ed">
              Frågan till statsrådet är vad det finns för hinder för att vi
              får ännu fler aktörer än de som finns i dag i upphandling. Vad
              är det som begränsar ministern vad gäller alternativa aktörer
              som komplement till det som nu finns i projektarbete?
            </seg>
          </u>
          <note type="speaker" n="dbb84778">
            Anf. 125 LARS-IVAR ERICSON (c):
          </note>
          <u who="jan_ericson_aca06f" xml:id="i-860c43aa28207d8e-5" n="1b660976">
            <seg n="4b7db0f6">
              Fru talman! Vid tidigare debatter och även här i kväll har jag
              lagt märke till att arbetsmarknadsministern har uttryckt sitt
              stora förtroende för de sociala företagen. Det är bra, för det
              synsättet vittnar om en insikt om att många personer med funktionsnedsättning
              genom de sociala företagen kan få möjlighet till jobb. De sociala
              företagen blir i många fall också något av en arbetsförmedling
              genom sina kontaktnät med företag och kommuner. Genom dem slussas
              många ut i arbetslivet.
            </seg>
            <seg n="26449191">
              Jag vill här i kväll lyfta fram ett gott exempel nedifrån Skåne.
              Jag tänker på det sociala företaget Medvind i Glimåkra utanför
              Kristianstad. De har lyckats mycket bra med att få personer att
              gå vidare till jobb i närområdet.
            </seg>
            <seg n="a049829e">
              Att bli respekterad för den man är, bli bemött på ett korrekt
              sätt och få träffa en person och inte bara hänvisas till en jobbsökardator
              betyder mycket för varje arbetssökande. Det är på samma sätt med
              den arbetsgivare som kontaktar Arbetsförmedlingen när han eller
              hon söker lämplig arbetskraft. Det är viktigt med korrekt bemötande.
            </seg>
            <seg n="5d8dd475">
              Det känns väldigt bra att vår nuvarande regering har insett vikten
              av mångfald när det gäller att förmedla arbeten. Att få ha ett
              arbete, känna sig behövd på en arbetsplats och uppleva gemenskap
              med arbetskamrater är någonting som vi önskar alla människor.
            </seg>
          </u>
          <note type="speaker" n="fc459fbf">
            Anf. 126 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-027152d0838b64f9-4" n="cba498c1">
            <seg n="d0c79e4b">
              Fru talman! Det är intressant att höra den här debatten och även
              arbetsmarknadsministerns svar om alla insatser som ska göras och
              hur alla ska bemötas. Arbetsmarknadsministern slår sig för bröstet
              och talar om på vilket sätt han har gjort de riktigt långtidsarbetslösa
              synliga. Det har varit mycket prat om det i denna kammare. Det
              har ägnats mycket tid åt denna grupp.
            </seg>
            <seg n="bbda51d4">
              Men i praktiken och ute på fältet har det inte hänt någonting.
              Långtidsarbetslösheten ligger stadigt kvar på en väldigt hög nivå.
              Det har hänt väldigt lite på den punkten. Det beror på att insatserna
              inte har nått dem över huvud taget. Det går an att tala om allt
              man ska göra, men man tillför inga resurser. Det spelar ingen
              roll om det är Arbetsförmedlingen eller en privat aktör som ska
              jobba med det här; de ska ändå ha betalt. Arbetsförmedlingens
              tjänster bekostas via anslag. Privata aktörer kommer inte att
              göra detta gratis utan kommer att vilja ha betalt för de tjänster
              de utför. Då måste det fram resurser som är riktade till detta.
              Där har man inte gett någon indikation på vad man ska göra. Vi
              går in i en lågkonjunktur. Jag behöver inte överdriva på något
              sätt, det räcker med att ta regeringens siffror för att se hur
              det ser ut.
            </seg>
            <seg n="0a01f8e6">
              När det gäller arbetsmarknadspolitiken kan vi se att Riksrevisionen
              just nu kommer med ett betänkande som ger en svidande kritik,
              som i princip säger att regeringens arbetsmarknadspolitik inte
              har haft någon effekt alls. När regeringen i vårmotionen ska visa
              vilken bra jobbutveckling man har haft måste man gå tillbaka och
              ta in hela 2006, då nuvarande regering över huvud taget inte hade
              någonting med politiken att göra. Då var det en annan regering,
              som man nu dömer ut som gammalmodig, värdelös och oförmögen att
              blicka framåt. Ändå tillkom det så mycket jobb under 2006, trots
              denna regering. Man borde hyfsa språket lite grann på det området.
            </seg>
            <seg n="649477aa">
              Till sist: Jag förstår att Littorin inte vill svara när det gäller
              generaldirektören. Jag vet inte; kanske talar det rykte sanning
              som säger att Littorin är överkörd av Finansdepartementet, att
              det var en beställning därifrån att generaldirektören skulle bort.
            </seg>
          </u>
          <note type="speaker" n="fb7dd7f9">
            Anf. 127 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-9" n="962975ed">
            <seg n="467a7d26">
              Fru talman! Vi ska hålla oss till interpellationen. Det vore
              trevligt.
            </seg>
            <seg n="f03d3005">
              Arbetsförmedlingen förmedlade 830 000 jobb förra året. Det var
              ungefär hälften av de jobb som bytte händer. Det är i både svensk
              och internationell jämförelse en väldigt hög och bra siffra. Det
              får mig att tycka att Arbetsförmedlingen gör ett bra jobb, framför
              allt när den inte har 40 olika delmål och en konstig organisationsstruktur,
              utan är en myndighet med ett tydligt mål: att förmedla arbeten.
              Arbetsförmedlingen gör ett väldigt bra arbete.
            </seg>
            <seg n="c95b2010">
              Problemet är just dem vi diskuterar. Det är de som har varit
              borta länge och har multiproblem och inte känner sig sedda eller
              bemötta på det sätt de förtjänar. Min slutsats blir att vi måste
              öka möjligheterna just inom ramen för jobb- och utvecklingsgarantin
              och jobbgarantin för unga så att de blir bemötta på rätt sätt
              och får de erfarenheter de behöver.
            </seg>
            <seg n="7d42cf6c">
              Det går inte att anställa sig till, kommendera fram eller ens
              utbilda de duktiga arbetsförmedlarna till. Det tror jag att man
              får genom dem vi nyss har talat om, de sociala företagen, ideella
              organisationer och också bemanningsföretag.
            </seg>
            <seg n="d483fb13">
              Jag kan just nu höra och läsa mig till att bemanningsföretagen
              är i intensiva diskussioner med de sociala företagen för att kunna
              erbjuda väldigt väl skräddarsydda upphandlingsuppdrag till Arbetsförmedlingen.
              Det känns väldigt bra.
            </seg>
            <seg n="14aa3b13">
              Désirée frågar mig om det finns några hinder när det gäller detta.
              Det gör det faktiskt inte. Monopolet är borta, och på det viset
              finns inga hinder. Det är bara att köra på. Jag välkomnar alla
              som vill arbeta. Men det blir inga statliga pengar för det rena
              förmedlingsuppdraget. Det kommer inte att ske.
            </seg>
            <seg n="45018d66">
              Vi lägger de resurser vi har i jobb- och utvecklingsgarantin
              och jobbgarantin för unga. Där gör vi så att minst en tredjedel
              ska handlas upp av de kompletterande aktörerna. Det är den komplettering
              vi gör.
            </seg>
            <seg n="bc4c6d19">
              Utanförskapet har minskat med 150 000 personer sedan valet, Sven-Erik
              Österberg. Det är en person var fjärde minut. Det är rätt stor
              skillnad mot förut under den regering som Sven-Erik Österberg
              satt i när det var en ohygglig massa personer som hamnade rakt
              ut i förtidspension.
            </seg>
            <seg n="34520707">
              Det är för det första den största minskningen av utanförskapet
              någonsin i svensk historia. För det andra är det internationellt
              sett så att det bara går att jämföra med Clintonåren i mitten
              på 90-talet i USA. De gjorde ungefär samma sak med inkomstskattesänkningar
              för dem som tjänade lite i kombination med andra motsvarande åtgärder.
            </seg>
            <seg n="1f68f0d3">
              Detta motsvarar, som vi har sagt förut, tre Borlänge, tolv Söderhamn
              eller varför inte 970 Färna i Västmanland där Sven-Erik Österberg
              bor. Det är mycket med 970 Färna. Det är väldigt mycket.
            </seg>
            <seg n="2df58e05">
              Är jag då nöjd? Nej, som jag har sagt förut. Vår målsättning
              är att alla som vill och kan arbeta ska ha en möjlighet att göra
              det. Det är därför vi måste arbeta vidare med dem som har sett
              en och annan högkonjunktur passera förbi i socialdemokrati regi
              utan att det har hänt någonting.
            </seg>
            <seg n="5cd7a295">
              Det är just dem som vi med jobb- och utvecklingsgarantin och
              jobbgarantin för unga med kompletterande aktörer försöker att
              göra en starkare insats för att få tillbaka. 2,6 miljarder är
              mycket pengar, fru talman.
            </seg>
          </u>
          <note type="speaker" n="2d0b04fe">
            Anf. 128 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-d2ae4cef7be1767e-5" n="2815a174">
            <seg n="25082761">
              Fru talman! Det är bra som arbetsmarknadsministern säger att
              Arbetsförmedlingen har fått ett nytt uppdrag och att man ökar
              coachningen. Jag tror inte att det kommer att räcka för att klara
              det uppdrag vi har när det gäller framför allt de funktionshindrades
              situation.
            </seg>
            <seg n="4f2670a6">
              Sverige har kommit långt på vägen mot att bryta utanförskapet,
              men mer kan göras. Jag tycker att vi ska titta på hur andra länder
              har jobbat som till exempel Australien, England, Holland och Norge.
              Det gäller att hitta en bra ny modell för en arbetsförmedling
              i medborgarnas tjänst.
            </seg>
            <seg n="37ba4d64">
              Det visade sig att ett av de företag jag besökte häromveckan
              jobbar med personer som hade 18 månaders sjukskrivning, och de
              hade fått ut 70 procent i arbete. Det hade de ingen subvention
              för. Företagen måste köpa tjänsterna åt långtidssjuk personal
              som behöver byta arbete.
            </seg>
            <seg n="2f352fce">
              Det är bra att dessa företag gör detta. Annars hade de personerna
              kanske hamnat i förtidspension eller arbetslöshet. Men de personerna
              hade inte kunnat få den speciella hjälpen på Arbetsförmedlingen.
              Det jag tycker är så tråkigt är att personer som inte klarar av
              arbetsuppgifter inte kan få hjälp till omställning och ett nytt
              jobb.
            </seg>
            <seg n="b9b8e033">
              Jag ser att arbetsmarknadsministern säger i sitt svar att några
              ytterligare initiativ inte är aktuella just nu och att regeringen
              återkommer i samband med 2008 års budgetproposition mer formerna
              för jobb- och utvecklingsgarantins tredje fas. Det är en del.
            </seg>
            <seg n="3d5981d0">
              Jag tror också att det vore väldigt lyckosamt om vi öppnade för
              en mångfald av aktörer på arbetsförmedlingens område. Med det
              behövs en klassificeringsmodell. Det behövs också någon typ av
              ersättningsmodell så att var och en som vill ha en specialisttjänst
              på området själv ska kunna få en ökad makt i sin hand. Det gäller
              framför allt dem som står långt ifrån arbetsmarknaden.
            </seg>
          </u>
          <note type="speaker" n="5faf2f31">
            Anf. 129 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-10" n="962975ed">
            <seg n="a4217a2a">
              Fru talman! Jag ska inte förlänga debatten så mycket mer. Jag
              vill ta upp några erfarenheter från länder som varit lyckosamma.
              Det är Australien, Norge som kanske är på väg dit, Storbritannien
              och Holland. Det har varit en dörr in, det vill säga att man har
              en dörr in i systemet.
            </seg>
            <seg n="3b8ea757">
              Där måste jag faktiskt berömma Socialdemokraternas utvecklingsarbete
              lite grann som är åt det hållet. Det är oerhört intressant. Sedan
              är jag kanske inte fullt så intresserad av den norska NAV-modellen
              eftersom den förutsätter ett par saker.
            </seg>
            <seg n="d05d0eb9">
              Det är att man bakom ryggen slår ihop alla myndigheter till en
              stor myndighet som förvaltar 60 procent av statsbudgeten. Jag
              tror att det skulle medföra ett fokus på organisationsförändringen
              i sig snarare än på den som går in genom den enda dörren.
            </seg>
            <seg n="dc7085c7">
              Dessutom bygger det norska systemet på att man har en statlig
              a-kassa. Vi har en socialdemokrati som inte gillar att man ska
              ha ett obligatoriskt försäkringsskydd vid arbetslöshet, vilket
              förvånar mig rätt mycket.
            </seg>
            <seg n="a02e9592">
              Man har en dörr in och har en möjlighet att få en person oavsett
              som det står Arbetsförmedling, Försäkringskassa eller vad det
              nu kan vara som hjälper en att få den absolut bästa hjälpen. Det
              tror jag definitivt är någonting som kommer och som vi måste titta
              vidare på.
            </seg>
            <seg n="6642acfd">
              Det arbetet har påbörjats. Försäkringskassan och Arbetsförmedlingen
              samlokaliserar sig i år på ett 90-tal platser runt om i landet.
              Det är ett första steg. Man har från Försäkringskassan, Arbetsförmedlingen
              och Skatteverket tagit initiativ till ett gemensamt arbete för
              att identifiera ett hinder i vägen för ett fördjupat samarbete.
              Det gäller hinder i till exempel lagstiftning, förordningar och
              övriga styrdokument. Det håller vi nu på att titta väldigt noggrant
              på. Det finns väldigt mycket mer att göra på det området.
            </seg>
            <seg n="bc602c05">
              Jag är väldigt glad för att det arbetet har kommit i gång. Vi
              kommer att fortsätta att driva på det. I kombination med att vi
              öppnar för kompletterande aktörer i det tredje steget i jobb-
              och utvecklingsgarantin och i utvecklingsgarantin totalt sett
              menar jag att vi får en mångfald och en möjlighet att hjälpa dem
              som verkligen behöver det på ett vettigt sätt.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="355f01a9">
            16 § Svar på interpellation 2007/08:538 om arbetslöshet och aktivt
            idrottsutövande
          </note>
          <note type="speaker" n="74c27856">
            Anf. 130 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-11" n="962975ed">
            <seg n="d20f1dd6">
              Fru talman! Eva-Lena Jansson har frågat mig om jag är beredd
              att vidta åtgärder för att inte arbetslösa personer ska ge upp
              ett aktivt idrottsutövande.
            </seg>
            <seg n="03c0feed">
              Jag vill börja med att instämma med Eva-Lena Jansson om att det
              är viktigt att ta hand om sin kropp, via idrott, oavsett om man
              är arbetslös eller inte. Likaså är det viktigt att det finns ett
              rikt föreningsliv och engagerade individer. Dock finns det en
              gräns för när idrottsutövandet eller deltagandet i föreningslivet
              övergår från fritid till en sysselsättning som inkräktar på den
              tid man står till arbetsmarknadens förfogande. Denna gräns kan
              vara svår att definiera och har vid flera tillfällen prövats i
              domstol. I de fall som Eva-Lena Jansson refererar till har just
              domstol bedömt att de två idrottsutövande inte stod till arbetsmarknadens
              förfogande. Skulle dessa personer inte vara nöjda med domsluten
              finns möjlighet att överklaga.
            </seg>
            <seg n="5e658dd2">
              Jag tycker därför att det är bra att det finns möjligheter att
              fortsätta med sitt idrottsutövande om man blir arbetslös eller
              att ta vara på tiden genom att just börja idrotta vid arbetslöshet.
              Kanske ett deltagande i föreningslivet innebär ökade möjligheter
              att få ett kontaktnät.
            </seg>
            <seg n="b57003c1">
              Aktiviteten måste dock alltid prövas mot möjligheten att få och
              ta ett arbete. Om idrotten eller föreningslivet inkräktar på möjligheten
              att ta ett arbete tycker jag det är rimligt att arbetslöshetsersättning
              inte längre ska utgå. Arbetslöshetsförsäkringen är en omställningsförsäkring
              som ska utgå under så kort tid som möjligt. Sannolikheten att
              hitta ett nytt arbete minskar med arbetslöshetens längd, och det
              är därför av största vikt att den som är arbetslös finner ett
              arbete så snart det är möjligt.
            </seg>
            <seg n="7283e930">
              Sammanfattningsvis tycker jag att det är en rimlig ordning att
              aktiviteter som i alltför hög utsträckning inkräktar på möjligheterna
              att aktivt söka arbete ska påverka arbetslöshetsersättningen.
              Vad som är att betrakta som att aktivt stå till arbetsmarknadens
              förfogande bedöms slutgiltigt av domstolarna och därför avser
              jag inte att vidta några särskilda åtgärder med anledning av interpellationen.
            </seg>
          </u>
          <note type="speaker" n="7460d3de">
            Anf. 131 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-6" n="24d91714">
            <seg n="b8800146">
              Fru talman! I Umeå har en innebandyspelare nekats a-kassa på
              grund av att han har kontrakt med en idrottsförening på division
              2-nivå. Kammarrätten menar att han på grund av sitt kontrakt inte
              står till arbetsmarknadens förfogande fullt ut och därmed inte
              har rätt till a-kassa, detta trots att mannen fullföljt alla de
              krav som ställs på en arbetssökande.
            </seg>
            <seg n="1a3f4671">
              Tidigare år har en annan arbetslös person också nekats a-kassa
              på liknande grunder eftersom även han hade ett kontrakt med sin
              förening. I båda fallen stöder sig kammarrätten sig på en dom
              i Regeringsrätten från november 2007 där en fotbollsspelare i
              Brage nekats ersättning från a-kassan.
            </seg>
            <seg n="7fdc1428">
              Man har nekat dem ersättning och hänvisat till kontraktet och
              inte till att personen inte sökt jobb. Det är inte på grund av
              att personerna inte har gjort det som Arbetsförmedlingen sagt
              åt dem utan därför att man haft ett kontrakt. Det handlar om kontrakt
              som man inte har ersättning för.
            </seg>
            <seg n="bd025313">
              I Sverige har vi en lång tradition av att uppmuntra föreningsliv
              och ideellt arbete. Skälen till det är flera. I grunden är det
              ett starkt skydd för demokratin att människor är organiserade
              på olika sätt och att civilsamhället är starkt. Men personerna
              mår också så mycket bättre av att aktivera sig och vara delaktiga
              i föreningsliv. Det handlar om att möta människor och om att hjälpa
              och bidra med den kraft man har. Det handlar om att ta hand om
              sin kropp, att få kontaktnät och ha roligt. Vi vet att arbetslösa
              som aktivt deltar i sådana här saker mår mycket bättre än de som
              inte gör det. Dessutom kan de knyta kontakter som gör det möjligt
              att skaffa sig arbete.
            </seg>
            <seg n="92ea62c6">
              Jag har tagit upp och redovisat två exempel. Men det finns också
              andra exempel på idrottare, oavsett om de är elit eller amatörer,
              som förenar sitt utövande med heltidsarbete. Jag tog upp exempel
              på några som är arbetslösa. Man borde rimligtvis ge dem möjlighet
              att fortsätta med idrotten även om personen skulle bli arbetslös
              utan att riskera avstängning från a-kassan.
            </seg>
            <seg n="b446945b">
              Fru talman! Man kan fråga sig varför arbetsmarknadsministern
              inte är beredd att vidta åtgärder, exempelvis att göra en översyn
              om huruvida reglerna för att stå till arbetsmarknadens förfogande
              är rimliga. Var drar man gränsen? Om man har ett gymkort som är
              knutet till orten, vilket därmed betyder att man förmodligen kommer
              att befinna sig på orten till och från står man inte till arbetsmarknadens
              förfogande då? Om man anmäler sig till en studiecirkel i engelska
              på onsdagar finns det möjlighet att man blir avstängd då därför
              att man inte står till arbetsmarknadens förfogande?
            </seg>
            <seg n="5410692d">
              Jag tycker att det är rimligt att man blir avstängd från a-kassan
              om man tackar nej till ett arbete. Som jag har förstått det av
              de exempel jag har tagit upp har båda personerna aktivt sökt arbete
              även utanför orten. De har upprättat en handlingsplan, som de
              är skyldiga att göra. Ändå har man gjort den här bedömningen.
              Jag tycker att det blir märkligt att man inte tycker att det kan
              vara viktigt att principiellt göra en översyn.
            </seg>
            <seg n="b7d34c58">
              Det vi känner till, fru talman, är att regeringen gillar att
              göra om a-kassan. Det har inte hindrat dem. Nu finns det ytterligare
              ett förslag. Vi har en arbetsmarknadsminister i dag som vill införa
              en obligatorisk a-kassa med en avgift på nästan 500 kronor i månaden.
              Det är en avgift för en försäkring som många människor inte kommer
              att kunna ta del av. Det kommer att kännas märkligt för dem som
              har valt att stiga av försäkringen därför att regeringen har gjort
              den hälften så bra som den var och dubbel så dyr. Nu ska man ändå
              tvinga in de människorna, och även företagare.
            </seg>
            <seg n="91ecd428">
              Jag skulle vilja veta lite tydligare varför arbetsmarknadsministern
              inte är beredd att vidta några åtgärder när det gäller översynen.
              Jag har försökt beskriva att det i dag uppenbarligen finns tolkningar
              som kan vara ett problem. Jag tycker att det viktigaste är att
              man inte nekar till att ta ett arbete. Då ska man kunna bli avstängd
              under förutsättning att det är rimligt att ta arbetet, naturligtvis.
            </seg>
          </u>
          <note type="speaker" n="b554c27f">
            Anf. 132 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-12" n="962975ed">
            <seg n="881e44bd">
              Fru talman! Var drar man gränsen? frågade Eva-Lena Jansson retoriskt.
              Den gränsen drog den socialdemokratiska regeringen 1997 när man
              i lagen om arbetslöshetsförsäkringens 9 § stipulerade de allmänna
              villkor som gäller för rätt till ersättning. Det är samma gränser
              då som nu inga konstigheter.
            </seg>
            <seg n="f2dc1bb9">
              Om Arbetsförmedlingen finner att den arbetslöse på något sätt
              uppträder så att det finns anledning att tro att den arbetslöse
              inte vill eller kan ta ett arbete ska arbetslöshetskassan underrättas.
              Arbetslöshetskassan fattar därefter beslut om att betala ut ersättning
              eller inte. Detta beslut kan överklagas i allmän förvaltningsdomstol.
            </seg>
            <seg n="e9661aad">
              Det är precis vad som har skett i det enskilda fall som Eva-Lena
              Jansson hänvisar till. Där har nu kammarrätten fastställt att
              arbetslöshetskassans beslut att inte ge ut arbetslöshetsersättning
              var riktigt. Eftersom det är samma regler nu som det var 1997,
              när Socialdemokraterna styrde Sverige, hade med till visshet gränsande
              sannolikhet utslaget i domstolen när det gäller det här fallet
              blivit precis just detsamma om det hade kommit upp 1997, 1998,
              1999, 2003, 2005 eller vad det nu kan vara.
            </seg>
          </u>
          <note type="speaker" n="ee69203a">
            Anf. 133 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-7f8527f971b422d9-7" n="24d91714">
            <seg n="d484c283">
              Fru talman! Jag vet inte hur jag hade agerat då, men jag kan
              tänka mig att det hade varit rimligt att jag hade ställt samma
              fråga om vi hade haft en socialdemokratisk regering. Eftersom
              jag inte ställde interpellationen till Hans Karlsson, som tidigare
              var arbetsmarknadsminister, utan till den nuvarande tycker jag
              att det är relevant att förvänta sig att också få svar från den
              nuvarande arbetsmarknadsministern.
            </seg>
            <seg n="ab754c29">
              Uppenbarligen har inte den nuvarande arbetsmarknadsministern
              och regeringen varit nöjda med den utformning av a-kassan som
              har funnits. De har inte varit nöjda med arbetsmarknadspolitiken
              och med en massa andra saker. De har varit beredda att ompröva
              dem. Därför ställer jag frågan om det inte finns anledning att
              se över just den här frågan. Jag tycker att människor som utövar
              idrott hamnar i en konstig situation.
            </seg>
            <seg n="aa999682">
              Jag försöker peka på att det finns orimligheter i det här. Jag
              vet dessutom att minst en av de här personerna har fått hjälp
              med att överklaga besluten. Jag vet inte om de har kommit upp
              till Regeringsrätten i och med att kammarrätten har hänvisat till
              den, men man kan ju gå vidare i alla fall med de här domarna.
              Den här personen har fått hjälp av sitt fackförbund med att överklaga
              fackförbundets a-kassas beslut.
            </seg>
            <seg n="d2ff5289">
              Jag tycker att det är en viktig principiell fråga. Personerna
              har uppenbarligen stått till arbetsmarknadens förfogande. De har
              inte någon ersättning från sin idrottsklubb, men ändå uppfattas
              kontraktet som något som hindrade dem från att ta jobb.
            </seg>
            <seg n="41823b94">
              Ett hyreskontrakt är också ganska bindande, i så fall. Det finns
              massor med saker som binder människor. Om jag köper ett hus binder
              det mig på orten. Jag kanske har hämtning och lämning av barn
              på dagis. Det handlar om tiderna för dagis när det är öppet och
              stängt. Då har man sagt att det inte spelar någon roll; människor
              ska ta jobb när som helst. Ändå har man tidigare i den här kammaren
              sagt att det inte är rimligt att ställa krav på kommunerna att
              de ska ha en barnomsorg som är öppen dygnet runt därför att människor
              ska kunna ta jobb dygnet runt. Men samtidigt ställer vi krav på
              att de arbetslösa ska vara beredda 24 timmar om dygnet varje sekund
              att ta ett jobb när som helst, var som helst och överallt.
            </seg>
            <seg n="9ca713d9">
              Jag undrar om detta är rimligt. Finns det inte någon tanke om
              att se över de här reglerna? Vi har haft ett exempel uppe i den
              här kammaren på det som håller på att hända nu. Det är en ung
              kvinna som skulle tvingas flytta från norra Sverige till södra
              Sverige en resa på 140 mil. Hon har en dotter och en man som bor
              på den här orten, och de är knutna till den. Kvinnan skulle få
              bo i Helsingborg för att kunna ta jobbet.
            </seg>
            <seg n="b24f7c51">
              Jag tycker att man måste diskutera rimligheten. Arbetsmarknadsministern
              ska svara för sig, och den socialdemokratiska regeringen fick
              svara för sig. Men Hans Karlsson är inte arbetsmarknadsminister,
              utan det är Littorin. Jag vill hemskt gärna ha svar från honom,
              fru talman.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="725ad139">
            17 § Svar på interpellation 2007/08:545 om utvecklingen av antalet
            otrygga anställningar
          </note>
          <note type="speaker" n="06d83dd9">
            Anf. 134 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-13" n="962975ed">
            <seg n="88778c19">
              Fru talman! Luciano Astudillo har ställt tre olika frågor. Han
              undrar om jag avser att ta några generella initiativ för att öka
              tryggheten i arbetslivet och stärka möjligheten till fasta anställningar,
              om jag är beredd att vidta åtgärder för att minska andelen osäkra
              anställningar i kvinnodominerade branscher samt om jag är beredd
              att sätta upp mål för att reducera antalet tillfälliga anställningar
              i välfärdssektorn.
            </seg>
            <seg n="abc76628">
              När det gäller den första frågan vill jag påminna Luciano Astudillo
              om att reglerna om tidsbegränsade anställningar hörde till de
              första som regeringen valde att fokusera på när den tillträde
              hösten 2006. Redan i budgetpropositionen för 2007 aviserade vi
              vad vi ville göra. De lagändringar vi därefter föreslog trädde
              i huvudsak i kraft under föregående år.
            </seg>
            <seg n="fa6f472e">
              Jag menar, som jag också sagt vid tidigare interpellationsdebatter
              med Luciano Astudillo, att tillsvidareanställningar ska vara grunden
              på arbetsmarknaden, men att tidsbegränsade anställningar samtidigt
              också spelar en viktig roll.
            </seg>
            <seg n="37486fcf">
              Tidsbegränsade anställningar kan fungera som en bro in i fasta
              anställningar för människor som ännu inte är fast etablerade på
              arbetsmarknaden och de ger arbetsgivare flexibilitet. De underlättar
              rekrytering och nyanställningar och ger möjligheter till yrkeserfarenhet.
              Samtidigt är det viktigt att människor inte fastnar i sådana anställningar
              under för lång tid.
            </seg>
            <seg n="965206d8">
              Jag vill här understryka att de nya reglerna i lagen om anställningsskydd
              innefattar spärrar mot missbruk av rullande visstidsanställningar.
              När en tidsbegränsad anställning i form av allmän visstidsanställning,
              alternativt vikariat, har pågått i sammanlagt mer än två år inom
              en femårsperiod hos samma arbetsgivare övergår den automatiskt
              i en tillsvidareanställning.
            </seg>
            <seg n="30e19bf6">
              När det gäller den andra frågan, om att minska andelen osäkra
              anställningar i kvinnodominerade branscher, hoppas jag att den
              lagändring som trädde i kraft den 1 januari i år kommer att få
              effekt. Den innebär att den sammanlagda tid hos en och samma arbetsgivare
              som krävs i anställningar som vikarie inom en femårsperiod för
              att anställningen ska övergå i en tillsvidareanställning kortas
              från tidigare tre år till två år. Lagändringen bör kunna bidra
              till att minska andelen vikariatsanställningar generellt och därmed
              även i kvinnodominerade branscher.
            </seg>
            <seg n="5f76e223">
              När det gäller mål för att reducera antalet tillfälliga anställningar
              i välfärdssektorn gäller för denna sektor på samma sätt som för
              andra sektorer att gällande lagar och avtal ska följas. Ytterst
              är det således en partsfråga, hur de möjligheter till olika anställningsformer
              som finns tillämpas.
            </seg>
            <seg n="3502ddb3">
              Avslutningsvis vill jag poängtera att syftet med reformerna av
              reglerna om tidsbegränsade anställningar inte är att skapa ökad
              otrygghet utan att skapa förutsättningar för fler jobb. Sedan
              alliansregeringen tillträdde har sysselsättningsutvecklingen varit
              positiv. Av sysselsättningsökningen har nästan tre av fyra nya
              jobb varit fasta anställningar. Under 2007 ökade antalet anställda
              i åldersgruppen 1574 år med 104 000 av vilka 78 000 anställningar
              var fasta anställningar. Statistiska centralbyråns arbetskraftsundersökning
              visar också att andelen deltidsanställda eller tidsbegränsat anställda
              är relativt oförändrad under den senaste tidsperioden.
            </seg>
          </u>
          <note type="speaker" n="c36e2016">
            Anf. 135 LUCIANO ASTUDILLO (s):
          </note>
          <u who="luciano_astudillo_040f39" xml:id="i-115d2a2f4c846364-0" n="827596e8">
            <seg n="3aafd8a1">
              Fru talman! Littorin säger i sitt svar att de försämringar i
              anställningsskyddet som den borgerliga regeringen genomförde förra
              året inte syftade till att öka otryggheten utan till att skapa
              förutsättningar för fler jobb. Låt det en gång för alla vara sagt:
              Er så kallade jobbpolitik har inte skapat fler jobb utan bara
              ökat orättvisorna och otryggheten.
            </seg>
            <seg n="b5ded6cf">
              Nu vänder konjunkturen. Jobbtillväxten väntas bli lägre. Arbetslösheten
              kommer att öka. Ni har slarvat bort den goda möjlighet som fanns
              i Sverige att lösa ett av de stora problemen och få in människor
              som står långt från arbetsmarknaden. Ni har förstört a-kassan,
              vanliga löntagares inkomstförsäkring. Ni vägrar fram tills nu
              att erkänna att er illa genomtänkta arbetsmarknadspolitik med
              nystartsjobb, instegsjobb och nyfriskjobb inte levererar.
            </seg>
            <seg n="baf8c712">
              Fru talman! Det kanske mest anmärkningsvärda i det här svaret
              är just att Littorin vägrar erkänna att han spätt på möjligheterna
              till otrygga anställningar. När man hör svaret låter det nästan
              som om Littorin och den borgerliga regeringen skulle vara de trygga
              jobbens förkämpar. Sådant trams! Stå upp för de orättvisor och
              den omoderna politik som ni har levererat på det här området.
            </seg>
            <seg n="38e2e222">
              Det är förvisso sant att arbetsmarknaden förändrats så att kraven
              på korta anställningar och flexibilitet ökat. Det är också så
              att tidsbegränsade anställningar kan fungera som en bro för människor
              som ännu inte har en fast etablering på arbetsmarknaden. Men Littorin
              har inte byggt en robust bro till trygga jobb utan riggat en hängbro
              som är vinglig, otrygg och ranglig. I värsta fall kan man tvingas
              gå där ett helt arbetsliv, och man kan till och med trilla av
              när som helst.
            </seg>
            <seg n="ed67a187">
              Det är inte förenligt med vår socialdemokratiska syn på trygghet.
              Det är inte förenligt med ett modernt arbetsliv. Det är just detta
              som har fått TCO att anmäla den borgerliga regeringens försämringar
              och som fått EU att reagera på de här förändringarna. Det saknas
              spärrar. Man kan tvingas gå ett helt arbetsliv i otrygga anställningar.
            </seg>
            <seg n="c199182a">
              I praktiken svarar inte Littorin på mina tre frågor. Det enda
              svar han levererar är att han inte tänker göra någonting åt situationen.
              Det är allvarligt.
            </seg>
          </u>
          <note type="speaker" n="26fbc028">
            Anf. 136 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-14" n="962975ed">
            <seg n="6ace5e66">
              Fru talman! Luciano Astudillo eldar upp sig, mer eller mindre
              som vanligt höll jag på att säga. Svaret var ganska uttömmande
              tycker jag. Vi byggde vidare på det lagförslag som riksdagen antog
              våren 2006. Många delar av det var bra. Att försöka få ordning
              i det ganska komplicerade träsk av olika visstidsanställningsformer
              som fanns var en god ansats. Det var också det vi behöll. Vi gjorde
              förbättringar genom att till exempel korta vikariatstiden i förhållande
              till det lagförslag som antogs våren 2006.
            </seg>
            <seg n="ce1baa11">
              Därmed är nog den interpellation som Luciano Astudillo ställde
              besvarad. Sedan tar Luciano Astudillo alltid tillfället i akt
              att klanka på alla möjliga andra saker, men det får vi säkert
              återkomma till vid ett senare tillfälle.
            </seg>
          </u>
          <note type="speaker" n="1a4872e8">
            Anf. 137 LUCIANO ASTUDILLO (s):
          </note>
          <u who="luciano_astudillo_040f39" xml:id="i-115d2a2f4c846364-1" n="827596e8">
            <seg n="4e462bd5">
              Fru talman! Det är inte bara jag som klankar. EU har krävt att
              den borgerliga regeringen förklarar sig. Genom rullande visstidsanställningar
              kan man tvingas att gå ett helt arbetsliv i otrygga anställningar.
              Det kallar Littorin för att man har byggt vidare på de reformer
              som vi genomförde för att öka möjligheterna till trygga jobb.
              Nej, faktum är att ni inte har byggt vidare på det. Ni har försämrat
              det. Ni har raserat det. Dessutom har ni gjort det ännu mer komplicerat.
              Ni har satt olika tak för visstidsanställningar och vikariat.
              Tidigare fanns det ett tak. Det finns ingen total spärr. Nu kan
              man gå från en otrygg anställning till nästa otrygga anställning
              och till nästa och nästa i ett helt arbetsliv, och det kallar
              Littorin för att han inte har gjort någonting.
            </seg>
            <seg n="f934a9ca">
              Sedan går han på mig och kritiserar min ilska. Det är klart att
              jag är upprörd. Konsekvenserna av detta är att vi får tysta arbetsplatser.
              Otrygga människor vågar inte protestera och ställa krav. De vågar
              inte träda fram och säga att de går år ut och år in i de här anställningarna.
              Detta försökte vi socialdemokrater göra något åt. Vi såg att de
              här otrygga anställningarna ökade under lång tid. Vi har all anledning
              att vara självkritiska där. Vi kanske inte levererade de här lagförändringarna
              i tillräckligt snabb takt, men vi gjorde ett försök. De förbättringar
              vi gjorde raserade ni.
            </seg>
            <seg n="1fc4bcf0">
              Därutöver har vi satt oss och ned och diskuterat med Kommunal.
              Vi har satt upp mål när det gäller välfärdssektorn för att få
              ned antalet otrygga anställningar med en tredjedel. Det är så
              ett politiskt ledarskap fungerar. Det är så man använder politiken
              för att förbättra människors villkor i arbetslivet, i stället
              för att, som Littorin och den borgerliga regeringen gör, prata
              om trygghet här i kammaren men i verkligheten där ute förändra
              vanliga löntagares villkor. De riskerar att gå på den Littorinska
              hängbron i ett helt arbetsliv. Den är otrygg och vinglig, och
              man riskerar att trilla ned vilken dag som helst. Det är de facto
              det EU kräver Littorins svar på. Det vill Littorin inte ta en
              diskussion om nu. Han ojar sig över att jag är lite irriterad.
              Men han kommer inte att kunna kringgå att han har en månad på
              sig att svara EU i den här frågan. Ett svar måste han leverera
              även om han inte tycker att min ton här är passande.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="005fd102">
            18 § Svar på interpellation 2007/08:546 om sommarjobb för ungdomar
          </note>
          <note type="speaker" n="4b78dae6">
            Anf. 138 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-15" n="962975ed">
            <seg n="57c746dd">
              Fru talman! Luciano Astudillo har frågat mig om jag är beredd
              att införa några efterfrågestimulerande insatser för att underlätta
              för ungdomar att få sommarjobb och, om så är fallet, vilka åtgärder
              som jag kommer att vidta.
            </seg>
            <seg n="4a5576bd">
              Regeringens strategi för att bekämpa utanförskapet bland ungdomar
              är att genom flera olika insatser som förstärker varandra öka
              ungdomarnas förutsättningar att få arbete. För att öka efterfrågan
              hos arbetsgivare har regeringen redan vidtagit en rad åtgärder.
              Arbetsgivare som anställer ungdomar mellan 18 och 24 år får en
              nedsättning av arbetsgivaravgiften. Likaså har ungdomar möjlighet
              att få nystartsjobb redan efter sex månaders arbetslöshet. Regeringen
              kommer dessutom att lägga fram ett förslag under hösten om att
              ytterligare sänka socialavgifterna för ungdomar. Detta i kombination
              med det fortsatt goda arbetsmarknadsläget gör att jag inte ser
              något behov av särskilda åtgärder för just sommarjobb.
            </seg>
            <seg n="953f2d1f">
              I detta sammanhang vill jag också påminna om de förändringar
              av reglerna i lagen om anställningsskydd, och då särskilt reglerna
              om tidsbegränsade anställningar, som vi redan genomfört. Det har
              blivit enklare att anställa för viss tid. Det är min uppfattning
              att tidsbegränsade anställningar kan fungera som en väg in i tillsvidareanställningar
              för personer som ännu inte är fast etablerade på arbetsmarknaden,
              till exempel unga människor. Det underlättar för rekryteringar
              och nyanställningar och ger möjligheter till yrkeserfarenhet.
            </seg>
          </u>
          <note type="speaker" n="a7a2f4a9">
            Anf. 139 LUCIANO ASTUDILLO (s):
          </note>
          <u who="luciano_astudillo_040f39" xml:id="i-115d2a2f4c846364-2" n="827596e8">
            <seg n="647a484c">
              Fru talman! Jag vill tacka ministern för ett, i det här fallet,
              mycket tydligt svar. Det är ett svar på frågan. Det är sällan,
              inte minst nu senast i den förra debatten, som Littorin väljer
              att svara på frågorna. Det är dimridåer och uppenbarligen en ny
              strategi att avstå från inlägg. Men här säger Littorin tydligt
              att han inte ser något behov av särskilda åtgärder för just sommarjobb.
            </seg>
            <seg n="f72456b2">
              Men det finns uppenbarligen andra moderater som tycker det. Paul
              Lindquist, moderat kommunalråd i Lidingö, säger till DN om sommarjobben:
              Vi kan inte skapa jobb bara för att ungdomar ska få sysselsättning.
              Det är Arbetsförmedlingens uppgift att göra det.
            </seg>
            <seg n="12d77ae0">
              Samtidigt har Littorin här levererat ett svar där han säger att
              han inte tänker leverera några fler sommarjobbspengar. Det är
              tråkigt.
            </seg>
            <seg n="99fca0de">
              Också här kan man visa på politiskt ledarskap och att det spelar
              roll om det finns en socialdemokratisk eller moderat majoritet.
            </seg>
            <seg n="02b3d5f6">
              Kommuner som Nynäshamn och Botkyrka i Helsingforss län har valt
              att satsa pengar på att ge ungdomar sommarjobb. Många borgerliga
              kommuner har valt att inte göra det.
            </seg>
            <seg n="b9c6fecb">
              Hade vi haft en socialdemokratisk regering kan jag garantera
              att det hade funnits pengar för att hjälpa ungdomar att få sitt
              första inträde på arbetsmarknaden via sommarjobben. Men nu har
              vi en borgerlig regering som väljer att inte göra så. Littorin
              väljer i stället att orda om allt annat i sitt svar, till exempel
              att nystartsjobben är ett bra sätt att få in ungdomar i jobb.
              Men nystartsjobben har ju utvärderats, och en av tio har jobbet
              kvar efter den tid då nystartsjobbet har löpt ut.
            </seg>
            <seg n="5c385c5a">
              De sänkningar av sociala avgifter som Littorin säger är positiva
              kritiserar bland annat forskare för att vara trubbiga verktyg
              just för att de skjuter brett i stället för att riktas mot de
              ungdomar som är utanför arbetsmarknaden. Här går pengar direkt
              till arbetsgivare som redan har anställt ungdomar.
            </seg>
            <seg n="b64c7b05">
              Det är anmärkningsvärt att också här väljer Littorin att hävda
              att otrygga anställningar ger fler jobb. Det finns inga belägg
              för det. Littorin har sagt att de försämringar i tryggheten som
              han bidragit till kommer att leda till fler jobb.
            </seg>
            <seg n="387f92ca">
              Faktum är dessutom att nio av tio ungdomar vill ha tillsvidareanställningar
              precis som alla andra. Men här vill han inte leverera någonting
              om det. Jag hoppas att han förklarar sambandet.
            </seg>
            <seg n="ba3da287">
              Sedan är det väldigt anmärkningsvärt att Littorin, när han ändå
              väljer att prata om allting kring ungdomssatsningar trots att
              frågan handlar om sommarjobben, inte pratar om jobbgarantin för
              ungdomar. Varför gör han inte det? Det beror nog på att den är
              så himla dålig.
            </seg>
            <seg n="7642b499">
              8 000 ungdomar finns i jobbgarantin för ungdomar. 90 stycken
              har en arbetsmarknadsutbildning. Man får gå och vänta i sex månader
              på att över huvud taget ges möjligheten till en praktikplats.
              Vi vet hur förödande det är för ungdomar att bara gå och vänta,
              att inte ens ges möjlighet att göra praktik.
            </seg>
            <seg n="96c1f1fd">
              Det finns arbetsgivare, som senast i Trollhättan, som ringer
              och säger: Jag behöver en ung kille eller tjej. Ge dem möjlighet
              att praktisera här en eller två månader. Det kan vara efter en
              tid då den unga killen eller tjejen varit arbetslös i en till
              två månader. Då säger Arbetsförmedlingen i dag: Nej, för reglerna
              är sådana att vi inte kan erbjuda dem det.
            </seg>
            <seg n="7dde674b">
              Min fråga handlade i slutändan om sommarjobben, och där har Littorin
              sagt: Nej, inga pengar till sommarjobb. Det är allvarligt.
            </seg>
          </u>
          <note type="speaker" n="f5154172">
            Anf. 140 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-16" n="962975ed">
            <seg n="c9f22fb8">
              Fru talman! När vi förra året tog bort stödet om 100 miljoner
              till kommuner som gått med miljardöverskott slogs det rekord i
              antalet sommarjobb. Det har aldrig varit så många sommarjobb i
              Sverige som förra sommaren, just första året som detta stöd var
              borta. Det talar väl sitt tydliga språk.
            </seg>
            <seg n="351d0402">
              När det gäller sommarjobbsutvecklingen för i år är det naturligtvis
              svårt att i förväg veta exakt hur det ska gå. Men vi kan konstatera
              att det var något färre sommarjobb anmälda till Arbetsförmedlingen
              i vecka 16 i år jämfört med i vecka 16 förra året. Då ska vi naturligtvis
              komma ihåg att en stor del av sommarjobben tillsätts utan att
              man går via Arbetsförmedlingen. Många ungdomar får jobb på annat
              sätt, till exempel genom föräldrar, släkt, vänner eller bekanta
              eller genom att de själva är aktiva och söker upp företag där
              de vill jobba.
            </seg>
            <seg n="4d50a1dc">
              Den 13 mars i år publicerade E 24 en artikel med rubriken Gott
              om sommarjobb. Där säger till exempel Markus Kristiansson, ungdomssekreterare
              på LO, att han är positiv inför möjligheterna att få ett jobb
              i sommar. Vi vet av erfarenhet att det finns mycket tillfälliga
              sommarjobb oavsett konjunktur, säger han. Academic Work, bemanningsföretaget
              som förmedlar jobb åt studenter på universitet och högskolor,
              säger att det är samma tryck som förra året. Det kan man naturligtvis
              aldrig veta.
            </seg>
            <seg n="379ad215">
              För att återgå till den grundläggande frågan i interpellationen,
              om vi avser att återinföra det särskilda stödet för sommarjobb,
              är svaret nej. Det bygger framför allt på erfarenheter från förra
              sommaren. Första året som vi tog bort just det stödet slogs det
              rekord när det gäller antalet sommarjobb på svensk arbetsmarknad.
              Om man ska tro de förespeglingar som vi ser i artiklar och annat
              ser det ut att åter bli ett gott år när det gäller sommarjobb
              för ungdomar på svensk arbetsmarknad.
            </seg>
          </u>
          <note type="speaker" n="dfaa010e">
            Anf. 141 LUCIANO ASTUDILLO (s):
          </note>
          <u who="luciano_astudillo_040f39" xml:id="i-115d2a2f4c846364-3" n="827596e8">
            <seg n="4d3ca235">
              Fru talman! Man kan också läsa DN dagen innan om man vill och
              då konstatera att i Helsingforss län kommer antalet feriejobb
              att halveras. I Västmanland finns bara hälften så många vikariat
              som förra året. Många gånger är det ju vikariaten som fungerar
              som någon form av sommarjobb för unga människor. I Västerbotten
              är det en minskning med 66 procent. Det är klart att bilden är
              delad men att politik spelar roll.
            </seg>
            <seg n="9bb536c5">
              I ett läge där konjunkturen viker ser vi att den borgerliga politiken
              inte biter. Det gäller inte minst för ungdomar. De får inte jobb
              i den utsträckning de hade hoppats. Långtidsarbetslösheten bland
              ungdomar har ju ökat. I ett läge där allt det här händer och arbetslösheten
              enligt era egna prognoser riskerar att öka, hade jag hoppats på
              att man skulle se att det här med sommarjobben kanske skulle kunna
              vara ett sätt att försöka dämpa den negativa utvecklingen.
            </seg>
            <seg n="ad089ff6">
              Vi vet genom bland annat forskning att sommarjobben är oerhört
              viktiga för att få ut ungdomar på arbetsmarknaden. Det är den
              första kontakten som många ungdomar får med arbetslivet över huvud
              taget. Och en stor del av ungdomarna får sitt första jobb där
              de sommarjobbat.
            </seg>
            <seg n="dfeef9a2">
              Precis som vårbudgeten var helt tom på jobbpolitik är svaret
              jag här fått levererat av Littorin helt tomt på innehåll. Man
              tänker inte göra någonting för att dämpa den kärva arbetsmarknad
              som vi nu går till mötes.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="04c989a4">
            19 § Svar på interpellation 2007/08:547 om möjligheterna till
            nystartsjobb och heltidsarbete för deltidsarbetslösa
          </note>
          <note type="speaker" n="b458f9b4">
            Anf. 142 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-17" n="962975ed">
            <seg n="5a5b75f0">
              Fru talman! Luciano Astudillo har ställt följande frågor till
              mig:
            </seg>
            <seg n="fdc49bf5">
              Vilka åtgärder är arbetsmarknadsministern beredd att vidta för
              att fler timanställda och deltidsarbetande ska få möjligheter
              till nystartsjobb?
            </seg>
            <seg n="76b427ea">
              Vilka andra åtgärder tänker arbetsmarknadsministern vidta för
              att fler deltidsarbetslösa ska få heltidsarbete?
            </seg>
            <seg n="edb5f12e">
              Ämnar arbetsmarknadsministern ta några initiativ för att stimulera
              fler arbetsgivare att erbjuda heltidsanställningar?
            </seg>
            <seg n="ecbcc94f">
              Vad först gäller frågan om timanställdas och deltidsarbetandes
              möjligheter att få nystartsjobb vill jag nämna att nystartsjobb
              för deltidsarbetslösa infördes den 1 januari 2008. I slutet av
              vecka 14 hade 91 personer ett nystartsjobb för deltidsarbetslösa.
              Utvecklingen går åt rätt håll och vi ser att antalet ökar för
              varje månad. Jag tror dessutom att volymen kommer att öka ytterligare
              genom det nyligen införda lägre taket för antal deltidsdagar i
              a-kassan. Det är hur som helst för tidigt att utvärdera insatsen
              efter drygt tre månader. Givetvis kommer jag att fortsätta att
              följa statistiken och göra en ordentlig utvärdering när en längre
              tid har gått och vi fått ett bättre underlag.
            </seg>
            <seg n="8b53f7a0">
              Vad därefter gäller frågorna om möjligheter för deltidsarbetslösa
              att gå upp i arbetstid vill jag börja med att framhålla att minskad
              deltidsarbetslöshet inte kan kommenderas fram genom lagstiftning
              om rätt till heltid. Vad som i grunden krävs är hög efterfrågan
              på arbetskraft. Det är genom en politik som är inriktad på att
              främja ökad sysselsättning och ökat företagande som fler kommer
              i arbete och förutsättningar skapas för deltidsarbetslösa att
              gå upp i arbetstid.
            </seg>
            <seg n="a520124f">
              Regeringen har vidtagit en stor mängd åtgärder för att fler människor
              ska få arbete och för att det stora utanförskapet, tillkommet
              under socialdemokratiska regeringar, ska brytas. Vi ser nu resultatet
              av denna politik. Sysselsättningen och antalet arbetade timmar
              ökar i en takt vi inte sett på väldigt länge. Arbetslösheten är
              på sin lägsta nivå på flera år och utanförskapet minskar kraftigt.
              Även antalet deltidsarbetslösa har minskat.
            </seg>
            <seg n="176bcfcf">
              Möjligheten för deltidsarbetslösa att få nystartsjobb samt begränsningen
              av möjligheten att få arbetslöshetsersättning på deltid är nyligen
              genomförda förändringar. En avsikt är att arbetsgivare ska stimuleras
              att erbjuda arbete på heltid och inte längre lämpa över ansvaret
              på arbetslöshetsförsäkringen att tillhandahålla en inkomst som
              det går att leva på. Det nya och lägre antalet deltidsdagar började
              gälla först den 7 april, och jag hoppas att efterfrågan på nystartsjobb
              kommer att öka i denna grupp när det står klart att tiden med
              utfyllnad är begränsad. Jag kommer som sagt att fortsatt följa
              utvecklingen.
            </seg>
          </u>
          <note type="speaker" n="8936a17b">
            Anf. 143 LUCIANO ASTUDILLO (s):
          </note>
          <u who="luciano_astudillo_040f39" xml:id="i-115d2a2f4c846364-4" n="827596e8">
            <seg n="1fd4ce06">
              Fru talman! I stället för att i praktiken svara på min fråga
              väljer Littorin återigen den ihåliga retoriken om ökat företagande
              och minskad arbetslöshet. Samtidigt vet Littorin och den borgerliga
              regeringen själv skriver i vårbudgeten att tillväxten väntas minska,
              att sysselsättningen avtar och att ni förutspår en ökad arbetslöshet.
            </seg>
            <seg n="d7513bf7">
              Jag kan återigen konstatera att det är en oansvarig politik och
              att ni har försuttit de chanser som ni hade. Vårt sista regeringsår
              och ert första regeringsår var exceptionellt bra år med bra konjunktur
              då fler hade kunnat få jobb än vad som blev fallet.
            </seg>
            <seg n="8cc07749">
              Littorin har i och för sig en poäng. Kan man ha en hög efterfrågan
              på arbetskraft? Kan det leda till fler heltider? Det tvingar arbetsgivaren
              att på något sätt göra sig mer attraktiv. Vi kan se den utvecklingen
              i den kommunala sektorn. Efterfrågan ökar, och då försöker de
              kommunala arbetsgivarna att förbättra sina villkor för de anställda.
              De kan locka till sig flera anställda.
            </seg>
            <seg n="b5dcb892">
              Samtidigt ser vi inte motsvarande utveckling inom den privata
              sektorn, inom restaurangbranschen, städbranschen och handeln,
              där de deltidsarbetslösa kvinnorna också finns i stor utsträckning.
            </seg>
            <seg n="5884164f">
              Problemet med det den borgerliga regeringen gör är att man lägger
              frågan om deltidsarbetslösheten helt i knäet på de deltidsarbetslösa
              själva, helt i knäet på dem. På inget sätt ställs något motsvarande
              krav eller finns det förväntningar på arbetsgivarna. Det är en
              orättvis politik. Den är väldigt cynisk och den är väldigt dåligt
              underbyggd.
            </seg>
            <seg n="58e1bd24">
              Bara för en tid sedan presenterade SNS en rapport där man just
              konstaterar att det inte finns något belägg över huvud taget för
              att de här försämringarna i inkomstförsäkringen kommer att leda
              till fler heltider. Ingen empirisk forskning kan visa på detta.
              Ändå står Littorin här och säger att det är det som kommer att
              hända. Tvärtom säger SNS att det riskerar att leda till en övervältring
              av kostnader på den kommunala sektorn.
            </seg>
            <seg n="e406735a">
              Littorin säger att utvecklingen går åt rätt håll. 91 nystartsjobb
              nämns här. I den takten har strax över 300 deltidsarbetslösa fått
              ett nystartsjobb vid årsskiftet. Det kan man ju känna sig väldigt
              glad för. Framför allt ska de arbetsförmedlare som har lyckats
              förmedla de 300 få beröm. Problemet är, och det vet Littorin,
              att vi har 48 000 deltidsarbetslösa i Sverige i dag och 69 000
              timanställda. För dem är Littorins löfte om nystartsjobb föga
              tröst. Det är faktiskt ett hån, skulle jag vilja påstå, mot dessa
              kvinnor som är fast i deltidsfällan.
            </seg>
            <seg n="8b3172f7">
              Jag träffade som sagt förra veckan arbetsförmedlare i Trollhättan.
              De beskriver en situation där många funderar på att säga upp sig
              och bli heltidsarbetslösa just av den anledningen att de är rädda
              för de förändringar som har gjorts på det här området. Här krävs
              politiskt ledarskap, och det svar jag har fått är helt tomt på
              initiativ för att förbättra framför allt deltidsarbetslösa kvinnors
              villkor på arbetsmarknaden.
            </seg>
            <seg n="d97ab7cb">
              Sedan hänvisar Littorin till att det inte går att lagstifta bort
              detta. Jag frågade inte vad som inte gick att göra, jag frågade
              Littorin vad han tänkte göra. Uppenbarligen ingenting.
            </seg>
          </u>
          <note type="speaker" n="17825e68">
            Anf. 144 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-18" n="962975ed">
            <seg n="49d6969c">
              Fru talman! Jag är oerhört glad och tacksam över att deltidsarbetslösheten
              det senaste året har sjunkit med över en femtedel. Det är den
              största nedgången i deltidsarbetslösheten på många decennier av
              socialdemokratiskt styre. Det är oerhört glädjande.
            </seg>
            <seg n="fc5673f2">
              Jag är också glad för de kommuner som erbjuder sina medarbetare
              heltidstjänster. Där har vi exempel som Nynäshamn, som är en socialdemokratiskt
              styrd kommun, eller Linköping, som är en alliansstyrd kommun.
              Det är alldeles utmärkt.
            </seg>
            <seg n="e128bc11">
              Jag förstår inte varför vi har haft ett system där man har kunnat
              deltidsstämpla upp till 18 år i extremfallet. Då är det inte längre
              en omställningsförsäkring. Det är ett effektivt sätt att undanta
              arbetsgivarna från deras skyldighet att organisera arbetet på
              ett sådant sätt att de erbjuder heltidstjänster till dem som vill
              ha det i stället för att vältra över kostnaderna för denna oförmåga
              på a-kassor och skattebetalare. Det är cyniskt om något att ha
              ett sådant system och kalla det för ett jämställt, solidariskt
              system. Det är ett hån.
            </seg>
            <seg n="299a8ab0">
              Jag är naturligtvis också glad åt att Dalarna nu erbjuder heltidstjänster.
              Det är oerhört intressant. Peter Hultqvist och Socialdemokraterna
              i Dalarna gör ett stort nummer av detta. Men är det inte så att
              man har haft socialdemokratiskt styre i Dalarna under väldigt
              lång tid de senaste decennierna? Varför är det möjligt först nu?
              Det är naturligtvis en fråga jag måste ställa mig.
            </seg>
            <seg n="8a773140">
              Jag håller helt med Luciano Astudillo. Politik har effekt. Det
              är helt riktigt. När man nu inte längre kan vältra över kostnaderna
              på någon annan för att man inte organiserar arbetet så att man
              erbjuder heltidstjänster måste man för en gångs skull som arbetsgivare
              organisera sig på ett sätt som just löser det här problemet. Det
              är därför det socialdemokratiskt styrda kyrkorådet i Ystad till
              exempel erbjuder sina två medarbetare heltid, efter 18 respektive
              35 års anställning. Man har haft 18 respektive 35 år på sig att
              organisera sig på det sätt som nu möjliggörs. För mig är det en
              gåta hur man kan stå upp och försvara en deltidsstämpling under
              så lång tid som har gjort att arbetsgivarna inte tagit sitt arbetsgivaransvar.
              Det är för mig helt obegripligt.
            </seg>
            <seg n="8826ddfa">
              När det gäller risken för övervältring av kostnader tycker jag
              att man ska komma ihåg två saker, nej, en sak kanske räcker, nämligen
              att a-kassans grundbelopp i nästan samtliga fall överstiger socialbidragsnormen.
              Det innebär naturligtvis att den här övervältringen inte sker.
              Det är också det vi ser när vi tittar på socialbidragens utveckling
              under det senaste året. Det är en svag nedgång, inte en uppgång.
              Den nedgången hade varit betydligt kraftigare om vi inte hade
              haft kostnader för flyktingmottagande, som är en del av förklaringen
              till att det har gått upp.
            </seg>
            <seg n="0dd43135">
              Slutsatsen blir naturligtvis att det är oerhört bra att de arbetsgivare
              som finns kommunerna är ju i nästan samtliga fall den största
              arbetsgivaren i kommunen tar det här ansvaret. Det finns ingen
              som helst rimlig anledning att en så stor arbetsgivare som en
              kommun inte ska kunna erbjuda de av sina anställda som vill heltidstjänster.
            </seg>
            <seg n="24e2548c">
              I stället har man avstått från att göra just det och vältrat
              över kostnaderna. Det tycker jag naturligtvis är någonting som
              vi på det här sättet förhindrar. Det är naturligtvis också därför
              vi ser att deltidsarbetslösheten nu sjunker oerhört kraftigt.
            </seg>
            <seg n="10b2f731">
              Grunden för interpellationen är naturligtvis, om jag ska försöka
              tolka den, en oro för just de ofrivilligt deltidsarbetslösa. Jag
              delar den oron. Jag tycker inte att det är bra eller rimligt,
              utan naturligtvis måste vi hitta olika vägar för att kunna se
              till att de som vill öka sitt arbetsutbud, vill delta och jobba
              mer ska kunna ha en möjlighet att göra det.
            </seg>
            <seg n="8770cb10">
              Det gamla sättet fungerade inte. Risken med en lagstadgad rätt
              till heltid har vi berört i flera debatter tidigare. Den risken
              är, som majoriteten av remissinstanserna vid det tillfället sade,
              att det inte blir en lagstadgad rätt till heltid utan en lagstadgad
              rätt till nolltid. Nu ser vi äntligen deltidsarbetslösheten sjunka.
              Det är jag väldigt glad för.
            </seg>
          </u>
          <note type="speaker" n="e1b26433">
            Anf. 145 LUCIANO ASTUDILLO (s):
          </note>
          <u who="luciano_astudillo_040f39" xml:id="i-115d2a2f4c846364-5" n="827596e8">
            <seg n="cd98ee5e">
              Fru talman! Deltidsarbetslösheten sjunker alltid när vi har högkonjunktur.
              Det vet Littorin. Så är det.
            </seg>
            <seg n="e3c808c1">
              Det är föga tröst för de 48 000 deltidsarbetslösa som vi har
              kvar att vi fram till den 14:e veckan har 91 nystartsjobb för
              deltidsarbetslösa. Det är er politik. Den biter inte.
            </seg>
            <seg n="5273b5c6">
              Sedan försöker Littorin skrämmas med de här 18 åren. Han säger
              att man kunde stämpla i 18 år. På något sätt försöker han projicera
              arbetslösheten som någon sorts allians mellan den deltidsarbetslöse
              och arbetsgivaren för att inte lösa problemen. Ge mig ett enda
              exempel i Sverige på en deltidsarbetslös som har varit det i 18
              år, Littorin! Ge mig ett enda sådant exempel!
            </seg>
            <seg n="c5839cfc">
              I själva verket är detta ett siffertricksande som ni har ägnat
              er åt. Ni har använt några matematiker som suttit där och räknat
              ut worst case scenario , där man jobbar en dag i veckan. Det försöker
              ni använda för att skrämmas och försämra villkoren för arbetslösa.
              Ge mig ett konkret exempel på att a-kassan missbrukats på det
              här sättet i 18 år! Det är allvarligt. Så ska inte a-kassan fungera.
              Så har den inte fungerat, trots att Littorin säger det här.
            </seg>
            <seg n="a3b83037">
              Det är sant, det krävs politiskt ledarskap för att förbättra
              villkoren för deltidsarbetslösa. Dalarna är ett exempel där man
              från socialdemokratiskt håll säger att man genom kollektivavtalen
              avser att se till att erbjuda rätt till heltid. Man säger också
              det i Nynäshamn och lovar alla anställda fram till 2010 att erbjudas
              heltid om de så vill. Där är också socialdemokratisk majoritet.
              Det finns säkert en och annan borgerlig kommun som gör detta också.
            </seg>
            <seg n="fb7e50da">
              Min oro är den privata sektorn. Den följer ju inte efter. Handels
              säger att Svensk Handel, som tidigt var ute och sade att det här
              kommer att göra att man kommer att anställa fler på heltid, har
              passat. Det finns ingen dialog mellan fackföreningsrörelse och
              arbetsgivare om situationen för de deltidsarbetslösa inom den
              branschen, inte heller inom Hotell- och Restaurangfacket. Där
              har man sagt att man väntar. Man ser ju inte riktigt konsekvenserna
              av detta. Man vill inte ta tag i det förrän det ger ett utslag.
            </seg>
            <seg n="a1dd2227">
              Det finns en stark oro bland oss socialdemokrater, som Littorin
              förvisso kanske retoriskt säger att han delar, för villkoren för
              de här människorna. Men i praktiken är det han och den borgerliga
              regeringen som försatt framför allt dessa kvinnor i den här situationen.
              Och jag vädjar till Littorin även om timmen är sen och Littorin
              säkert är trött: Ge mig ändå ett konkret svar. Avstå inte bara
              nu! Vad tänker ni vidta för åtgärder inom kanske framför allt
              den privata sektorn, där vi inte ser den utveckling som vi hade
              hoppats på, så att vi på det området kan se till att fler deltidsarbetslösa
              får heltid?
            </seg>
          </u>
          <note type="speaker" n="abfcb67a">
            Anf. 146 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-788434c74af5ef87-19" n="962975ed">
            <seg n="a055ef3a">
              Fru talman! Svaret på den frågan är ganska enkelt. Vi har parter
              som i avtalsförhandlingar sköter just den här saken. Min utgångspunkt
              är naturligtvis att när det blir uppenbart för arbetsgivarna,
              som jag sade i mitt tidigare anförande, att man inte kan undvika
              att ta sitt arbetsgivaransvar, att man inte kan skyffla över kostnaderna
              för sin oförmåga att erbjuda heltider på någon annan, kommer man
              att ta just det ansvaret. Det kommer att vara ett väldigt starkt
              verktyg för de avtalsslutande parter som vill få fram en sådan
              skrivning i ett avtal. Nu får vi naturligtvis se vad leder till.
              Det är förstås i den kommunala sektorn som det här problemet är
              störst, och därför är det viktigt att de kommuner som nu erbjuder
              heltider också gör detta och organiserar sig på det sättet. Jag
              är väldigt glad för det.
            </seg>
            <seg n="4aa930d1">
              Jag är också väldigt glad för att politiken får effekt och att
              deltidsarbetslösheten nu sjunker snabbare än den har sjunkit under
              åtminstone två decennier. Det är naturligtvis väldigt glädjande.
              Vi har nog haft en och annan högkonjunktur under den perioden
              också. Men vi har inte under den perioden sett en lika stark minskning
              av deltidsarbetslösheten som den vi nu ser.
            </seg>
          </u>
          <note type="speaker" n="cb42e805">
            Anf. 147 LUCIANO ASTUDILLO (s):
          </note>
          <u who="luciano_astudillo_040f39" xml:id="i-819a91d22a9b4f3f-0" n="827596e8" next="i-c3ad4f3c2f4177f6-0">
            <seg n="3c022ce1">
              Fru talman! Det Littorin har gjort är att skyffla över problemet
              med de deltidsarbetslösa på de deltidsarbetslösa kvinnor som finns
              kvar; 48 000 är det. Vi kommer att följa utvecklingen nu när deras
              a-kassa tickar, och någon gång i höst riskerar de att drabbas
              av den fattigdomsfälla som Littorin har riggat med den borgerliga
              regeringen. Vi kommer noga att följa det.
            </seg>
          </u>
          <note n="aacaaec7">
            Överläggningen var härmed avslutad.
          </note>
          <note n="7652b40a">
            20 § Hänvisning av ärenden till utskott
          </note>
          <note n="eb1856d8">
            Föredrogs och hänvisades
          </note>
          <note n="f8540a11">
            21 § Förnyad bordläggning
          </note>
          <note n="5eda3fe2">
            Föredrogs och bordlades åter
          </note>
          <note n="1166f785">
            22 § Bordläggning
          </note>
          <note n="0b849577">
            Anmäldes och bordlades
          </note>
          <note n="bb45c494">
            23 § Anmälan om interpellation
          </note>
          <note n="36953434">
            Anmäldes att följande interpellation framställts
          </note>
          <note n="9907d0b7">
            den 21 april
          </note>
          <note n="cb3e7492">
            Monica Green
          </note>
          <note n="abc9c5c8">
            Interpellationen redovisas i bilaga som fogats till riksdagens
            snabbprotokoll tisdagen den 6 maj.
          </note>
          <note n="acb10249">
            24 § Anmälan om frågor för skriftliga svar
          </note>
          <note n="cdc24767">
            Anmäldes att följande frågor för skriftliga svar framställts
          </note>
          <note n="9907d0b7">
            den 21 april
          </note>
          <note n="c6d8398f">
            Maria Lundqvist-Brömster
          </note>
          <note n="4b681d2c">
            Jeppe Johnsson
          </note>
          <note n="9609077a">
            Cecilia Widegren
          </note>
          <note n="0606555e">
            Frågorna redovisas i bilaga som fogats till riksdagens snabbprotokoll
            tisdagen den 6 maj.
          </note>
          <note n="60a5637c">
            25 § Anmälan om skriftliga svar på frågor
          </note>
          <note n="a901968f">
            Anmäldes att skriftliga svar på följande frågor inkommit
          </note>
          <note n="c43b6662">
            den 22 april
          </note>
          <u who="luciano_astudillo_040f39" xml:id="i-c3ad4f3c2f4177f6-0" n="827596e8" prev="i-819a91d22a9b4f3f-0">
            <seg n="b5ae7b1b">
              Tillväxt och miljö i ett globalt perspektiv
            </seg>
          </u>
          <note n="4724bab6">
            Karin Svensson Smith
          </note>
          <note n="628dbaff">
            Peter Hultqvist
          </note>
          <note n="7f94ab99">
            Svaren redovisas i bilaga som fogats till riksdagens snabbprotokoll
            tisdagen den 6 maj.
          </note>
          <note n="987dad12">
            26 § Kammaren åtskildes kl. 22.32.
          </note>
          <note n="5b10ffd5">
            Förhandlingarna leddes
          </note>
          <note n="6c30bd9c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
