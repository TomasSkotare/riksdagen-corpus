<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--126</head>
          <docDate when="2007-06-11">2007-06-11</docDate>
        </div>
      </front>
      <body>
        <div>
          <note n="b53c6976">
            ﻿
          </note>
          <note n="159aefb1">
            Riksdagens protokoll
          </note>
          <note n="119627fb">
            2007/08:126
          </note>
          <note type="date" n="e6c5f2b9">
            Onsdagen den 11 juni
          </note>
          <note n="66c01381">
            Kl. 09:00 - 18:01
          </note>
          <note n="5a1e528c">
            1 § Justering av protokoll
          </note>
          <note n="8d5f023b">
            Justerades protokollet för den 4 juni.
          </note>
          <note n="cdf2e8ff">
            2 § Partiledardebatt
          </note>
          <note type="speaker" n="f986b6e8">
            Anf. 1 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-cf9969acf827aad7-0" n="3f5244a4">
            <seg n="ce6578ad">
              Herr talman! Ärade riksdagsledamöter! Jag ska snart ge plats
              för en och annan dysterkvist som tänker sätta tänderna i regeringen,
              men först: 20! Vi har Zlatan. Nu känner vi att vi är bäst i världen
              igen. Sedan får vi se vad som händer på lördag. Härligt!
            </seg>
            <seg n="5d652124">
              I övrigt pratas det sämre tider i Sverige. Vi påverkas också
              av oro och internationella prisstegringar. Oljan är jättedyr.
              Det påverkar svenska bensinpriser. Matpriserna stiger i hela världen.
              Det slår också in i den svenska ekonomin. Biter sig inflationsförväntningarna
              fast är det osäkert vad som händer med räntan. Risken finns att
              vi får inflation och avmattning sida vid sida.
            </seg>
            <seg n="d7018339">
              Det är i stunder som denna som det prövas vilka som är bäst på
              att föra ansvarsfull ekonomisk politik. Är det jag eller Mona
              Sahlin? Är det Anders Borg eller Thomas Östros?
            </seg>
            <seg n="fd3d5777">
              Vem är bäst på att försvara överskottsmålen? Vi har ett överskottsmål
              på 1 procent av bnp ungefär 30 miljarder för att långsiktigt möta
              det faktum att vi har ett åldrande Sverige att ta hänsyn till.
            </seg>
            <seg n="1af8cd3c">
              Vem är bäst på att säkerställa att utgiftstaken hålls nu när
              vi har lämnat Ringholmeran med budgettricksandet det årligen återkommande
              sättet att ta sig runt utgiftstaken och den tidigare majoritetens
              idé om en utgiftsandel av bnp och i stället fastställer nominella
              fasta tak för åren som ska komma för att hålla kontroll över utgiftsutvecklingen?
            </seg>
            <seg n="03eb9d4d">
              Vem är bäst på att föra en politik så att statsskulden sjunker?
              Det är den statsskuld som precis passerat tusenmiljarderstrecket
              på väg ned och som om alliansregeringen får fortsätta kommer att
              halveras ytterligare en gång för att 2011 vara nere i 15 procent
              av bnp. Det är i så fall den lägsta siffran för den svenska statsskulden
              sedan vi började mäta nivåerna strax efter andra världskriget.
            </seg>
            <seg n="9bdbff67">
              Vem är bäst på att ta hänsyn till resursutnyttjandet i svensk
              ekonomi? Vem förstår att om vi trycker på för mycket med åtgärder
              som inte leder till ökad produktivitet och förbättrad konkurrens
              riskerar vi att skjuta på inflationstendenserna?
            </seg>
            <seg n="f32f59b8">
              Vem är bäst på att se till att folk får jobb och att det förs
              en politik så att arbetsutbudet växer? Det är särskilt viktigt
              i lägen där det finns tendens till inflation i ekonomin.
            </seg>
            <seg n="4801ef1c">
              Vem är bäst på att säkerställa att vi får fram de investeringar
              i forskning, infrastruktur, bättre kunskaper i den svenska skolan
              som bygger Sverige starkt långsiktigt?
            </seg>
            <seg n="2c8cf81e">
              Vem är bäst på att se till att jobben växer fram i Sverige? Den
              som är bäst på jobben är också bäst på att finansiera den välfärd
              vi alla håller kär. Det är så politiken hänger ihop. Fler jobb
              säkerställer att man kan finansiera välfärden.
            </seg>
            <seg n="ed5ec587">
              Frågan är: Vem är bäst på att föra en ansvarsfull ekonomisk politik
              när det nu blåser lite runt om Sverige?
            </seg>
            <seg n="39fa8983">
              Ni kommer att höra många påståenden i dag om vad den borgerliga
              regeringens politik ska ha lett till. Jag ska erkänna att jag
              läser en hel del underlag och granskningar som görs utifrån. Många
              påpekar att det egentligen är för tidigt att säga vad som är effekten
              av den förda politiken. Det måste man vara ödmjuk att säga. Vi
              kan möjligen se tendenser, men man måste komma ihåg att det oftast
              är långsiktiga skeenden i ekonomisk politik. Konjunkturen spelar
              stor roll.
            </seg>
            <seg n="d3844647">
              Men det är viktigt att kunna konstatera trendbrott. Några trendbrott
              ser vi. Det första är inte oviktigt. Det är ett trendbrott att
              vi har en regering som gör det vi sade till väljarna att vi skulle
              göra. Att vi dessutom berättade det före valet är ett historiskt
              trendbrott.
            </seg>
            <seg n="a0dbf98b">
              Det är ett trendbrott att vi ser förbättringar för vanliga löntagare.
              Trendbrottet är att förbättringarna inte i första hand kommer
              av att man har fått högre nominella löner eller av att bidragen
              har vuxit. Trendbrottet ligger i hårt eget arbete och standardförbättring
              till följd av sänkta inkomstskatter för landets löntagare.
            </seg>
            <seg n="06612ff6">
              Det är ett trendbrott att utanförskapet minskar, att ohälsotalen
              sjunker och att 35 år av trendmässig ökning av antalet förtidspensionärer
              såg ett tydligt brott 2007 i andra riktningen.
            </seg>
            <seg n="2712d3fb">
              Det är ett trendbrott att vår lilla svenska ekonomi som är öppen
              mot vår omvärld står så väl emot som den gör när vi under ett
              kvartssekel har lärt oss att varhelst snuvan i världen uppstår
              blir vi snabbt förkylda i Sverige. Vi är inte opåverkade det tror
              jag att alla inser men det är ett trendbrott att vi står så väl
              emot. Sverige fortsätter att amortera när andra lånar i en allt
              mer turbulent finansiell situation.
            </seg>
            <seg n="fd849268">
              Det är ett trendbrott att grupper som har haft svårt att hävda
              sig på arbetsmarknaden får jobb. Ungdomar får jobb. 40 000 unga
              kom in på arbetsmarknaden förra året. Utrikes födda får jobb.
              Det ökade med 34 000. Äldre får jobb. Det ökade med 18 000. Visst
              spelar konjunkturen roll, men attityder spelar också väldigt stor
              roll. Vi signalerar: Se till det som är friskt! Se till arbetsförmåga!
              Sänk trösklarna! Gör ansträngningar för att få in folk på den
              reguljära arbetsmarknaden! Det bryter med synsättet att den som
              har svårt att hävda sig ska döljas i sin arbetslöshet genom att
              det kallas något annat. Det var trendbrottet. Det gick vi till
              val på 2006. Nu ser vi viktiga trendbrott på den svenska arbetsmarknaden.
              Det är viktigt att den politiken får fortsätta.
            </seg>
            <seg n="f24342a9">
              Det kommer som sagt att heta att man kan utläsa alla effekter.
              Ödmjuk bör man vara och komma ihåg att vi naturligtvis inte fullt
              ut ser effekterna av den förda politiken. Men vi ser möjligen
              trendbrott till följd av mycket högt reformtempo. Sverige är i
              dag ett av Europas ledande reformländer. Det har vi varit från
              tid till annan i vår historia. Vi hade en viktig reformperiod
              i svensk ekonomi och svensk politisk historia i början och mitten
              av 90-talet. Sedan hände det inte mycket under många år. Nu har
              vi haft högt reformtempo igen.
            </seg>
            <seg n="9715073e">
              Det som brukar känneteckna en period av högt reformtempo är stark
              kritik initialt. Vad är enklare än att önska bort det obekväma,
              att ifrågasätta förändring och att i det korta perspektivet ifrågasätta
              det som möjligen är långsiktigt klokt? Den som håller högt reformtempo
              blir först impopulär och inte alltid sedan populär. Det beror
              naturligtvis mycket på hur snabbt och brett genomslaget är för
              den förda politiken. Men det är alltid rätt att välja den vägen,
              att göra det långsiktigt riktiga, framför allt i ett land där
              vi vet att vi har fler som blir allt äldre, att många står utanför
              arbetsmarknaden, att vi har behov av en bättre fungerande arbetsmarknad,
              att vi har en befolkning som inte vill se mindre utan mer av investeringar
              i välfärd och i kunskaper i den svenska skolan. Det måste mötas
              med en politik som ger fler jobb.
            </seg>
            <seg n="33562ba1">
              Jag har ställt tre frågor till Mona Sahlin för att tydliggöra
              vad som är alternativet till den förda politiken. Vad vill hon
              göra för Sverige? Hur ska hon genomföra den politiken? Med vem
              ska det åstadkommas?
            </seg>
            <seg n="0773d430">
              De senaste dagarna har det varit fest i den svenska vänstern.
              Kongresserna har avlöst varandra. Utgiftsraseriet har rått i flera
              veckor. Inriktningen är tydlig. Det ska löna sig mindre att arbeta.
              Det ska bli dyrare att anställa, och det ska bli svårare att vara
              företagare.
            </seg>
            <seg n="1a56a2eb">
              En sak vet vi. De är inte överens om hur mycket, men de ska höja
              skatterna: Socialdemokraterna med 40 miljarder, Miljöpartiet med
              5060 miljarder och Vänsterpartiet med 7080 miljarder. Exakt var
              tyngdpunkten ligger vet vi inte. Vi vet att den ligger strax till
              vänster om vänsterkanten i svensk socialdemokrati eller för att
              uttrycka det på ett annat sätt, en politik förankrad strax till
              vänster om Morgan Johansson. Det är alternativet till den förda
              politiken.
            </seg>
            <seg n="eae3385b">
              I dag är det dags att svara på frågor, Mona Sahlin, om vad det
              är för inriktning på denna skattepolitik som vi ser framför oss.
            </seg>
          </u>
          <note type="speaker" n="f15384a9">
            Anf. 2 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-0" n="4aa9e63f">
            <seg n="669db88d">
              Herr talman! I går var det det blågula laget som var bäst, precis
              som statsministern sade. Vi får se hur det går i fotbollsmatchen
              i kväll, mellan regeringen och oppositionen.
            </seg>
            <seg n="ae331fa5">
              Sedan lägger statsministern upp hela sitt tal utifrån vem som
              är bäst. Politik är inte riktigt en match. Det handlar inte om
              vem som är bäst. Det handlar om allvar. Det handlar om människors
              otrygghet, om människors framtidsmöjligheter. Det är lite mer
              än svar på frågan vem som är bäst.
            </seg>
            <seg n="f18bdaec">
              Det andra är alla trendbrott statsministern redogjorde för. Det
              finns ett verkligt trendbrott för löntagarna. I år blir det troligen
              första gången på tolv år som reallönerna inte ökar. Det är ett
              trendbrott.
            </seg>
            <seg n="aaf8151f">
              Sedan pratar statsministern om att nu ska dysterkvistarna komma.
              17 miljarder sade du i en artikel att utanförskapsminskningen
              har gett statskassan. 17 miljarder kronor är exakt samma summa
              som ni har tagit från de sjuka och arbetslösa. 17 miljarder kronor
              är exakt samma summa som ni har gett till de allra, allra rikaste.
              Det är effekterna av regeringens politik.
            </seg>
            <seg n="c5b511ee">
              Vad är det som kostar välfärden, Fredrik Reinfeldt? Är det inte
              snarare så att det är den politik som du står här och skryter
              om som om det handlar om att den vore bäst som faktiskt kostar
              välfärden.
            </seg>
            <seg n="63c53380">
              Nu kommer dysterkvistarna i OECD och varnar Sverige för att inflationen
              hotar den ekonomiska utvecklingen. Nu kommer dysterkvistarna i
              Arbetsförmedlingen och rapporterar att sysselsättningstillväxten
              viker och arbetslösheten kommer att öka. Nu kommer dysterkvistarna
              i kommun och landsting och berättar att det är socialbidragen
              som växer ute i kommunerna. Nu kommer dysterkvistarna i ditt eget
              finansdepartement och berättar att tillväxten halveras.
            </seg>
            <seg n="f6fa27e1">
              Vad är det som kostar välfärden, Fredrik Reinfeldt? Det är din
              och din regerings politik. Det är inte dysterkvistar. Det är att
              lyssna på vad som faktiskt sker ute i samhället. Om det kommer
              debatten att handla i dag.
            </seg>
          </u>
          <note type="speaker" n="fc185f84">
            Anf. 3 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-1" n="3f5244a4">
            <seg n="d2ca7332">
              Herr talman! Menar Mona Sahlin att inflationen är av regeringen
              skapad? Är det så att det fördubblade priset på citroner det vill
              säga den enskilt högsta ökning vi har sett har vi på något sätt
              skapat genom en särskild åtgärd i Sverige? Ni är rätt ensamma
              om den bedömningen av ekonomisk politik, kan jag säga. Alla andra
              säger att det är prisökningar i vår omvärld. Jag såg att LO:s
              chefsekonom konstaterade att denna typ av inflation utifrån hotar
              reallöneutvecklingen.
            </seg>
            <seg n="4d9b7d97">
              Men vad är Mona Sahlins svar? Vilken ekonomisk politik ska ni
              föra? Mer i bidrag för att göra det mindre lönsamt att arbeta,
              färre som kommer att jobba, är det svaret? Är det så man möter
              inflationsimpulser utifrån?
            </seg>
            <seg n="fe87cb85">
              Vi säger: Investera i den framtid som leder till forskning och
              bättre utbildning för att säkerställa att vi kan möta konkurrensen
              och få en ökad produktivitet!
            </seg>
            <seg n="13a10924">
              Vi säger: För en politik som ökar arbetsutbudet! Det mest effektiva
              regeringen gör för att folk ska vilja arbeta är att sänka inkomstskatterna.
              Vad är Mona Sahlins svar till väljarna på frågan vad ni ska göra
              med inkomstskatterna?
            </seg>
            <seg n="10ac34e1">
              Vi säger: Sänk trösklarna för de grupper som står utanför! Nu
              när det finns avmattningstendenser behövs politiken som gör att
              de kan hävda sig.
            </seg>
            <seg n="edee1197">
              Förklara då för mig, Mona Sahlin, hur fler unga kan få jobb när
              socialdemokratin vill höja beskattningen med 10 miljarder genom
              att höja arbetsgivaravgifter för dem som är under 26 år. Hur ger
              det fler jobb, Mona Sahlin? Hur ska ni möta inflationsimpulserna?
            </seg>
            <seg n="eae395a5">
              Det är därför jag pratar om att vara bäst på att föra en ansvarfull
              ekonomisk politik. Vi är i en förtroendebransch, Mona Sahlin.
              Svenska folket ska nu ställa sig frågan: Vem är bäst på att vara
              skeppare på skutan när det blåser, Mona Sahlin eller Fredrik Reinfeldt?
              Jag förstår att den frågan stör Mona Sahlin. Men jag är full av
              tillförsikt om att vi för en politik för att möta denna utveckling.
            </seg>
          </u>
          <note type="speaker" n="0fefe8b7">
            Anf. 4 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-1" n="4aa9e63f">
            <seg n="695d1856">
              Herr talman! Det var ett ganska desperat och märkligt intryck
              som statsministern gav nu. Du har varit statsminister i två år.
              Det är två år kvar till nästa val och du står här och låtsas att
              det är jag som ska svara på frågor om vad som ska ske om två år
              i stället för att i dag svara på frågor vad effekterna är av den
              politik som du faktiskt har bedrivit. Det är inte fråga om vem
              som ska vara skeppare på ett fartyg och huruvida det blåser eller
              inte. Det är fråga om hur Sverige ska få en sammanhållen politik,
              inte bara för dem som klarat sig bra när konjunkturen har varit
              stark, utan också en politik som inte är bäst utan är rättvisast
              och håller ihop samhället.
            </seg>
            <seg n="5ef769f9">
              Det är också ett märkligt intryck att när konjunkturen har varit
              så stark och det ligger bakom så mycket av sysselsättningsökningen
              säger Reinfeldt: Det är regeringens politik som är orsaken. Men
              när regeringens skattesänkningar och oansvariga hantering av ekonomin
              orsakar en ökning också av inflationen är det bara omvärlden och
              citroner. Det är inte citroner, Fredrik Reinfeldt, det är löneminskningar.
              Det handlar om ränteökningar. Det handlar om oro ute i radhus
              och lägenheter runt om i Sverige. Välkommen till verkligheten,
              Fredrik Reinfeldt!
            </seg>
          </u>
          <note type="speaker" n="316d4ab1">
            Anf. 5 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-36ad266e4537dd08-0" n="3f5244a4" next="i-2e33d1bef9889446-0">
            <seg n="eaca9c34">
              Herr talman! Det är bra att vi börjar prata ekonomisk politik,
              Mona Sahlin. Var kommer inflationen ifrån? Det är lätt att raljera
              över citroner.
            </seg>
          </u>
          <note n="a6132735">
            (MONA SAHLIN (s): Det är det du som gör.)
          </note>
          <u who="fredrik_reinfeldt_aed80d" xml:id="i-2e33d1bef9889446-0" n="3f5244a4" prev="i-36ad266e4537dd08-0">
            <seg n="c18798fa">
              Du svarade väl att det var helt felaktigt. Det är en alldeles
              korrekt bild av att det just är utifrån som inflationen kommer.
              Men vi ska möta den med inhemska åtgärder. Jag redovisade precis
              vad regeringen gör för att öka arbetsutbud och investera i det
              som ger produktivitet. Hur möter man annars inflationshot? Det
              är väldigt relevant att socialdemokratin i stället säger mer i
              bidrag till dem som inte jobbar, som plockar ned vår arbetspolitik.
            </seg>
            <seg n="6130fe8f">
              Visst, det finns det som ger kortsiktig konjunktureffekt. Men
              de som granskar säger att vi långsiktigt nu har byggt en varaktig
              sysselsättningsökning på uppåt 90 000 personer via den politik
              som förs, huvudsakligen genom att ha gjort om ersättningssystem,
              a-kassa och att ha sänkt inkomstskatten. Allt detta kritiserar
              Mona Sahlin. Den som vill ta bort den politik som ger jobb står
              inte med svaren när inflationsvindarna blåser. Det är det som
              är poängen. Det är det Mona Sahlin inte svarar på.
            </seg>
          </u>
          <note type="speaker" n="3c30a00a">
            Anf. 6 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-0" n="22b301b1">
            <seg n="e62a6ffa">
              Herr talman! Jag har sett att statsministern har varit ute och
              dansat på äldreboenden, mött verkligheten och lyssnat på människor
              paradgrenen. Sedan säger du: Vi ska satsa på äldreomsorgen.
            </seg>
            <seg n="9bdecf36">
              Vad bra, Fredrik Reinfeldt! Det är på tiden att satsa lite grann
              i den verksamhet som har drabbats av nedskärningar, där personalen
              vittnar om att de inte har tid att sitta med de äldre en kvart
              extra i samband med lunchen, där många äldre aldrig får komma
              ut, där möjligheten att få egen tid är liten, där personalen inte
              bara jobbar hårt utan dessutom har usla löner. Det är bra att
              du vill satsa på äldreomsorgen.
            </seg>
            <seg n="b317f48d">
              Varför börjar du då med att ta bort pengar från äldreomsorgen?
              Det är vad ni har gjort. Ni har frusit statsbidragen till kommuner
              och landsting. Ni har frusit dem på en nivå som gör att kommunerna
              och landstingen får 9 miljarder mindre 2010 än de skulle ha fått
              utan detta aktiva beslut om frysning av statsbidragen. Om du menar
              allvar med satsningar på äldreomsorgen, varför då frysa kommunpengarna
              som är direkt riktade till de kommuner som har ansvar för äldreomsorgen?
              Det här går inte ihop.
            </seg>
            <seg n="ad556431">
              Jag tror att det här är en strategi från regeringens sida. Man
              försämrar, och sedan lägger man tillbaka lite grann och säger
              att man satsar. Nu ska ni satsa på äldreomsorgen, och så lägger
              ni tillbaka några hundra miljoner, kanske någon miljard, av de
              9 miljarder ni redan har beslutat om att ta bort från kommunerna
              2010.
            </seg>
            <seg n="1fb05556">
              Det här är inte seriös politik. Det här är ett sätt att bedriva
              politik som hör hemma någon annanstans än i riksdagen. Här bör
              man i stället tala klarspråk.
            </seg>
            <seg n="c8229cfc">
              Tycker ni att äldreomsorgen behöver mer pengar? Riv då upp frysningen
              av statsbidragen. Se till att statsbidragen ligger på samma nivå
              som de skulle ha gjort med den uppräkning som skulle ha gällt
              om ni inte hade fattat beslutet. Då blir ni trovärdiga i er satsning
              på äldreomsorgen.
            </seg>
          </u>
          <note type="speaker" n="1814066b">
            Anf. 7 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-2" n="3f5244a4">
            <seg n="d323033f">
              Herr talman! Lars Ohly säger att jag är ute och lyssnar på vanligt
              folk. Det har tydligen gjort djupt intryck. Jag har noterat att
              det nu ska bli Vänsterpartiets idé. Det är en senkommen idé efter
              några decennier i svensk politik att börja lyssna på människor.
              Det kan ge märkliga effekter, Lars Ohly. Vi får se hur det påverkar
              Vänsterpartiet.
            </seg>
            <seg n="0f80125d">
              För oss handlar det om att vara närvarande i en vardag som är
              viktig för många människor. Man lär sig då, Lars Ohly, att det
              inte är så svart som du beskriver i svensk äldreomsorg. Det är
              mer blandat. Det finns personal som berättar om hur stolta och
              duktiga de är på att se många äldre. När vi tittar på alternativen
              i vår värld kan vi konstatera att Sverige har kommit långt. Men
              visst finns det Lars Ohly nämner med stress och dåliga löner.
            </seg>
            <seg n="1f9e9fa8">
              Vem är då bäst på att föra en politik så att fler får jobb, så
              att vi klarar finansieringen av kärnan i den svenska välfärden?
              Det är så vi har lagt upp vår politik, det vill säga fler jobb
              och säkerställande av att vi har kontroll på våra offentliga finanser
              för att möjliggöra investeringar i välfärden.
            </seg>
            <seg n="19d3f7e1">
              Vi har redan skjutit till resurser till äldreomsorgen och andra
              delar av den svenska välfärden. Det är fråga om många miljarder
              under de två första alliansregeringsåren. Mer ska följa. Men det
              bygger i grunden på att man för en politik där fler får jobb.
            </seg>
            <seg n="fa6d35ef">
              Vad är Lars Ohlys svar på detta? Vad är politiken för jobb på
              den svenska vänsterkanten, som mest verkar ägna sig åt att ställa
              frågan hur mer bidrag ska ges till dem som inte jobbar, hur den
              förda politiken som ger ökad sysselsättning ska plockas ned för
              att ersättas av oklart vad? Den som inte har en jobbpolitik, Lars
              Ohly, har ingen finansiering färdig för vare sig äldreomsorg eller
              andra delar av den viktiga svenska välfärden.
            </seg>
          </u>
          <note type="speaker" n="90ce597b">
            Anf. 8 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-1" n="22b301b1">
            <seg n="4d0bcf15">
              Herr talman! Man skulle kunna få för sig att Fredrik Reinfeldt
              är ute och lyssnar mycket utan att höra vad folk säger. Äldreomsorgen
              har faktiskt stora problem. Du säger det själv i det att du samtidigt
              påstår att ni ska satsa på äldreomsorgen. Det betyder att du någonstans
              har förstått att äldreomsorgen i dag har för lite resurser, för
              lite personal och att de som arbetar där utnyttjas på ett otillbörligt
              sätt. Bra. Men varför då ta bort statsbidragen till kommunerna?
              Varför först försämra? Varför först se till att man får ännu svårare
              att fylla de verksamhetskrav man ställer på äldreomsorgen? Varför
              först ta bort pengar och sedan lägga tillbaka lite och påstå att
              det är en satsning?
            </seg>
            <seg n="ab500af6">
              Om ni verkligen hade skapat utrymme hade ni väl inte fryst statsbidragen
              till de verksamheter som du säger att du vill värna äldreomsorgen,
              vården, skolan. Tvärtom tar ni bort resurser från de områden som
              ni påstår att ni vill satsa på, och sedan påstår ni att ni satsar.
              Det är inte trovärdigt, Fredrik Reinfeldt.
            </seg>
          </u>
          <note type="speaker" n="10b6c436">
            Anf. 9 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-3" n="3f5244a4">
            <seg n="0aeb7ab8">
              Herr talman! Det var inget svar på vilken jobbpolitik som ska
              föras för att säkerställa finansieringen av den svenska välfärden.
              Möjligen återkommer Lars Ohly till det i sitt huvudanförande.
            </seg>
            <seg n="aaab2bb5">
              Vi har tillfört resurser till den svenska äldreomsorgen. Vi har
              tillfört resurser till den svenska skolan. Vi har tillfört resurser
              till den svenska sjukvården. Vi har två år kvar innan vi ska möta
              väljarna. Vi hoppas naturligtvis kunna tillföra än mer till den
              svenska välfärden. De ska också njuta frukterna av att de har
              en regering som för en jobbskapande politik. Man talar om en varaktig
              sysselsättningsökning på förmodligen 90 000 fler i arbete. Det
              är det vägval man måste göra. För man en politik för jobb är finansieringen
              viktig i den svenska välfärden. Har man ingen jobbpolitik kan
              Lars Ohly stå här och vittna om allt han skulle vilja ordna, men
              i realiteten blir han fast i att alla de resurser han använder
              måste styras till människor som inte arbetar. Utan jobbpolitik
              ingen trovärdig välfärdspolitik.
            </seg>
          </u>
          <note type="speaker" n="fd2c394e">
            Anf. 10 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-0" n="3bb107e8">
            <seg n="c4b3b098">
              Herr talman! Vem är bäst? frågar statsministern. Det är inte
              lätt att vara ödmjuk när man har ätit för många citroner eller
              sett för många usla opinionsmätningar.
            </seg>
            <seg n="5b775bca">
              En gång var det högern i Sverige som lanserade sig som frihetens
              fanbärare. Så är det inte längre. I dag är det Nya moderaterna
              som agerar storebror och konstruerar övervakningssystem som vi
              tidigare aldrig har sett maken till. Nästa vecka är det tänkt
              att nästa beslut ska fattas. Vi i oppositionen lyckades med hjälp
              av grundlagen skjuta fram avgörandet om att ge FRA rätt att avlyssna
              en stor del av Internettrafiken i ytterligare ett år. Nu har den
              tiden gått ut. Spåren efter elfte september förskräcker. Utan
              någon egentlig analys av rimligheten har politiker i USA, Europa
              och inte minst här i Sverige de senaste åren genomfört den största
              inskränkningen av människors frihet och integritet i modern historia.
              Det har räckt med att nämna ordet terrorism så har praktiskt taget
              vad som helst passerat regering och riksdag. Det är otäckt.
            </seg>
            <seg n="756d13f5">
              För mig är det här det bästa argumentet för att vi behöver förstärka
              grundlagens fri- och rättigheter och särskilt grundlagens skydd
              för medborgarnas personliga integritet. Jag är därför glad över
              att jag tillsammans med Moderaterna och övriga borgerliga partier
              häromveckan kunde presentera gemensamma förslag som innebär precis
              just detta.
            </seg>
            <seg n="c83a2b11">
              Håller du inte med mig, Fredrik, om att det verkligen behövs
              en förstärkning av grundlagen med tanke på alla de beslut som
              ni i regeringen genomdriver och som leder till minskad personlig
              frihet och integritet i Sverige? Medborgarna behöver ett ökat
              skydd mot politiker som du som i all välmening men utan bredare
              analys inskränker våra medborgerliga fri- och rättigheter.
            </seg>
          </u>
          <note type="speaker" n="c31706d4">
            Anf. 11 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-4" n="3f5244a4">
            <seg n="fb34ea39">
              Herr talman! Det var en kanske lite underlig fråga att ställa
              om jag håller med om att vi behöver ett ökat grundlagsskydd för
              att skydda oss mot mig själv. Det var en fantastisk ordvändning.
            </seg>
            <seg n="a88d9d09">
              Jag hoppas naturligtvis att denna grundlagsutredning ska kunna
              förstärka de individuella fri- och rättigheterna i Sverige. Jag
              är glad över att vi har kunnat nå en enighet mellan allianspartierna
              och Miljöpartiet. Jag är mån om att grundlagsförändringar i Sverige
              görs i bred enighet. Det är klokt, oavsett vem som har majoritet,
              att ha det som utgångspunkt. Det är en tid kvar innan det beslutet
              ska fattas.
            </seg>
            <seg n="2ccdad37">
              Sedan var det frågan om signalspaning. Man kan få intrycket av
              att det är det främsta verktyget vi ska använda inhemskt i Sverige
              mot våra egna medborgare. Det är en felaktig beskrivning. Signalspaningen
              är en del av vår säkerhetspolitik. Den riktar sig utåt mot yttre
              hot, sådant som kan hota Sveriges säkerhet och Sveriges medborgares
              trygghet. Om vi ska ha en signalspaning ska den kunna ge resultat.
              Det gör inte dagens signalspaning. Om vi ska ha signalspaning
              ska den vara lagreglerad och försedd med integritetsskydd. Så
              har det inte varit historiskt. Det ser vi nu till att få på plats.
            </seg>
            <seg n="4e6e8580">
              Det är intressant att notera att voteringen ännu inte är genomförd.
              Den ska ske nästa vecka. Det låter som att det skulle vara en
              tydlig delning mellan svensk vänster och alliansregeringens syn
              på detta. Låt mig få fråga Peter Eriksson: Om detta vinner riksdagens
              bifall nästa vecka, går den svenska Vänstern då till val på att
              helt riva upp denna lagstiftning Miljöpartiet, Vänsterpartiet
              och Socialdemokraterna tillsammans?
            </seg>
          </u>
          <note type="speaker" n="598d2d9c">
            Anf. 12 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-1" n="3bb107e8">
            <seg n="89e81e6b">
              Herr talman! Jag hoppas att vi åtminstone klarar av att få en
              förstärkning av grundlagen. Jag tror att Socialdemokraterna är
              med på det också, och det innebär att svenska medborgare får ett
              förstärkt skydd när det gäller den personliga integriteten och
              att det i ett senare skede kommer att kunna prövas mot den här
              typen av lagar.
            </seg>
            <seg n="2386a48f">
              Grundlagen är till för att skydda medborgarnas fri- och rättigheter
              mot den typ av övergrepp som regeringen nu håller på med genom
              den ökade signalspaningen och FRA:s rätt att övervaka svenska
              medborgares meddelanden till varandra i Sverige. Det är det som
              är effekten av det ni håller på med. Jag tycker att det är en
              väldigt otäck utveckling när man utan att tveka genomför sådana
              förändringar.
            </seg>
          </u>
          <note type="speaker" n="11fcecee">
            Anf. 13 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-5" n="3f5244a4">
            <seg n="4e13e12f">
              Herr talman! Jag menar att det är en felaktig beskrivning, men
              det var inte svar på frågan. Vad är svaret från den svenska vänstern?
              Jag inser att det är långt till nästa val. Det må vara så att
              opinionssiffror inte säger allt om vad som kommer att bli valresultatet
              vi får väl se.
            </seg>
            <seg n="ce7f57cf">
              Det vore ändå intressant att veta, eftersom tonläget är mycket
              högt i den svenska samhällsdebatten. Vad är svaret från den svenska
              vänstern? Vad går ni till val på att göra till det som jag hävdar
              är en välkommen utbyggnad för att vi ska kunna säkerställa att
              vi har en säkerhetspolitik som fungerar som den var tänkt att
              fungera, nämligen som ett skydd, ett värn, mot yttre hot och som
              del i detta en fungerande signalspaning?
            </seg>
          </u>
          <note type="speaker" n="c29b0736">
            Anf. 14 MONA SAHLIN (s):
          </note>
          <u who="mona_sahlin_fba046" xml:id="i-513dbe71b4203b4f-2" n="4aa9e63f">
            <seg n="c1a4f1a1">
              Herr talman! Mot statsministerns märkliga beskrivning av Sverige
              just nu tänkte jag opponera, inte för att jag är någon dysterkvist
              utan för att jag tror mer om Sverige.
            </seg>
            <seg n="1fac859c">
              Regeringen sade en sak men gör en annan. De sade: Vi står för
              arbetslinjen, jobb, inte bidrag. Men det är socialbidragen, inte
              jobben, som ökar i kommunerna.
            </seg>
            <seg n="dc5fdecc">
              I går skrev Svenska Dagbladet: Socialbidragen skenar i Helsingfors.
              Jobbtorgen har inte nått full effekt, och arbetsmarknaden försvagas.
            </seg>
            <seg n="c074cc1d">
              Med de nya reglerna i sjukförsäkringen riskerar 10 000 personer
              till att behöva söka socialbidrag. Nu kommer också vårdnadsbidraget,
              vars syfte är att dra människor bort från arbetsmarknaden.
            </seg>
            <seg n="baf79d9c">
              Det blev bidrag, inte jobb, med den moderatledda regeringen.
            </seg>
            <seg n="2ef6217e">
              I valrörelsen sade de: Sossarna har misslyckats. Vi lovar fler
              jobb.
            </seg>
            <seg n="3ece582e">
              Under vårt sista regeringsår kom det 153 000 nya jobb. Nu, enligt
              dysterkvistarna på regeringens kanslier, kommer bara 10 000 nya
              jobb per år de kommande tre åren. Om 153 000 nya jobb var ett
              misslyckande, vad ska vi kalla det här?
            </seg>
            <seg n="119253ca">
              De sade att vi dolde en och en halv miljon människor i statistiken
              och lovade att bryta utanförskapet. De beskrev mycket noga sin
              definition, för de hade hittat ett sätt att räkna som bäst fångade
              sanningen, sade de. Med samma definition har utanförskapet ökat
              med 5 000 personer sedan valet. Så nu räknar de om listigt och
              ber Arbetsförmedlingen ta upp ett klassiskt anställningsstöd,
              nämligen nystartsjobben, som reguljära jobb. Till och med regeringens
              eget finanspolitiska råd har reagerat på de här metoderna och
              säger att det ger en överdrivet positiv bild av sysselsättningsutvecklingen.
            </seg>
            <seg n="629ace04">
              Regeringen har inte lyckats med jobben.
            </seg>
            <seg n="49447946">
              De sade: Vi tar ansvar för ekonomin. Men gör de det?
            </seg>
            <seg n="fa95b1ab">
              Vi kan titta på bokslutet efter två år med en moderatledd regering.
              Vi vet att finansminister Anders Borg sade när han tillträdde
              att det tar ungefär två år innan politiken märks. Ja, nu är vi
              där. Trots varningar har miljarder vräkts ut över de allra rikaste.
              I går kom inflationssiffrorna, som vi har diskuterat, så nu är
              vi över 4 procent den högsta sedan vi senast hade en borgerlig
              regering.
            </seg>
            <seg n="087f394f">
              Det är det pensionärerna märker när de går och handlar. Priserna
              sticker i väg, inte bara på citroner. Det är detta barnfamiljerna
              märker varje månadsskifte. På grund av inflationen stiger räntan.
              Ett villalån på 1 miljon har sedan valet blivit 1 200 kronor dyrare
              i månaden. Det är detta som löntagarna ser på bankomatkvittot.
            </seg>
            <seg n="8082d5dd">
              Dagen efter förra valet skrev Dagens Industri att det är ett
              gyllene läge som väntar Sveriges nästa regering. Ja, det tog två
              år att växla ett gyllene läge till djup oro.
            </seg>
            <seg n="ddc849b6">
              Regeringen har, påstår jag, försuttit chansen, den oerhört starka
              chans som Sverige hade att ta den här utvecklingen till vara.
              Borgerlig politik fungerar inte. Den är inte ens bäst, och den
              är framför allt orättvis. Ändå lägger en nöjd regering fram en
              tom vårbudget. Ändå hävdar en nöjd statsminister att Sverige är
              på rätt väg.
            </seg>
            <seg n="69b7620c">
              Herr talman! Nu är det välfärdens tur att på allvar få smaka
              på högerpolitiken, om jag tolkar statsministern rätt. Jag och
              många med mig bävar.
            </seg>
            <seg n="99fcd67d">
              Det pågår redan ett kvalitetsras i välfärden. Pengar går inte
              till välfärden, utan de strömmar ut ur välfärden. Bokslutet över
              regeringens politik hittills kostar miljarder i just välfärdsresurser.
              Halverad tillväxt är 30 miljarder mindre till välfärd.
            </seg>
            <seg n="d3f26e52">
              Kommunsektorn går från överskott till underskott. På två år har
              över 14 välfärdsmiljarder försvunnit. Avknoppningar av skolor
              och vårdcentraler har skickat miljoner av skattebetalarnas välfärdstillgångar
              rakt ut i privata plånböcker.
            </seg>
            <seg n="775d6d78">
              I de landsting som är bäst på att korta köerna hotas man nu av
              skenande kostnader på grund av förslaget om fri etableringsrätt.
              Nu drabbas annan verksamhet för att betala socialbidrag, sade
              Carin Jämtin i går efter rapporten om de skenande socialbidragen
              i Helsingfors.
            </seg>
            <seg n="92ea87c1">
              Och vårdnadsbidraget, denna eländeshistoria som har förföljt
              svensk jämställdhet i så många år, kommer enligt SKL, kommunerna
              och landstingen, att dra bort 3 miljarder från förskolan.
            </seg>
            <seg n="96002ae7">
              Fredrik Reinfeldt sade en gång i tiden att varje krona som går
              till sänkt skatt är en krona som kunde ha använts till välfärd.
              Ja, exakt! Nu rinner stora summor ut ur välfärden, och ett kvalitetsras
              pågår.
            </seg>
            <seg n="9feb3f69">
              Men statsministern tackar nej till skattepengar från de mest
              förmögna och från dem som tjänar mest. Varför denna skattechock
              riktad till landets rikaste? Var det de allra rikastes bidrag
              till välfärden som skulle minskas?
            </seg>
            <seg n="525fb20a">
              Herr talman! På vilket sätt är det nu välfärdens tur? Ja, det
              återstår verkligen att se.
            </seg>
            <seg n="11db2491">
              Vi socialdemokrater vill ha ett kvalitetsskifte i välfärden,
              inte ett systemskifte. Under två år har den borgerliga regeringen
              gjort det här allt tydligare för allt fler. Det behövs en politik
              för bättre välfärd, för rättvisa och för solidaritet. Vi har vässat
              och förnyat vår politik, inte minst inom välfärdsområdet.
            </seg>
            <seg n="fd9c99b9">
              I den förra partiledardebatten debatterade vi sjukvården, hur
              vi vill kvalitetssäkra alla vårdgivare, sätta patienterna före
              vinstintresset, investera i sjukvården, inte sälja ut den, hur
              vi vill ha mindre barngrupper i förskolan, mer kunskap, fler välutbildade
              lärare och mindre klasser i skolan.
            </seg>
            <seg n="c935fa9d">
              Och nu ska jag säga något lite kontroversiellt, som Jan Björklund
              brukar säga: Vi vill ha en uppgörelse över blockgränsen som ger
              arbetsro inte bara i skolan utan också för skolan. Men det har
              inte funnits intresse.
            </seg>
            <seg n="8e54b0c9">
              Vi vill höja kvaliteten i äldreomsorgen och kompetensen hos personalen.
              De äldre ska förstås få bestämma mer över sin vardag, sitt boende
              och vilken hjälp de vill ha.
            </seg>
            <seg n="7d58bf5b">
              Häromdagen startade alla Sveriges pensionärsorganisationer tillsammans
              en ganska unik kampanj. De kräver Rättvis skatt för pensionärer.
              Pension är uppskjuten lön. Pensionärer ska inte ha högre skatt
              än löntagare. De säger att det är orättvist och omoraliskt, och
              det håller jag med om. Vi vill sänka skatten för landets pensionärer.
            </seg>
            <seg n="f60037cc">
              Vi vill inte ha ett samhälle där grupp ställs mot grupp, men
              det är exakt vad Fredrik Reinfeldt gör. I måndags lovade han att
              satsa på äldreomsorgen oklart hur mycket, oklart när, oklart på
              vad. Det enda som var riktigt tydligt var kravet på att kommunerna
              måste göra som Reinfeldt säger annars blir det inga pengar. Till
              TT sade han: Vi ska göra de satsningarna i stället för att satsa
              på dem som inte jobbar. Ve den kommun som får för sig att bygga
              ut komvux eller långtidsarbetslösa ungdomars praktik! Det är ett
              vägval, sade Reinfeldt. Ja, vad han väljer bort är arbetslinjen,
              och vad som kvarstår är att hoppa ombord på den blå linjen, bort
              från att satsa också på dem som inte jobbar.
            </seg>
            <seg n="08ff6e92">
              Att medvetet välja att inte satsa på dem betyder att man väljer
              bort de insatser som kan få fler människor i jobb. Var det inte
              just det som man lovade, att fler skulle lämna utanförskapet och
              komma in i jobb?
            </seg>
            <seg n="10307f21">
              Hur tror Reinfeldt att det går till när människor kommer in i
              jobb? Väldigt ofta är det genom utbildning, komvux, en bristyrkesutbildning
              och praktik. På vår moderna arbetsmarknad finns det några mycket
              tydliga samband. Ju högre utbildning, desto lättare att både få
              och behålla ett jobb. Ju högre utbildningsnivå i landet, desto
              högre tillväxt och konkurrenskraft. Det är anmärkningsvärt att
              vi står här år 2008 och har en regering som inte förmår förstå
              detta.
            </seg>
            <seg n="5e748e60">
              Vi vill att Sverige ska konkurrera med kunskap och inte med låga
              löner. Vi har förnyat vår jobbpolitik. I höst fyller vi på med
              ett brett kompetensprogram, för vi vet att Sverige kan så oändligt
              mycket bättre.
            </seg>
            <seg n="df68b945">
              Jag säger som så många gånger förr: Orättvisor är inte lösningen
              på Sveriges problem. Det går inte att bryta ett utanförskap med
              att bygga upp ett nytt ovanförskap. Det är uppenbart att regeringens
              politik inte fungerar. Det är uppenbart inte om det behövs en
              ny skeppare eller inte, men det behövs ett nytt innehåll i politiken
              för jobb och rättvisa. Därför vill vi investera i utbildning och
              den nya tidens jobb, i småföretag, i växande branscher, och gå
              före i klimatomställningen, våga sjunga solo i utrikespolitiken,
              ha rättvisa skatter och inte tacka nej till några bidrag till
              välfärden.
            </seg>
            <seg n="662c4e43">
              Vi vet att Sverige tjänar på rättvisa och att framgång kräver
              rättvisa. Då krävs det nog en ny regering.
            </seg>
          </u>
          <note n="340f9feb">
            I detta anförande instämde Michael Hagberg (s).
          </note>
          <note type="speaker" n="c167b1c2">
            Anf. 15 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-6" n="3f5244a4">
            <seg n="6b6c6232">
              Herr talman! Nu chansar Mona Sahlin. Hon chansar på att ingen
              upplever att någon har fått jobb i Sverige. Hon chansar, som i
              och för sig många i opposition har gjort förut, på att den konjunkturavmattning
              som vi nu ser och den tendens till utförsåkning som vi påverkas
              av utrikes ifrån helt och hållet skylls på den förda regeringspolitiken.
              Mona Sahlin, tänk om det vänder upp igen före 2010? Vad ska du
              säga då?
            </seg>
            <seg n="bf7c60c0">
              Jag noterar att Mona Sahlin hade råd med allting. Jag tror inte
              att någonting missades. Då kan det vara viktigt att berätta för
              väljarna att allting faktiskt inte får plats. Man har inte råd
              med att höja ersättningar till alla dem som inte jobbar, förstärka
              äldreomsorg och all välfärdsverksamhet, satsa på skola och utbildning
              och göra allt detta på en gång om man inte någonstans tar det.
              Därför har jag några enkla frågor, Mona Sahlin.
            </seg>
            <seg n="739b1b25">
              Finansiärerna i LO har beställt höjningar av ersättningarna i
              a-kassan, inte till 80 procent utan till 90 procent, och borttagande
              av karensdagen. Mona Sahlin har råd med allting. Har du råd också
              med detta, Mona Sahlin? Vad är beskedet?
            </seg>
            <seg n="412d10d6">
              Sjuksköterskorna har strejkat för högre löner. Mitt intryck är
              att de tycker att de ska få mer för det jobb de utför och att
              det ska löna sig bättre. Alliansregeringen har sänkt deras inkomstskatter,
              vilket har gett dem netto 1 200 kronor mer i plånboken per månad.
              Förklara för dessa sjuksköterskor, Mona Sahlin, varför Socialdemokraterna
              föreslår att inkomstskatterna för dem ska höjas med 400 kronor
              i månaden? Varför, Mona Sahlin, är det ett tecken på rättvisa?
            </seg>
            <seg n="906333b0">
              Svara på hur fler unga får jobb när Socialdemokraterna höjer
              arbetsgivaravgiften med 10 miljarder för dem som anställer någon
              under 26! Mona Sahlin hävdar att ni nu har en jobbpolitik. Är
              det de höjda 10 miljarderna för dem som anställer unga under 26
              år, eller är det något vi har missat?
            </seg>
          </u>
          <note type="speaker" n="05db2b30">
            Anf. 16 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-3" n="4aa9e63f">
            <seg n="3be28a83">
              Herr talman! Fredrik Reinfeldt, det handlar inte om att jag står
              här och chansar! Det handlar inte om att jag på ett enda sätt
              tycker att det är annat än bra att så många människor har fått
              jobb. Men det hindrar inte att man samtidigt kritiserar att statsministern
              medvetet har valt bort att göra mer aktiva insatser för dem som,
              som han själv uttryckte det, inte jobbar.
            </seg>
            <seg n="261b09eb">
              Socialdemokratin förstår och har i alla tider förstått att ju
              mer man försöker hålla ihop ett samhälle och visa trygghet, desto
              mer blir det en språngbräda för förändring där människor vågar
              gå från de gamla jobben till de nya. Det är inget vi chansar med.
              Det är socialdemokratins politik.
            </seg>
            <seg n="3df0996b">
              Därför sprätter vi inte ut arbetsgivaravgiftssänkningar för alla
              ungdomar utan till dem som står utanför och har den svåraste vägen
              tillbaka till jobb. Det är skillnaden mellan Fredrik Reinfeldts
              och min politik.
            </seg>
            <seg n="9035ccbc">
              Statsministern står och pratar om Sveriges största löntagarorganisation
              LO som finansiärerna i LO. Jag vet att statsministern under de
              gångna två åren inte ens har träffat LO:s ordförande. Gör det,
              och lyssna på den oro, förtvivlan och ilska som finns över de
              klyftor som ni nu medvetet låter växa. Man är djupt oroad.
            </seg>
            <seg n="92553127">
              Vi lovar jag lovar att reparera a-kassan till 80 procent åt de
              allra flesta löntagare. Jag vet att det är vägen tillbaka, inte
              bara till rättvisa utan också till möjligheten att få nya jobb.
            </seg>
            <seg n="3ad322b5">
              Problemet, Fredrik Reinfeldt, är fortfarande: Välkommen till
              verkligheten! Lyssna inte bara på dem som högkonjunkturen alltid
              blåser ut i jobb utan på dem som fortfarande står utanför därför
              att du valde att med skatt stötta dem som redan har och medvetet
              valde bort insatser för dem som inte har. Det är skillnaden mellan
              dig och mig.
            </seg>
          </u>
          <note type="speaker" n="d30c060d">
            Anf. 17 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-7" n="3f5244a4">
            <seg n="4f42f166">
              Herr talman! När Mona Sahlin talar om höginkomsttagare får man
              passa sig. Det handlar nämligen om de sjuksköterskor som jag nämnde.
              Det var därför jag frågade om 400 kronor i höjd skatt, men vi
              fick inget svar på det.
            </seg>
            <seg n="667e569d">
              Däremot fick vi ett svar om ungdomarna, vilket var intressant.
              10 miljarder i lättnad för att anställa någon som är ung ersätts
              i socialdemokratins Sverige av en satsning på 200 miljoner. 10
              miljarder blir 200 miljoner. Tror någon i denna kammare att det
              har effekter på sysselsättningen för unga?
            </seg>
            <seg n="1acbe5a1">
              Socialdemokratin tänker alltså gå till val på en politik som
              riktar udden mot dem som är under 26 år. Tror ni att ungdomar
              kommer att må bra av det beskedet när de försöker hävda sig i
              en tuff situation på den svenska arbetsmarknaden?
            </seg>
            <seg n="f3882a7a">
              Beskedet till LO var klart. Det är möjligen så att jag inte får
              träffa LO:s ordförande jag blir ju inte likt Vänsterpartiet och
              Miljöpartiet inbjuden till den socialdemokratiska partistyrelsen.
              Därför är det lite si och så med umgänget. Men ditt besked var
              åtminstone välkommet: Ni kan glömma de 90-procentiga ersättningsnivåerna!
              Däremot var det lite mer otydligt när det gäller karensdagen.
            </seg>
            <seg n="19ce02fd">
              Det blir inte lika fluffigt och vackert när Mona Sahlin äntligen
              ger någon typ av besked. Synd att det sker så sällan!
            </seg>
          </u>
          <note type="speaker" n="23a36b75">
            Anf. 18 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-4" n="4aa9e63f">
            <seg n="cf879dcc">
              Herr talman! Jag vet inte om det var en seriöst menad önskan
              att bli inbjuden till vår partistyrelse. Jag kan överväga det.
            </seg>
            <seg n="299157be">
              Men sedan undrar jag vad statsministern egentligen hör. Är det
              något besked som socialdemokratin har gett hela tiden sedan valförlusten
              är det just att vi tänker reparera a-kassan. Det är bra om statsministern
              nu äntligen hörde det, för det är ett viktigt steg.
            </seg>
            <seg n="eb391453">
              När vi pratar om skatterna taggar statsministern i desperation
              upp så mycket att han får det att låta som om det vore en chock
              att få tillbaka rättvisa mellan dem som har de allra högsta inkomsterna
              och vanliga löntagare. Som om det vore en chock att få tillbaka
              rättvisan mellan pensionärer som har jobbat och oss löntagare
              som jobbar just nu! Som om det vore en chock att också den som
              är sjuksköterska har en värdig sjukförsäkring, att också den som
              är polis har en värdig trygghetsförsäkring och att också den som
              är lärare har en värdig a-kassa!
            </seg>
            <seg n="258055fc">
              Jag tror inte att statsministern förstår att välkommen till verkligheten
              betyder just att se att det är detta rättvisa handlar om. Det
              är vårt besked.
            </seg>
          </u>
          <note type="speaker" n="f9acf4b7">
            Anf. 19 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-0" n="cb673ef0">
            <seg n="17b3a7b1">
              Herr talman! Mona Sahlin säger att man ska ha en värdig sjukförsäkring.
              Det håller jag med om. Jag tror också att det är viktigt för landets
              löntagare, särskilt kvinnor i den offentliga sektorn, att kunna
              leva på sin lön medan man jobbar. Det är därför 1 100 kronor i
              månaden spelar roll för landets sjuksköterskor.
            </seg>
            <seg n="cb467c3a">
              Mona Sahlin säger också att hon har förnyat politiken. Jag tror
              att det är lite svårt för svenska folket att se den här förnyelsen.
              Men det är klart att det är en stor förändring när Socialdemokraterna
              nu ansluter sig till alliansregeringens skolpolitik. Det välkomnar
              vi.
            </seg>
            <seg n="398c39f4">
              En annan förändring som man kan se är Mona Sahlins inställning
              till de hushållsnära tjänsterna. 1998 tyckte Mona Sahlin att det
              här var en bra reform. När vi tillträdde genomförde vi reformen
              kring hushållsnära tjänster, och på kort tid har det här blivit
              en succé.
            </seg>
            <seg n="29490f11">
              Det är mer än 50 000 hushåll som har ansökt om skattereduktion.
              Vi välkomnar särskilt att Göran Persson numera också tycker att
              den här reformen är bra och har ansökt om skattereduktion.
            </seg>
            <seg n="953b3d6c">
              Det är ungefär 5 000 företag som nu finns i den här branschen,
              och vi ser en sysselsättningsutveckling som innebär att tre av
              fyra personer som har fått jobb i den här branschen faktiskt kommer
              från arbetslöshet.
            </seg>
            <seg n="3bf2cd9f">
              Nu har Mona Sahlin ändrat åsikt och säger i en chatt på Dagens
              Industri: Visst kan det låta bra med nya jobb i den här branschen,
              men de pengar som den borgerliga regeringen satsar på de hushållsnära
              tjänsterna hade väl kunnat satsas på annat. Dessutom är avdraget
              krångligt.
            </seg>
            <seg n="f9c51a9b">
              Ja, man har en åsikt så länge man har den. Nu när den här reformen
              är bra, när vi ser goda resultat och människor får hjälp med vardagspusslet
              är alltså Socialdemokraterna och Mona Sahlin emot detta.
            </seg>
            <seg n="ab0127ea">
              Min undran är bara: Vad är det för fel med att alla dessa kvinnor
              och män som sliter med vardagspusslet och alla de pensionärer
              som vill ha hjälp med vardagsbestyr nu får möjlighet att köpa
              det här till en rimlig kostnad? Är inte det en frihetsreform som
              Socialdemokraterna och Mona Sahlin skulle kunna hålla fast vid?
            </seg>
          </u>
          <note type="speaker" n="a8ec95a9">
            Anf. 20 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-5" n="4aa9e63f">
            <seg n="a09c0de4">
              Herr talman! Jag kan inte låta bli att tycka att det är lite
              tragiskt att lyssna på Maud Olofsson. För Centerpartiets ledare
              är det tydligen avdraget för hushållsnära tjänster som är den
              stora reformen, den stora drömmen, den stora visionen. Jag tycker
              verkligen att det är tragiskt.
            </seg>
            <seg n="dd4fa4f8">
              Det är fortfarande så att politik är ett val, Maud Olofsson,
              mellan åtminstone två saker. Man kan ha hushållsnära tjänster
              som kostar 1,3 miljarder. Det räcker till 26 000 högskoleplatser,
              inklusive studiestöd. Det valet, tror jag, är oändligt mycket
              viktigare, inte bara för Sveriges framtid utan också för sjuksköterskorna.
            </seg>
            <seg n="9739958c">
              De sjuksköterskor som Maud Olofsson och Fredrik Reinfeldt talade
              om som har jobb och jobbar och sliter och gör ett otroligt värdefullt
              arbete blir också sjuka ibland. Ibland låter det på Maud Olofsson
              som att det finns de som jobbar och de som är sjuka. Det är ju
              samma människor.
            </seg>
            <seg n="8e9bee70">
              Vad är ditt besked till de 80 000 långtidssjukskrivna som om
              två veckor får sin ersättning sänkt? På vilket vis blir det lättare
              för dem att komma tillbaka till jobbet? På vilket vis blir de
              friskare?
            </seg>
            <seg n="f589028c">
              Sedan står Maud Olofsson av alla och pratar om det här med att
              ändra åsikter. Jag hörde dig på radion härommorgonen. I stort
              sett det första ni gjorde när ni kom till makten var att höja
              arbetsgivaravgiften för alla småföretag, och så tog ni bort den
              satsning vi hade på enmansföretagare som anställer första gången.
              Nu satt du i radion och sade att du ville införa precis det som
              ni tog bort det första ni gjorde.
            </seg>
            <seg n="9556bcf7">
              Här står du och klagar på att jag gör återställare. Jag skulle
              aldrig ens komma på tanken att göra som Maud Olofsson gör, att
              lova en återställare på sina egna beslut. Vad är nästa återställare
              som ni kommer att göra? Hoppas det är sjukförsäkringen, för det
              skulle sjuksyrrorna behöva.
            </seg>
          </u>
          <note type="speaker" n="53139b6d">
            Anf. 21 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-1" n="cb673ef0">
            <seg n="3c022532">
              Herr talman! Mona Sahlin tycker att det är tragiskt att jag tycker
              att hushållsnära tjänster är en bra reform. Jag tycker att det
              är mer tragiskt att Mona Sahlin har lämnat sin gamla inställning.
              Mona Sahlin var ju positiv till den här reformen förut. Men sedan
              blev hon partiledare och insåg naturligtvis att hon inte hade
              något stöd i sitt eget parti för sin åsikt. Då byter man åsikt.
              Svårare än så är det inte.
            </seg>
            <seg n="cb02b32e">
              När det gäller skattesänkningar är det ju så att de kvinnor som
              får 1 100 kronor i månaden är otroligt nöjda med det därför att
              de kan leva på sin lön. Om de kan jobba, om vi får fler i jobb,
              164 000 fler i jobb, får vi också råd med sjukförsäkring, med
              a-kassa, med rehabilitering, med hjälp med att få människor tillbaka
              till arbete.
            </seg>
            <seg n="35ef433c">
              Det finns ett samband, Mona Sahlin. Jag vet att Mona Sahlin inte
              är jätteduktig på ekonomi, men det finns ett samband mellan produktion,
              företagande och jobb och vilka möjligheter vi har att finansiera
              välfärden. Det är det som är sammanhanget i den svenska ekonomin.
            </seg>
          </u>
          <note type="speaker" n="3965b68b">
            Anf. 22 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-6" n="4aa9e63f">
            <seg n="7f1489b1">
              Herr talman! Jag vet inte om det har att göra med att det är
              två kvinnor som står här att Maud Olofsson säger till mig, av
              alla, att jag inte förstår ekonomi. Det gör jag, Maud Olofsson.
              Jag förstår också att ekonomi när det handlar om politik även
              handlar om ord som rättvisa, om att fördela, om att faktiskt göra
              de största insatserna där behoven är som störst.
            </seg>
            <seg n="d92e50be">
              Jag förstår att ekonomi också handlar om sjukförsäkringen och
              om hur man väljer att använda statens resurser. Trots att jag
              är kvinna eller tack vare att jag är kvinna förstår jag ekonomi.
              Jag kommer att fortsätta att hävda att det handlar om att också
              de människor som jobbar och sliter som sjuksköterskor, som poliser,
              som lärare och som kvinnliga företagare behöver starka trygghetssystem,
              så att de, när de hamnar i problem och när de blir sjuka, kan
              lita på att samhället finns där. Då litar inte jag på Maud Olofsson.
            </seg>
          </u>
          <note type="speaker" n="34401ae2">
            Anf. 23 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-8" n="82ed0210">
            <seg n="f99ff1f8">
              Herr talman! Jag tror att det finns två saker som Mona Sahlin
              är rädd för. Det ena är att gå till val 2010 utan en politisk
              allians med Vänsterpartiet och Miljöpartiet. Det andra är att
              gå till val 2010 med en politisk allians med Vänsterpartiet och
              Miljöpartiet.
            </seg>
            <seg n="fc62468d">
              I Norge finns den regering som Mona Sahlin så gärna vill bilda
              i Sverige, en rödgrön koalitionsregering. Där är Vänsterpartiets
              ledare finansminister. Lars Ohly som finansminister smaka på det!
              I Norge är Norges Kalle Larsson utbildningsminister smaka på det!
            </seg>
            <seg n="56ea2499">
              Mona Sahlin vill bilda regering med två partier som är tillväxtfientliga,
              kunskapsfientliga och delvis civilisationskritiska.
            </seg>
            <seg n="c0c99d2a">
              Vilken politik ska en sådan här regering, som man nu så gärna
              vill bilda, föra? På första maj förklarade Mona Sahlin att det
              är det socialdemokratiskt styrda Göteborg som är ert skyltfönster
              för socialdemokratisk politik.
            </seg>
            <seg n="da85289d">
              Jag kan säga att jag älskar Göteborg. Jag är nästan uppvuxen
              där, men ledningen i det socialdemokratiskt styrda Göteborg har
              under lång tid försummat den viktigaste sektorn i kommunen, den
              som bygger framtiden, hälften av budgeten, skolan och förskolan.
            </seg>
            <seg n="951e49fe">
              Göteborg har lägre resultat i skolan än resten av Sverige och
              fler obehöriga lärare. De satsar mindre pengar på skola och förskola
              än resten av Sverige. De har längre köer. De satsar 9 000 mindre
              på skolan per elev än borgerligt styrda Helsingfors.
            </seg>
            <seg n="4ac82e3b">
              Hur ska man kunna satsa på framtiden, Mona Sahlin, om man inte
              satsar på skolan och förskolan? Om detta är ert skyltfönster och
              om detta är det bästa ni kan visa upp är mitt budskap till svenska
              folket om ert skyltfönster: Shoppa inte i det! Akta er väldigt
              noga!
            </seg>
          </u>
          <note type="speaker" n="01c99a5b">
            Anf. 24 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-7" n="4aa9e63f">
            <seg n="5871fa27">
              Herr talman! Jag är ledsen över att göra Jan Björklund besviken.
              Jag är verkligen inte rädd för att gå till val. Jag är uppriktigt
              rädd och orolig för det som nu sker i politiken. Jag längtar till
              nästa val. Jag beklagar bara att det är så länge som två år kvar.
            </seg>
            <seg n="e49e0bef">
              Jan Björklund behöver liksom inte skrämmas med hur det ser ut
              i Norge. Det är en fantastiskt stark och bra regering, en alldeles
              utmärkt socialdemokratisk statsminister. Det räcker att skrämmas
              med att det är Jan Björklund som ska vara skolminister i två år
              till.
            </seg>
            <seg n="21f1f307">
              Det jag tyvärr tror att Jan Björklund verkligen är rädd för själv
              är att han inte får ha till exempel betygen att stångas med i
              nästa valrörelse. Därför valde du bort, till min oerhörda sorg,
              ett handslag över blockgränserna om skolpolitiken. Det tror jag,
              precis som lärarfacken också tycker, hade varit en riktig insats
              för att ge lugn och ro både i skolan och i skolpolitiken.
            </seg>
            <seg n="952182dc">
              Jag undrar om det någonstans under den kaxiga och hårda yta som
              Jan Björklund älskar att omge sig med finns någon liten socialliberal
              kvar. För jag har en fråga som Rädda Barnen har ställt till alla
              oss partiledare inför den här debatten: Är det inte rimligt att
              också flyktingbarn har rätt till sina föräldrar? Varför tillåter
              inte regeringen att de flyktingar som får uppehållstillstånd här
              får återförenas med sina barn det första de gör? Finns det någonstans
              något kvar av socialliberalismen? Jag skulle önska att Jan Björklund
              svarade ja på den frågan. Gör du det?
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="aec55575">
            Anf. 25 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-9" n="82ed0210">
            <seg n="9ceadf53">
              Herr talman! Jag ska återkomma till skolan och flera andra frågor.
              Men replikskiftena finns för att vi som är replikörer ska kunna
              ställa frågor till den som har hållit ett anförande, och nu handlade
              det om Göteborg och ert skyltfönster för framtiden. Jag märkte
              att Mona Sahlin undvek det direkt. Det fanns inte ett ord om Göteborg,
              mer än på första maj för då var det skyltfönstret.
            </seg>
            <seg n="6f2ba306">
              Vi måste väl då diskutera detta skyltfönster. Det är så ni vill
              göra i resten av Sverige. Det var det Mona Sahlin sade.
            </seg>
            <seg n="ddd45aff">
              Det finns en sak som är bra i Göteborg numera. Det är att sedan
              valet har det tillkommit en massa jobb i Göteborg, 17 000 ungefär.
              Det är inte Socialdemokraternas förtjänst. Det är en blandning
              av konjunkturen och den jobbpolitik som regeringen har fört.
            </seg>
            <seg n="4c5cafde">
              Ni satte på 1990-talet upp 80-procentsmålet för jobb i Sverige,
              det vill säga att 80 procent av den vuxna befolkningen ska ha
              jobb. Vi tror inte på sådana mål. Vi är mer åtgärdsfokuserade,
              men vi vill inte på något sätt vara missunnsamma. Vi vill glädja
              er som tror på sådana mål. Sverige når i år för första gången
              upp till 80-procentsmålet. Grattis Mona Sahlin!
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="4a71d109">
            Anf. 26 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-8" n="4aa9e63f">
            <seg n="6a34539a">
              Herr talman! Jan Björklund behöver inte säga grattis Mona Sahlin.
              Ni är så oerhört inriktade på personer. Det märks både på ditt
              inlägg och på statsministerns inlägg tidigare. Det är de arbetslösa
              som är att gratulera när jobben blir fler. Och det är de arbetslösa
              som borde vara att gratulera om det också fanns 80 procent i a-kassan,
              om det också fanns en skolminister som slogs för vuxenutbildning
              åt de grupperna.
            </seg>
            <seg n="6b26c536">
              Men jag upprepar gärna: Göteborg är ett skyltfönster för socialdemokratin
              att ställa mot skyltfönstret för borgerligheten i Helsingfors.
              Det är stora skillnader.
            </seg>
            <seg n="7760cac1">
              I Göteborg kämpade den kommunala ledningen för att bibehålla
              stödet till sommarjobben, trots att din regering tog bort det.
              Det är viktigt för ungdomarna. I Göteborg har vi inte en kommunledning
              som försöker sälja ut allmännyttan, till skillnad från i Helsingfors,
              utan där förstår man att politik också handlar om att erbjuda
              alla, inte bara några, framtidsmöjligheter.
            </seg>
            <seg n="3a85ffc0">
              Så Göteborg är ett skyltfönster för socialdemokratin. Jag hoppas
              att regeringen blir det också efter nästa val.
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="94011425">
            Anf. 27 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-0" n="3ac8689b">
            <seg n="b2347c3b">
              Herr talman! En av huvudpunkterna under den här viktiga debatten
              har varit världsmarknadspriserna på citroner. Möjligen är det
              oppositionens inlägg som kan leda oss till slutsatsen att priserna
              fortfarande är relativt låga eftersom surhetsgraden är så oerhört
              låg på den sidan. PH-värdet ligger tämligen lågt på vänstersidan.
            </seg>
            <seg n="13e053fb">
              Vi kunde i går se en fotbollsmatch där Sverige gjorde ett lysande
              resultat. Det som brukar sägas spela en väldigt stor roll är att
              man är samspelt, att man har ett fungerande spelsystem, en gemensam
              vilja att åstadkomma något.
            </seg>
            <seg n="712ebcf9">
              Allians för Sverige startades för ungefär fyra år sedan. Vi har
              genom en gemensam vilja åstadkommit något väldigt viktigt. Fler
              människor har kommit i arbete. Sverige har i dag finanser som
              står sig väldigt starka vid varje internationell jämförelse. Steg
              för steg kan vi genomföra reformer, till exempel på äldreomsorgssidan,
              när det gäller tandvården och skolan.
            </seg>
            <seg n="56b707b7">
              Det är oerhört viktiga saker. Men det är för att vi har bestämt
              oss och för att vi har kunnat prioritera.
            </seg>
            <seg n="68631b8d">
              På vår motsatta sida finns ett vänsteralternativ, där Mona Sahlin
              är en företrädare, Lars Ohly en annan, Peter Eriksson en tredje.
              Vi vet inte något om vad ni vill göra. Vad har ni för gemensam
              politik?
            </seg>
            <seg n="5a18cff3">
              Mona Sahlin sträcker ut handen och säger: Vi vill gärna åstadkomma
              en skolpolitisk uppgörelse. Det är ett positivt besked för oss.
              Men man vänder då ryggen till Lars Ohly och hans kamrater som
              på sin kongress nyligen sade att de vill förbjuda betyg under
              hela grundskolan. Det är inte nog med det. De vill också förbjuda
              betygen på gymnasieskolan.
            </seg>
            <seg n="f34cb8c8">
              Vilken gemensam politik kan väljarna se fram emot att ni kommer
              att presentera? Miljöpartiet säger: Vi vill ha ett gemensamt program.
              Vänstern säger: Vi vill inte ha något gemensamt program. Inte
              ens i den frågan kan ni enas.
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="cb2d1ee3">
            Anf. 28 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-9" n="4aa9e63f">
            <seg n="07b1b702">
              Herr talman! Alla har kunnat notera att för varje dag som går
              blir den samlade oppositionen här, vilken jag är ledare för, alltmer
              samlad i sin kritik, i sin analys och också i sina samlade förslag.
              I god tid före valet kommer inte bara herr Hägglund utan alla
              väljare att kunna se att det finns två tydliga starka alternativ
              i svensk politik. Det är det vi debatterar nu.
            </seg>
            <seg n="64fa8f28">
              Vi socialdemokrater och Miljöpartiet ville verkligen göra upp
              om betygen med regeringen. Menar Göran Hägglund att ni ger Lars
              Ohly, som är den röda fanan för er, vetorätten? Jag vill bara
              säga att en bred uppgörelse över blockgränsen mellan oss, Miljöpartiet
              och alla de fyra borgerliga partierna är en hyfsad majoritet här
              i kammaren. Räcker inte det?
            </seg>
            <seg n="e9a9ec87">
              Göran Hägglund säger att ni har lämnat så tydliga besked och
              att ni gör precis det ni lovade. Jag minns verkligen fastighetsskatten.
              Kommer Göran Hägglund ihåg den och hur de beskeden var?
            </seg>
            <seg n="0e1bed1c">
              Jag såg en så fantastisk löpsedel som jag bara måste visa dig
              och de övriga:
            </seg>
            <seg n="92a48d71">
              Oj, oj, oj, 84 procent av länets småhusägare får höjd skatt.
              Oj, oj, oj, säger Chatrine Pålsson, kristdemokratisk riksdagsledamot.
              Det känns ju jobbigt med tanke på vad vi drev i valet.
            </seg>
            <seg n="43c17cef">
              (Applåder)
            </seg>
            <seg n="e412bef3">
              Det finns ganska många besked, Göran Hägglund. Bankeryd 1 var
              eländigt nog. Nu ska tydligen Bankeryd 2 komma. Uppföljare brukar
              sällan bli bättre. Men finns det något mer besked att ge än oj,
              oj, oj till alla dem som faktiskt fick sin fastighetsskatt höjd
              trots det löfte som du och alliansen gav före valet? Det skulle
              jag vilja veta.
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="6224aed3">
            Anf. 29 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-1" n="3ac8689b">
            <seg n="1f7158b9">
              Herr talman! Om vi börjar med det sista tror jag att det är ett
              väldigt viktigt besked till alla dem som lyssnar på den här debatten
              och som kanske inte har kunnat hänga med i alla turer kanske Mona
              Sahlin är en av dem att just när det gäller fastighetsskatten
              hade i stort sett varje enskild fastighetsägare, varje enskild
              hyresgäst, varje enskild radhusinnehavare haft en högre skatt
              med den politik som Mona Sahlin och hennes företrädare står för.
            </seg>
            <seg n="43c17cef">
              (Applåder)
            </seg>
            <seg n="9807fb82">
              Det är sanningen att vi har sänkt skatten för 3,2 miljoner fastighetsägare
              i Sverige. Hade Socialdemokraterna fått fortsätta att lappa på
              det lapptäcke som hade utgjort det svenska fastighetsskattesystemet
              hade människor i stor utsträckning fått allt mindre marginaler
              och inte kunnat leva på sin lön. Det var den utveckling vi såg
              under många år och som gjorde att det gamla fastighetsskattesystemet
              var överspelat av verkligheten. Människor kunde inte leva under
              det.
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="a570ff9a">
            Anf. 30 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-10" n="4aa9e63f">
            <seg n="66a2f00a">
              Herr talman! Som så många gånger förr tycker jag att det låter
              som om det är jag som är statsminister och du som är del i oppositionen.
              För så kommer frågeställningarna hela tiden.
            </seg>
            <seg n="690abe46">
              Nu är det inte så. Det är Göran Hägglunds regering som mot vad
              man sade har höjt fastighetsskatten för många vanliga husägare
              runt om i Sverige och sänkt den ordentligt för de få riktigt rika
              med de riktigt stora husen. Det tycker inte jag är att följa sitt
              vallöfte.
            </seg>
            <seg n="256966cf">
              Det är Göran Hägglunds regering som har sänkt skatten för löntagare
              och höjt den för pensionärer. Det är Göran Hägglunds regering
              som har gjort det.
            </seg>
            <seg n="26fa8a94">
              Jag hoppas att vi kan mötas här i många debatter under tiden
              som går fram till valet för att visa att det går att göra politik
              på ett annat sätt. Det går att ha rättvis fastighetsbeskattning.
              Det går att göra pensionärerna till en grupp som man betraktar
              som människor som faktiskt har en lön av arbete de har gjort och
              som har rätt att kräva större rättvisa från regeringen, inte minst
              från en socialminister.
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="25ab0a11">
            Anf. 31 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-1085c0dfcc2cc9e7-2" n="cb673ef0">
            <seg n="3fe850a6">
              Herr talman! Jag skulle vilja börja med att säga tack, 165 000
              tack till alla företagare runt om i hela landet som sedan Allians
              för Sverige fick väljarnas förtroende har sett till att 165 000
              människor har kunnat gå från utanförskap till jobb. Jag vill tacka
              för er vilja, alla sena timmar och allt ert mod och engagemang
              för Sverige och jobben.
            </seg>
            <seg n="824a1858">
              Tack, Åsa Storm, som driver Stormtrivs AB! Tack, Alec Carlberg,
              eldsjäl i det sociala företaget Basta som gör det möjligt också
              för dem som stått längst bort från arbetsmarknaden att gå till
              ett arbetsliv med gemenskap!
            </seg>
            <seg n="9aecd7aa">
              Jag vill också tacka alla er som vågat ta steget och starta nya
              företag. I Åre, Malung och Strömstad växer företagen upp nästan
              lika snabbt som i Helsingfors, Göteborg och Malmö. På bara ett
              år har antalet nystartade företag ökat med 20 procent.
            </seg>
            <seg n="5f7cc9eb">
              Låt oss vara ärliga! Även om jag som näringsminister, tillsammans
              med mina kolleger, har genomfört över 50 reformer som förbättrar
              förutsättningarna för fler jobb är det inte jag som anställer.
              Det är inte regeringen som anställer utan det är ni företagare
              som gör det. Därför är ni värda allas vårt tack. Ni är goda förebilder.
              Tillsammans ska vi se till att ännu fler kan gå från utanförskap
              till jobb så att fler får känna glädjen i en arbetsgemenskap.
              Bara så kan vi trygga vår gemensamma välfärd.
            </seg>
            <seg n="2d3b5040">
              När jag i samband med valet 2006 reste runt i Sverige var det
              en fråga som ständigt mötte mig: Varför räcker inte pengarna?
            </seg>
            <seg n="d5dcd2a5">
              Det var en bra fråga, för med världens högsta skatter borde vi
              också ha haft världens bästa välfärd och världens bästa vård en
              vård som tar hand om din pappa när han har drabbats av stroke,
              en vård som ser och kan hjälpa dottern som precis har slutat äta,
              en vård som är nära och varm och som ger just vård och omsorg.
            </seg>
            <seg n="9008c856">
              Med världens högsta skatter borde vi väl också ha haft världens
              bästa skola en skola som varje dag glatt välkomnar barnens lust
              att lära och som ser att styrkan hos barn är olika, en skola som
              garanterar att barnen efter nio år inte kommer ut med underkänt
              i svenska, engelska eller matte. Men så var det inte.
            </seg>
            <seg n="d8ec810b">
              Det enkla svaret på frågan var att Socialdemokraterna efter tolv
              år vid makten skapat ett samhälle på väg åt fel håll ett samhälle
              där utanförskapet tillåtits breda ut sig, ett samhälle där över
              en miljon människor en vanlig dag inte hade ett jobb att gå till,
              ett samhälle där allt fler fick bidrag och där färre bidrog, något
              som kostade miljarder och mänskligt lidande.
            </seg>
            <seg n="5ebfc422">
              Det var därför pengarna inte räckte.
            </seg>
            <seg n="6b259bcd">
              Två år har nu gått sedan alliansregeringen vann väljarnas förtroende
              för att minska utanförskapet. Vi vann därför att vi valde en annan
              väg än den som den socialdemokratiska regeringen plöjde. Vår väg
              är arbetslinjen, inte bidragslinjen.
            </seg>
            <seg n="5c2551ba">
              Varje människa har rätt att tjäna egna pengar och att få bidra
              och göra rätt för sig. Det är skillnaden mellan utanförskap och
              jobb. Men det är också en skillnad mellan värderingar.
            </seg>
            <seg n="8e505d87">
              Jag måste säga att jag har otroligt svårt att förstå varför Socialdemokraterna
              har glömt sina värderingar om arbete. Att det ska löna sig att
              arbeta och anstränga sig var ju något som den gamla arbetarrörelsen
              strävade efter. Men i den nya socialdemokratin verkar man tro
              att pengar ramlar ned från himmelen för att sedan fördelas via
              olika bidragssystem.
            </seg>
            <seg n="3279c646">
              Men någon måste skapa jobben och se till att vi får inkomster
              till landet, och det är alla företagsamma. Annars har vi inga
              pengar att fördela.
            </seg>
            <seg n="e93ff065">
              Sverige måste tillbaka till de eviga värderingarna till arbete,
              till rättvisa och till frihet. Även om pengarna nu räcker längre
              finns det mycket kvar att göra för att Sverige ska bli ett land
              där människor kan känna just rättvisa och frihet. Det var inte
              rättvisa när tusentals barn fick lämna skolan utan godkända betyg.
            </seg>
            <seg n="2021de08">
              Rättvisa är att ge alla barn en tillräckligt bra grund att stå
              på inför vuxenlivet.
            </seg>
            <seg n="45af2c13">
              Det är inte rättvisa att gamla människor som arbetat hela sitt
              liv inte kan leva på sin pension. Rättvisa är också att de sämst
              ställda pensionärerna får del av välfärdsökningen och får mer
              pengar att leva på.
            </seg>
            <seg n="d2cf62b7">
              Det är inte rättvisa när företagare som sliter dag och natt inte
              har råd att ta ut semester och en vettig lön som alla vi andra.
              Rättvisa är att sänka skatter och arbetsgivaravgifter också för
              företagare.
            </seg>
            <seg n="6d2d9071">
              Det är inte frihet att inte få välja. Frihet är när barnfamiljer
              kan anpassa barnomsorgen efter sina behov.
            </seg>
            <seg n="88dd0b60">
              Det är inte frihet att vara hänvisad till ett apoteksmonopol.
              Frihet är när fler kan driva apotek närmare kunderna med öppet
              på tider då kunderna kan komma.
            </seg>
            <seg n="01e06dd0">
              Det är inte frihet att tvingas vänta på läkarvård och äldreomsorg
              i många månader. Frihet är när sjuka och gamla fritt får välja
              i vården och äldreomsorgen efter egna behov och egna önskemål.
            </seg>
            <seg n="51019b1d">
              Arbete, frihet och rättvisa är tre viktiga grundstenar i Centerpartiets
              politik.
            </seg>
            <seg n="0126f122">
              Vi kan inte heller blunda för det klimathot som världen står
              inför. Också här behövs det ett värderingsskifte. Enbart lagar
              och förbud räcker inte.
            </seg>
            <seg n="0adafc8e">
              Ska vi lösa de problem som vi står inför krävs det ett nytt samarbete
              och en ny kraftsamling mellan näringsliv, samhälle, politik och
              det civila samhället.
            </seg>
            <seg n="2fcd8b4f">
              Jag är helt säker på att industri, bostadsföretag och småföretag
              vill vara med och minska energiförbrukningen så att vi klarar
              de gemensamma målen på EU-nivå.
            </seg>
            <seg n="eb22322c">
              Jag är helt säker på att fler vill investera i vind- och vågkraft
              för att bidra till klimatsmarta transporter och klimatsmart energi.
            </seg>
            <seg n="17d8a84c">
              Jag är helt säker på att fler vill vara med och ta fram en ny
              modern miljöteknik som världen efterfrågar och som kan skapa jobb
              här hemma. Därför behöver vi en näringspolitik som lägger grunden
              för en hållbar tillväxt.
            </seg>
            <seg n="3874c318">
              Här är Sverige redan en förebild. I USA, Indien och Kina vill
              världens ledare prata med mig och övriga i regeringen om Sveriges
              klimatarbete, om hur vi satsar på förnybar energi, om miljöbilspremien
              och om den nya miljötekniken. Det ger hopp!
            </seg>
            <seg n="2dba8066">
              Allians för Sverige är nu på god väg att genomföra de förändringar
              som vi vann valet på förändringar som är nödvändiga för att trygga
              jobben, nödvändiga för att få mer pengar till vår gemensamma välfärd
              och nödvändiga för miljön.
            </seg>
            <seg n="44df4a3d">
              Alternativen i svensk politik har aldrig varit tydligare. Bidragslinjen
              står mot arbetslinjen; så ser valet ut. Även om Socialdemokraterna
              har pratat om förnyelse saknas både idéerna och modet.
            </seg>
            <seg n="e59a42ec">
              Visst kan även jag höra lockropen till företagen, men mitt råd
              är: Glöm aldrig skillnaden mellan vänner och bekanta! Det räcker
              inte att lägga strössel på brödet om man har glömt att lägga jäst
              i degen, för petar man på ytan sjunker hela degen ihop.
            </seg>
            <seg n="e2429099">
              I Socialdemokraternas jobbprogram är det bara en bråkdel av förslagen
              som har företagen i fokus. Merparten handlar om statliga satsningar,
              regelkrångel och nya myndigheter. Man vill fortsätta att styra
              företagen med pekpinnar och med bidrag, men man gör ingenting
              för att i grunden förbättra företagens villkor. Man tycks helt
              ha glömt bort att det är företagen som anställer.
            </seg>
            <seg n="181fbe7d">
              Riktigt intressant blir det när man funderar på vad Socialdemokraterna
              inte skriver. De säger ingenting om sjuklöneansvaret och ingenting
              om skatterabatten på hushållstjänster. Ordet skatt nämns en gång;
              det gäller då expertskatt. De säger ingenting om förmögenhetsskatt,
              ingenting om 3:12-reglerna, ingenting om arbetsgivaravgifter och
              ingenting om bolagsskatter.
            </seg>
            <seg n="8ba9c21f">
              Nu vet vi hur Sverige skulle ha sett ut om Socialdemokraterna
              och Mona Sahlin hade fått fortsätta att regera landet. Vi skulle
              ha haft 60 000 färre jobb, företag som hade fått betala 20 miljarder
              kronor mer i skatt och 40 miljarder kronor mindre till välfärden
              under de närmaste åren.
            </seg>
            <seg n="349fbf98">
              Med fortsatt socialdemokratiskt styre hade klyftorna ökat, orättvisorna
              bestått och friheten minskat.
            </seg>
            <seg n="26474866">
              Mona Sahlin säger att hon ibland blir trött. Det kan man som
              partiledare bli. Inte undra på det förresten! Inför LO-kongressen
              avslöjade hon att i sådana dystra stunder brukar hon tänka på
              mig, och vips får hon ny energi.
            </seg>
            <seg n="5f74eacc">
              Gärna för mig! Jag är mer än glad om jag kan väcka liv i en trött
              arbetarrörelse som behöver nya friska idéer. (Applåder) Jag, Centerpartiet
              och alliansregeringen har inte slut på idéer, vi är inte trötta.
              Vi behöver inte hämta kraft i en rädsla för andra, vi drivs av
              en vilja att göra Sverige ännu bättre, en vilja att ge människor
              nya möjligheter att växa, att göra framtiden tryggare, luften
              friskare och stegen enklare att ta. Vi drivs av viljan att göra
              det bättre för människor, att ge dem frihet och rättvisa. Än är
              det mycket kvar att göra.
            </seg>
          </u>
          <note type="speaker" n="f58e085c">
            Anf. 32 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-11" n="4aa9e63f">
            <seg n="3d52562e">
              Herr talman! Det var roligt det där att du ger mig energi. Det
              får jag bjuda på, Maud Olofsson. Men jag kan bedyra att jag inte
              är fullt så trött att jag tycker att du har speciellt mycket friska
              idéer att komma med. Dit har jag inte kommit än.
            </seg>
            <seg n="d8132c3b">
              Däremot vet vi socialdemokrater precis det som Maud Olofsson
              efterlyste. Hon sade att pengarna inte kommer från himlen. Nej,
              det vet vi verkligen. Det är det som ligger bakom den urstarka
              ekonomi jag kan en hel del om ekonomi som staten har. Det är det
              som låg bakom den starka saneringen av budgeten, som Centerpartiet
              var med om tillsammans med Socialdemokraterna under 90-talet.
              Vi vet verkligen att pengarna inte kommer från himlen, utan de
              kommer från arbete.
            </seg>
            <seg n="c98a46d2">
              Vi vet också att vägen till arbete går via utbildning, via kompetens,
              via att vi ger vuxenutbildning till dem som inte klarade sig genom
              gymnasieskolan eller den som i vuxen ålder kommer på vad man verkligen
              drömmer om att utbilda sig till. Vi vet att vägen till arbete
              går via att ha trygghet när man råkar illa ut och genom att alltid
              få en chans till.
            </seg>
            <seg n="8ab1826c">
              Därför har vi också varit ute och lyssnat på småföretagen. Jag
              vet att det inte är bara i industrin utan också i de små företagen
              som arbeten växer fram. Vi har inte bara lyssnat och hört, vi
              har också förändrat mycket av vår politik för de små företagen
              efter våra kontakter och diskussioner med småföretagen.
            </seg>
            <seg n="2c807d06">
              Det här ser väldigt många av småföretagen. Jag såg att Gnosjöupproret
              var i gång igen. De säger: Vad alliansregeringen har uträttat
              hittills för småföretagen är en mycket stor besvikelse.
            </seg>
            <seg n="6b98930f">
              Jag undrar om Maud Olofsson kunde kommentera det. Vad är det
              som är en besvikelse? Vad är det som gör att Gnosjöupproret nu
              riktar sig mot alliansregeringen? Ni har kanske lyssnat, men har
              ni hört vad småföretagen faktiskt tycker?
            </seg>
          </u>
          <note type="speaker" n="005075ba">
            Anf. 33 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-3" n="cb673ef0">
            <seg n="3b5eb6f3">
              Herr talman! Jag tror att Gnosjöföretagen mycket väl vet vad
              som händer i Sverige i dag. Nyföretagandet har ökat med 20 procent,
              bland kvinnor 21 procent, vilket är otroligt glädjande. Jag tror
              att Gnosjöföretagen ser att vi har sänkt arbetsgivaravgifterna
              för ungdomar, för långtidsarbetslösa, för långtidssjuka, för invandrare,
              det vill säga dem som har stått längst från arbetsmarknaden. Det
              var också tanken med allt detta. Jag tror att Gnosjöföretagen
              och alla andra ser alla de 50 förslag som vi har lagt fram för
              att förenkla för företagen och göra det mer lönsamt. Men det är
              naturligt att Gnosjöföretagen har ännu mer på sin önskelista,
              och jag förstår dem, för det återstår en hel del att göra efter
              långvarigt socialdemokratiskt maktinnehav.
            </seg>
            <seg n="3d2dfafc">
              Det Gnosjöföretagen ska komma ihåg är alternativet: 20 miljarder
              i skatteökningar för företagen, mer Amsåtgärder, mer skattekrångel,
              mer byråkrati, inget regelråd som granskar regelförändringar.
              Alla de sakerna är Socialdemokraternas alternativ i deras jobbpolitik.
              Man säger ingenting om skattepolitiken när man pratar om företagen
              mer än expertskatten. Hur kommer det sig? Varför är inte skattepolitiken
              viktig när ni pratar om företagens villkor?
            </seg>
            <seg n="3e6400d5">
              Jag kan lova Mona Sahlin att skattefrågan står högt på företagarnas
              dagordning. 20 miljarder i ökade skatter för företagen det är
              mycket pengar. När vi räknar och tittar på Socialdemokraternas
              alternativ ser vi att det är 60 000 färre jobb som det kommer
              att innebära. Så säger Mona Sahlin: Vi ska ha mer pengar till
              sjukförsäkringar, a-kassa och välfärdsreformer. Det går inte ihop,
              Mona Sahlin. Det börjar med företagen som anställer. Vi säljer
              produkter utomlands, företagen anställer människor som kan betala
              skatt. Sedan kan vi fördela till välfärden. Det är därför som
              företagarna är så viktiga.
            </seg>
            <seg n="bc1b1c10">
              Jag tror att företagarna, när de ser hela den här listan och
              granskar de faktiska siffrorna, är de som är mest nöjda. Det visar
              dessutom siffrorna i mätningarna.
            </seg>
          </u>
          <note type="speaker" n="34d25a0b">
            Anf. 34 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-12" n="4aa9e63f">
            <seg n="420b2930">
              Herr talman! Det finns säkert många mätningar man kan titta på.
              Det är uppenbart att Maud Olofsson har hittat några som hon tycker
              är positiva, och det är bra. Men det intressanta är att titta
              på vad vi socialdemokrater faktiskt har gjort de senaste två åren
              i opposition. Vi har konstaterat att vi verkligen förlorade valet,
              att vi fick en hemläxa av väljarna och att det inte minst berörde
              vår syn på de små företagen. Vi har traditionellt haft en oerhört
              stark ställning och förståelse för den stora industrin, och vi
              har behövt utveckla vår syn och se att jobben växer fram också
              i de små företagen. Vi tog den hemläxan på allvar, Maud Olofsson.
              Vi har förändrat oss.
            </seg>
            <seg n="6e02f7a6">
              Det var vi som sänkte skatten och sänkte arbetsgivaravgifterna
              för de riktigt små företagen. Det var du, Maud Olofsson, som höjde
              dem för de små företagen. Det är du som nu säger att det återstår
              mycket. Ja, bland annat att rätta till era egna beslut vad gäller
              de små företagen. Det tycker inte jag tyder på så mycket insikt
              eller självkritik eller sökande efter nya vägar för att stimulera
              småföretagande. Jag är övertygad som att inte minst de kvinnor
              som Maud Olofsson så förtjänstfullt jobbar för behöver trygghet
              som företagare.
            </seg>
          </u>
          <note type="speaker" n="19e7b68d">
            Anf. 35 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-4" n="cb673ef0">
            <seg n="1c06680c">
              Herr talman! När nu Mona Sahlin och Socialdemokraterna värnar
              småföretagen så mycket, varför talar ni inte om att ni tänker
              höja skatterna med 20 miljarder för landets företagare? Ni struntar
              i att vi har haft hög ungdomsarbetslöshet. Ni struntar i att invandrare
              står utanför arbetsmarknaden och att långtidssjuka och långtidsarbetslösa
              har svårt att komma tillbaka. Tala om det för företagarna. Tala
              om för företagarna att ni tänker återinföra förmögenhetsskatten.
              Tala om för företagen att det blir mer Amsåtgärder. Tala om för
              företagarna att det blir mer krångel. Tala om för företagarna
              att ni kommer att försvåra för de mycket små företagen inom den
              offentliga verksamheten. Det är också er politik. Men ni väljer
              inte att tala om det.
            </seg>
            <seg n="b1326402">
              Jag är helt säker på att trovärdigheten hos Socialdemokraterna
              när det gäller företagspolitik inte är på högsta nivå efter alla
              de tolv år som ni har suttit i regeringsställning. Jag tror att
              landets företagare är noga med att skilja på vänner och bekanta.
              Det låter fint att prata om företagen, men det handlar också om
              att granska de konkreta förslagen. Det är bara så konkret politik
              genomförs.
            </seg>
          </u>
          <note type="speaker" n="4759c425">
            Anf. 36 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-2" n="22b301b1">
            <seg n="cf5321e8">
              Herr talman! Jag hörde att Maud Olofsson i sitt anförande hade
              ett stycke om klimatsatsningar och hållbar utveckling. Det är
              väldigt bra, och det är en gammal paradgren för Centern som har
              legat nedbäddad i en djup säck under lång tid. Det är kanske dags
              att ta fram och damma av det. Ni har tre ministerposter där ni
              verkligen kan påverka: som näringsminister, som infrastrukturminister,
              som miljöminister.
            </seg>
            <seg n="9de077ab">
              Jag läste i intervjun med Andreas Carlgren i Svenska Dagbladet
              i går om de järnvägssatsningar som han förespråkar helt i linje
              med den klimatberedning som har suttit och där sju partier var
              överens om att vi behöver öka kapaciteten på järnvägen med 50
              procent till 2020. Det kräver ganska stora satsningar. Banverket
              har räknat med minst 136 miljarder kronor i investeringar fram
              till dess. Det är alltså inga småpengar. Samtidigt är det helt
              nödvändigt därför att den globala uppvärmningen kräver att vi
              för över både gods- och persontrafik från väg till järnväg. Då
              måste kapaciteten öka. Därför välkomnar jag självklart hans uttalande.
            </seg>
            <seg n="daef6a99">
              Samtidigt minskar den här regeringen anslagen till järnväg i
              år i tilläggsbudgeten och tar från det anslaget och för över till
              väganslaget i stället. Då är det inte längre så trovärdigt. Då
              blir det inte så mycket till klimatsatsning när man minskar järnvägssatsningarna
              2008. För framtiden har ni hittills inte presenterat någonting
              som liknar en politik där ni faktiskt finansierar den här järnvägssatsningen.
              Det kanske är någonting som ni ska tala om i högtidstalen. Klimat
              är viktigt, och järnvägssatsningar behövs, men ni är inte beredda
              att i praktisk politik stå för det.
            </seg>
            <seg n="950c631c">
              Om ni klarar av att finansiera järnvägssatsningen kommer ni att
              få allt stöd av Vänsterpartiet. Men jag är rädd för att Maud Olofssons
              svar nog blir att ni ska diskutera det här inom regeringen. Sedan
              får Fredrik Reinfeldt bestämma, och så blir det ingenting. Det
              är nämligen så det brukar vara.
            </seg>
          </u>
          <note type="speaker" n="e01c4f1b">
            Anf. 37 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-5" n="cb673ef0">
            <seg n="d823d679">
              Herr talman! Jag vet inte om Lars Ohly talar av egna erfarenheter
              av samarbetet med Socialdemokraterna eftersom han gör den utvärderingen.
              Så fungerar inte allianssamarbetet, kan jag meddela.
            </seg>
            <seg n="8c363de9">
              När Lars Ohly säger att vi har glömt miljöpolitiken vill jag
              påminna om att den här regeringen faktiskt har drivit på för de
              gemensamma energi- och klimatmålen som nu finns på EU-nivå. Jag
              vet att Lars Ohly inte tycker om EU, men i det här sammanhanget
              kan det väl ändå vara rätt bra att vi gemensamt i Europa har kommit
              överens om att minska energiförbrukningen, att vi ska ha 20 procent
              förnybart, att vi ska minska klimatutsläppen med 20 procent och
              förnybara bränslen med 10 procent. Får vi en global överenskommelse
              är vi också beredda att gå upp till 30 procent. Det lyckades aldrig
              Lars Ohly och Miljöpartiet att komma överens med Socialdemokraterna
              om. Den här regeringen gör alltså mycket mer än den tidigare.
            </seg>
            <seg n="fb4264be">
              Järnvägssatsningen är en del av en framtida transportpolitik
              som är klimatvänlig. I förra budgeten, 2007, satsades 1,2 miljarder
              extra på skötsel och underhåll av både väg och järnväg. Vad har
              det inneburit? Jo, att framkomligheten har ökat, inte minst i
              den här regionen. Folk börjar kunna komma i tid till sina jobb.
              Man kan lita på de kollektiva transportmedlen.
            </seg>
            <seg n="44f3f98d">
              Vad lämnade Lars Ohly efter sig? Jo, han lämnade efter sig en
              infrastrukturplan som saknade 100 miljarder kronor. Det är att
              jämföra med sovjetiska femårsplaner; planerna är här uppe och
              pengarna är där nere. Det är inte konstigt om Lars Ohly gillar
              den sortens planer. Mer överraskande är att Socialdemokraterna
              och Miljöpartiet tyckte om sovjetiska femårsplaner.
            </seg>
            <seg n="82d609ff">
              Det vi gör nu är att tillföra extra pengar. Och vi återkommer
              i höst med en transportpolitik som är klimatvänlig. Där ska vi
              försöka koppla ihop transportslagen, därför att när du och jag
              reser bryr vi oss inte om ifall det är sjöfart, flyg eller tåg,
              utan vi vill att det ska funka, och funka klimatsmart. Då måste
              vi koppla ihop väg, järnväg, sjöfart och flyg så att det fungerar
              väl, och det är klart att järnvägen kommer att spela en viktig
              roll i det sammanhanget.
            </seg>
            <seg n="5877f372">
              Det jag gör är att jag levererar i järnvägsfrågan. Det Lars Ohly
              gjorde var att han lämnade efter sig 100 miljarder i fakturor.
            </seg>
          </u>
          <note type="speaker" n="5bc87c36">
            Anf. 38 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-3" n="22b301b1">
            <seg n="38fd423b">
              Herr talman! Det här är lite våghalsigt av Maud Olofsson i debatten,
              för det går bra för vem som helst att kontrollera att ni har tagit
              pengar från järnvägssatsningar 2008 och fört över dem till vägsatsningar.
              Ni finansierar inte den satsning som Klimatberedningen var överens
              om är nödvändig för att höja kapaciteten på järnväg.
            </seg>
            <seg n="7e100edd">
              Vi är det enda parti i riksdagen som finansierar hela den satsningen,
              därför att vi lägger in den i en investeringsbudget. Det är ganska
              smart. Då behöver vi inte ta varje kostnad för infrastruktur den
              dag de uppstår, utan vi kan skriva av dem under en längre tid.
              Så gör varje kommun, så gör varje företag och så bör naturligtvis
              också staten göra. På det sättet får vi utrymme för att bemöta
              klimathotet i verkligheten, inte bara i ord och genom retorik,
              och satsa på den järnvägsutbyggnad som är helt nödvändig för att
              vi ska föra över gods- och persontrafik från väg till järnväg.
            </seg>
            <seg n="b83127db">
              Maud Olofsson fortsätter i stället att prata. Kan du inte ge
              ett löfte här och nu om att ni kommer att arbeta för de 136 miljarderna
              och se till att den här regeringen står för en massiv utbyggnad
              av järnvägstrafiken så att Klimatberedningens mål uppfylls? Ge
              det löftet, Maud Olofsson!
            </seg>
          </u>
          <note type="speaker" n="63a16221">
            Anf. 39 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-6" n="cb673ef0">
            <seg n="8ce63008">
              Herr talman! Det jättefint att Lars Ohly lägger pengar i sin
              budget nu på järnvägen, det som han aldrig lyckades med när han
              samarbetade med Socialdemokraterna. Det saknar trovärdighet.
            </seg>
            <seg n="c935e55c">
              Vi har sett människor stå på perronger och vänta på tåg utan
              att kunna lita på att tågen skulle komma fram. Det är bristande
              skötsel och underhåll på järnvägssidan som har gjort att det är
              på det sättet. Nu ser människor att spadarna är i jorden. Man
              ser maskinerna som ser till att vi får bättre framkomlighet. Det
              som är viktigt är att se till att de resurser man har för väg-
              och järnvägsnät sköts på ett bra sätt och att man ökar framkomligheten.
              Vi kommer att återkomma i höstens budget när det gäller prioriteringarna
              inför den kommande infrastrukturperioden.
            </seg>
            <seg n="1dcfd69f">
              Men glöm aldrig vad du lämnade efter dig! 100 miljarder saknades
              i dina infrastrukturplaner. Det ni pratade om var bara luft. Det
              var bara spadtag alltihop. Det var inte verklighet. Det är det
              människor ser nu när både järnvägsnät och vägnät förfaller och
              inte sköts på ett bra sätt. Tack vare en ny regering blir det
              annorlunda.
            </seg>
          </u>
          <note type="speaker" n="96842d81">
            Anf. 40 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-2" n="3bb107e8">
            <seg n="017d9907">
              Herr talman! Jag får i alla fall ge Maud Olofsson erkännandet
              att hon är ganska makalös i vissa sammanhang. En sak är hur hon
              handskas med sanningen kring järnvägsfrågorna.
            </seg>
            <seg n="b05d910f">
              Maud Olofsson pratade förut om att man ska skilja på vänner och
              bekanta. Det kan ju vara en intressant och viktig hållning. Men
              det är kanske också viktigt för människor att tänka på att skilja
              på ord och handling. Maud Olofsson pratar här i dag, och i radion
              häromdagen, om att hon vill ha sänkta arbetsgivaravgifter för
              småföretagen. I handling har hon höjt arbetsgivaravgifterna. Det
              var en av de första saker som Maud Olofsson lyckades med när hon
              satte sig i den här regeringen efter valet 2006.
            </seg>
            <seg n="3514488f">
              Här säger hon att hon vill göra satsningar på järnvägar för att
              minska klimatutsläppen och göra Sverige mer långsiktigt hållbart.
              I verkligheten har hon stoppat järnvägsinvesteringar och skyller
              det sedan på oss. Det är ganska makalöst, måste jag säga.
            </seg>
            <seg n="1cdf9ce5">
              Vi lyckades under förra mandatperioden naturligtvis finansiera
              varenda krona i våra järnvägsplaner varje år. Det är klart att
              det är så. Gå tillbaka och titta på våra budgetar. Vi finansierade
              järnvägsplanerna de år när vi var med och bestämde.
            </seg>
            <seg n="a30a448a">
              När Maud Olofsson är med och bestämmer vill man inte vara med
              längre. Då är man inte beredd att göra de höjningar av anslagen
              som krävs därför att vi har en byggkonjunktur som ökar kostnaderna
              lite grann. Hur ska man lösa den lilla ekvationen? Jo, man skyller
              på oss som var med förut. Det är ju ni som sitter med budgetredskapet
              och pengarna och inte vill finansiera det här. Det är makalöst,
              Maud, hur du kan hålla på.
            </seg>
          </u>
          <note type="speaker" n="d6c0b2e0">
            Anf. 41 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-7" n="cb673ef0">
            <seg n="aa351e1e">
              Herr talman! Jag förstår att det är pinsamt för både Miljöpartiet
              och Vänsterpartiet att det saknades 100 miljarder. Det är jättepinsamt.
              Till en del berodde det naturligtvis på kostnadsökningar, men
              det berodde också på att ni inte anslog pengar i takt med spadtagen.
              Det är därför människorna har fått stå kvar på perrongen. Det
              är därför framkomligheten är så dålig. Det är därför vi har potthål
              i våra grusvägar.
            </seg>
            <seg n="0ae705f1">
              Nu satsar vi på de enskilda vägarna. Vi satsar på att upprusta
              vägnätet och järnvägsnätet. 1,2 miljarder extra i den senaste
              budgeten en av de största extra satsningar som en regering någonsin
              har gjort på just infrastruktur i en budget.
            </seg>
            <seg n="fa963f5e">
              När det sedan gäller arbetsgivaravgiften förändrade vi den därför
              att vi såg att det fanns långtidssjuka och långtidsarbetslösa
              ungdomar och invandrare som stod utanför arbetsmarknaden. De har
              jättesvårt att komma in på arbetsmarknaden. Vi insåg att om de
              ska ha en chans att komma in på arbetsmarknaden måste arbetsgivaravgifterna
              sänkas just för de grupperna. Det ni säger är: Det behövs inga
              extra ansträngningar för att dessa grupper ska komma in. Jag vill
              påstå att ni har fel. Det är svårt att komma tillbaka om man har
              varit långtidssjuk eller långtidsarbetslös.
            </seg>
            <seg n="4fc083c1">
              Vi såg ungdomsarbetslösheten raka i höjden. Och Centerpartiet
              drev i valrörelsen kraftiga satsningar just på ungdomarna. Nu
              ser vi resultatet: 40 000 fler unga som får jobb. Vi ser att invandrarna
              kommer tillbaka till arbetsmarknaden liksom de långtidssjuka och
              de långtidsarbetslösa.
            </seg>
            <seg n="4a0327bf">
              Man måste kunna se vad det finns för samhällsproblem när man
              ska utforma politiken. Man måste hitta rätt åtgärder för att nå
              rätt mål. Om vi minskar utanförskapet och ser till att fler människor
              jobbar, då blir det mer pengar över också till exempelvis infrastruktur.
              Det är så det hänger ihop.
            </seg>
            <seg n="b0e98a96">
              Om du hade fått fortsätta tillsammans med Socialdemokraterna
              och Vänsterpartiet hade utanförskapet bara ökat. Det var det ni
              var på väg in i. Över en miljon människor stod utanför. Nu har
              vi 165 000 fler i jobb.
            </seg>
            <seg n="3b978ca9">
              Jag är otroligt stolt över att vi vågar förändra politiken så
              att det skapas jobb och framtidstro bland svenska medborgare.
            </seg>
          </u>
          <note type="speaker" n="582483dd">
            Anf. 42 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-3" n="3bb107e8">
            <seg n="c380873a">
              Herr talman! Ja, ni vågar förändra politiken genom att höja arbetsgivaravgifterna.
              Det du nu står och säger är att höjda arbetsgivaravgifter skulle
              ge fler jobb. Det låter inte alls rimligt. Jag tror att det är
              ganska få av de svenska företagarna som tror att de höjda arbetsgivaravgifter
              som de fick efter valet 2006 ledde till några nya jobb. Jag tror
              att det ni gjorde då snarare minskade antalet nya jobb.
            </seg>
            <seg n="49117b3f">
              Du säger att ni satsade på de unga och sänkte arbetsgivaravgifterna
              för dem i stället. Det gjorde ni ju inte. Det var bara höjningar
              som företagen fick då. Sedan har ni dribblat med EU och försökt
              få in andra regler men haft jättesvårt att få till någonting på
              den fronten, men det gick väldigt fort att höja arbetsgivaravgifterna.
            </seg>
            <seg n="34699acd">
              Jag tycker att det är märkligt att du nu i efterhand kan påstå
              att höjningen av arbetsgivaravgifterna skulle ha bidragit till
              en massa nya jobb och att ni är stolta för att det har minskat
              utanförskapet. Det är inte alls så det är.
            </seg>
            <seg n="2190579e">
              Det enda utanförskap ni möjligen har lyckats minska med era åtgärder
              är att ni har fått en halv miljon människor att hoppa av a-kassan.
              Att öka osäkerheten, rädslan och otryggheten i det svenska samhället,
              det har ni lyckats med väldigt bra måste jag säga. Människor har
              inte längre råd att vara med i trygghetssystemen, eller så har
              ni helt enkelt tvingat ut dem.
            </seg>
          </u>
          <note type="speaker" n="8d84066a">
            Anf. 43 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-8" n="cb673ef0">
            <seg n="e4a3d819">
              Herr talman! Siffrorna talar sitt eget tydliga språk: Nyföretagandet
              ökar med 20 procent. Kvinnors nyföretagande ökar med 21 procent
              och ligger nu på 35 procent. Tillväxten ökar i hela Sverige. Arbetslöshetssiffrorna
              är rekordlåga också i dina och mina hemtrakter. Företagen anställer.
              Exporten ökar. Tjänsteföretagandet ökar, och anställningarna och
              produktiviteten inom tjänstesektorn ökar. Det innebär fler jobb
              som också kommer dem till del som stod utanför arbetsmarknaden.
            </seg>
            <seg n="0affa9ec">
              Jag är otroligt överraskad över att en samlad vänsterkartell
              inte ser utanförskapet inte ser att det var över en miljon människor
              som stod utanför. 165 000 färre i utanförskap är ett bra resultat
              efter två år, men varenda människa som har fått ett jobb är värd
              det. Vi behövs nämligen allihop i ett samhällsbygge. Vi behövs
              allihop på arbetsplatser så att vi får arbetskompisar och så vidare.
              Men vi behöver också gemensamma ansträngningar för att skapa ett
              samhälle som håller ihop.
            </seg>
            <seg n="bec2b76f">
              Jag förstår att Peter Eriksson är besviken när han inte får sitta
              i en regering och samarbeta med Socialdemokraterna men gläds ändå
              åt att utanförskapet har minskat med 165 000 personer på två år.
              Det är något att glädja sig åt!
            </seg>
          </u>
          <note type="speaker" n="2b056b94">
            Anf. 44 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-cf9969acf827aad7-10" n="82ed0210">
            <seg n="24cf6082">
              Herr talman! Jag känner mig totalt värdelös. Det finns ingen
              nytta med mitt liv.
            </seg>
            <seg n="df93d419">
              Så sade Samuel Sandelin, 24 år gammal i tidningen Aftonbladet
              i mars 2006. Samuel berättade att han sov till klockan ett och
              spelade dataspel för att få tiden att gå.
            </seg>
            <seg n="a24a1fd2">
              Redan som 23-åring hade Samuel förtidspensionerats. Han hade
              fått diagnosen adhd, berättas det i tidningen, och han ansågs
              inte kunna arbeta.
            </seg>
            <seg n="55642257">
              Det går inte att beskriva hur det är. Man är ingenting, säger
              Samuel i Aftonbladet.
            </seg>
            <seg n="58fb495d">
              Detta var våren 2006. Nu har Samuel återigen intervjuats i Aftonbladet,
              och han har fått en ny livssituation. Samuel gav inte upp, och
              det gjorde inte myndigheterna heller så småningom, utan han skulle
              tillbaka till arbetsmarknaden. Till slut fick han ett jobb på
              ett lager.
            </seg>
            <seg n="1e4cd319">
              Jag klarade av ett lagerjobb, säger han. Jag fixade det, säger
              han med stolthet. Nu har han lämnat förtidspensionen bakom sig.
            </seg>
            <seg n="9e3181b5">
              Det var under Mona Sahlins tid i regeringen som antalet förtidspensionärer
              i Sverige blev fler än antalet företagare. Alla ska med stod det
              på valaffischerna, men den regering som avgick 2006 lämnade fler
              människor bakom sig än någon annan svensk regering har gjort.
            </seg>
            <seg n="eb845d5e">
              Självfallet finns det människor som måste få förtidspension även
              i framtiden. Men vi kan inte hålla på och förpassa så många människor
              ut i utanförskap som vi har gjort hittills. Nu får vi en rehabiliteringskedja
              som ersätter Socialdemokraternas utsorteringskedja.
            </seg>
            <seg n="01c25922">
              Samuel får av Aftonbladet frågan hur han ser på den nya regeringens
              politik för att minska förtidspensioneringarna. Han säger: De
              har den rätta intentionen. Han får frågan hur han ser på framtiden.
              Han svarar: Mycket ljusare än för två år sedan. Jag träffar människor,
              jag är någon nu.
            </seg>
            <seg n="9bbda810">
              Vi lägger om den här politiken. Människor ska känna sig behövda.
              Samuel ska få återkomma till arbetsmarknaden. Det sociala skyddsnätet
              ska fånga upp dem som faller, men det ska inte snärja dem som
              kan stå av sig själva.
            </seg>
            <seg n="fc18b24d">
              Herr talman! Sverige är det enda land i världen där det är förbjudet
              för en lärare att skriva ned på ett papper hur eleven ligger till
              i studierna och räcka över detta papper till föräldrarna. Det
              är en fullständigt absurd regel! Föräldrarna har enligt vår uppfattning
              rätt till tydligast möjliga information om hur det går för deras
              barn i skolan.
            </seg>
            <seg n="9d6d485a">
              Om en elev inte når målen ska det inte få stå skriftligt på ett
              papper, ropar nu oppositionen. Låt mig säga direkt: Här har vi
              olika uppfattning. Det är just för de elever som har svårigheter
              att nå skolans mål som det är särskilt viktigt att skolan redovisar
              för föräldrarna hur eleven ligger till och vad som behövs för
              att uppnå målen. Det är inte samhällets barn. Det är inte skolans
              barn. Samhället har inte rätt att mörka information för föräldrarna.
              Föräldrarna har rätt till tydlig information, och det är därför
              regeringen i måndags tog beslut om att ta bort förbuden mot skriftlig
              betygsliknande information i den svenska grundskolan.
            </seg>
            <seg n="b22cd66d">
              Herr talman! Vi är så klart helt medvetna om att opinionsläget
              just nu är motigt för regeringen. Ändå är jag helt lugn inför
              valet 2010. Vi har fattat beslut som delvis är tuffa, men de är
              nödvändiga. Det nedkallar inte allas förtjusning att fatta sådana
              beslut, och Socialdemokraterna har i populistisk anda röstat nej
              till i princip allt.
            </seg>
            <seg n="c7e8aa86">
              Trots att vi har lägre skatter i dag får staten in mer pengar
              än förut, helt enkelt för att vi har fler skattebetalare. Nu är
              det dags att också genomföra satsningar som blivit möjliga tack
              vare de tuffa besluten. Vi tänker till exempel gå vidare med ytterligare
              skattesänkningar för arbete. Jag noterar att det nu finns en bred
              enighet i riksdagen för de skattesänkningar som redan är genomförda.
              Inte för dem vi föreslår, men för dem som genomfördes i fjol.
              På Vänsterns kongress sade till och med Lars Ohly att även han
              är för skattesänkningar, åtminstone dem som genomfördes för två
              år sedan.
            </seg>
            <seg n="18d7ac9b">
              Jag är glad att vi i regeringen också har enats om att nu begränsa
              uttaget av statlig inkomstskatt. Skattesystemet måste premiera
              utbildning, men det har bestraffat utbildningen. Den som går tre,
              fyra eller fem år på universitet och drar på sig stora studieskulder
              får till på köpet en straffbeskattning. Gymnasielärare, polisinspektörer,
              specialistsjuksköterskor det är också dem vi nu tänker sänka skatten
              för. Det måste löna sig bättre att utbilda sig!
            </seg>
            <seg n="82d09330">
              Om jag får peka på några områden där regeringen också kommer
              att höja ambitionerna de kommande åren vill jag börja med psykiatrin.
              Jag ska vara uppriktig: Jag skäms över hur vi i Sverige har hanterat
              våra psykiskt sjuka. För detta bär alla partier i riksdagen, också
              mitt eget, ett ansvar för de reformer som inte har fungerat.
            </seg>
            <seg n="38129b9a">
              I all välmening monterade vi ned de gamla mentalsjukhusen, men
              det är i dag ytterst oklart hur vård och omsorg ska fungera i
              stället. Många människor far illa. Här behövs satsningar, och
              det kommer satsningar.
            </seg>
            <seg n="36367189">
              När det gäller tandvården har många människor avstått från att
              gå till tandläkaren i Sverige, eftersom större behandlingar kostar
              väldigt mycket pengar. I socialdemokratins Sverige blev tänderna
              en fråga om hur mycket man tjänade. I tolv år regerade Socialdemokraterna
              Sverige. I valrörelse efter valrörelse talade Göran Persson om
              att tänderna inte fick bli en klassfråga, men några skarpa förslag
              från de regeringar han ledde kom aldrig.
            </seg>
            <seg n="3172f163">
              Göran Persson skriver om detta i sina memoarer. Man läser med
              intresse: Det kändes bittert att förlora valet 2006 utan att ha
              kunnat sjösätta en ny, stor tandvårdsreform.
            </seg>
            <seg n="c11bb2f6">
              Jag vill nu glädja Göran Persson och andra socialdemokrater:
              Ni behöver inte vara bittra längre över valförlusten, för nu genomför
              vi tandvårdsreformen!
            </seg>
            <seg n="3fd73575">
              Mona Sahlin har vid några tillfällen sagt, bland annat när hon
              tillträdde och också någon gång här nyligen, att nu ska Socialdemokraterna
              bli ett företagsvänligt parti. Vi brukar höra det ungefär vart
              femte år från Socialdemokraterna, och sedan brukar det inte hända
              så mycket. När man tar del av åtgärdslistan från arbetsgruppen,
              som i och för sig innehöll rätt många punkter, är det inte så
              väldigt mycket förnyelse. Företagsklimatet ska enligt Socialdemokraterna
              lösas med mer av gissa vad? Jo, mer av olika bidrag. Det är ett
              fyrverkeri av nya bidragsformer för människor och företag. Det
              är nya bidrag innan man har startat företaget, det är nya bidrag
              medan man driver företaget, och det är nya bidrag efter att företaget
              är nedlagt. Det är nya bidragsformer i långa rader.
            </seg>
            <seg n="2589fbff">
              Tänk, när jag lyssnar på företagare är det inte detta de frågar
              efter. Det är helt andra saker. Men Socialdemokraterna har så
              otroligt svårt att frigöra sig från bidragstänkandet.
            </seg>
            <seg n="69188ba7">
              När Mona Sahlin var helt nytillträdd som partiledare sade hon
              att Sverige borde lyssna lite mer på Ingvar Kamprad. Nu har det
              gått ett år sedan Mona Sahlin valdes det kan vara intressant att
              höra vad Ingvar Kamprad har sagt. Har han till exempel svarat
              Mona Sahlin på frågan om varför han valde att personligen flytta
              utomlands? Har han svarat på frågan om varför Ikea inte längre
              är ett svenskt företag? Det är relevanta frågor att ställa till
              Ingvar Kamprad, om man nu ska lyssna på honom.
            </seg>
            <seg n="ec9a4b07">
              Herr talman! När jag var en liten grabb satte min mamma upp en
              sparbössa på köksbordet. Ni som är i ungefär samma generation
              som jag vet vad jag talar om. Den var lilafärgad och kom från
              Lutherhjälpen. Mamma sade att man skulle stoppa 25-öringar i den
              för att hjälpa svältande barn i Indien.
            </seg>
            <seg n="8a49fc2b">
              Numera är vi imponerade av Indiens utveckling. De utexaminerar
              200 000 civilingenjörer varje år. Det var ju därför vi samlade
              in 25-öringarna för att de skulle få det bättre. Nu får de det
              kraftigt bättre i snabb takt.
            </seg>
            <seg n="52be945c">
              Nu möter Indien oss med nya utmaningar. Hur ska vi klara konkurrensen
              från de länderna? De satsar stenhårt på utbildning och kunskap.
              De satsar stenhårt på arbete, företagande och tillväxt.
            </seg>
            <seg n="1efd5d42">
              Låt mig vara tydlig på en punkt: Jag vill att Sverige på 2000-talet
              ska vara en av världens mest framgångsrika nationer, precis som
              vi tidvis var under 1900-talet. Då duger det inte att resultaten
              i svensk skola har sjunkit oavbrutet i 15 år. Då duger det inte
              att arbetsföra människor förpassas till utanförskap. Då duger
              det inte att arbete inte lönar sig. Då duger inte längre socialdemokratins
              1900-talslösningar.
            </seg>
          </u>
          <note type="speaker" n="e1acec1f">
            Anf. 45 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-13" n="4aa9e63f">
            <seg n="ba3aa7a6">
              Herr talman! Det var en mycket fin och viktig berättelse om Samuel
              som vi fick av Jan Björklund. Jag läste också om honom i Aftonbladet.
              Det säger mycket. Jag tror, precis som Jan Björklund beskrev psykiatrin,
              att det finns områden där många av oss här i kammaren har anledning
              att rannsaka och ompröva politiken. Det gör vi, och jag hoppas
              att också andra partier gör det.
            </seg>
            <seg n="1314f687">
              Kvar finns två frågor. Den ena är: Varför ska, om två veckor,
              de riktigt långtidssjuka få sin ersättning sänkt? På vilket sätt
              hjälper det dem att göra den resa som Samuel har fått göra? Varför
              görs det inga insatser för att förändra på arbetsplatserna så
              att det finns fler ställen som det lager som Samuel kunde gå till,
              arbetsplatser där man orkar och kan jobba under en längre tid?
              De insatserna har ju i princip försvunnit.
            </seg>
            <seg n="bfac168f">
              Den andra frågan handlar om skolan. 60 procent av alla gymnasieelever
              vill läsa på högskolan inom tre år efter det att de har slutat
              gymnasiet. Det är mycket bra. Det är inte bara de som läser teoretiska
              program. Det är 40 procent av dem på elprogrammet, det är hälften
              av dem på barn och fritid och det är en fjärdedel av dem på hotell
              och restaurang. Det är viktigt. Om man har utbildning är det enklare
              att få behålla ett jobb.
            </seg>
            <seg n="a24065b6">
              Du tog ju bort behörigheten till högskolan just för dem som läser
              på yrkesförberedande program, och du skar ned komvux med en tredjedel
              där de hade kunnat läsa in sin behörighet. Ni dimensionerar nu
              högskolan så att färre får möjlighet att läsa där. Är inte det
              att stänga dörren för just de ungdomar som behöver få inte bara
              en chans utan en chans till?
            </seg>
          </u>
          <note type="speaker" n="ba3057e8">
            Anf. 46 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-11" n="82ed0210">
            <seg n="0cbf605b">
              Herr talman! Jag antar att taktiken är att ställa så många frågor
              att det är omöjligt att svara på alla, sedan kan man säga att
              Björklund inte svarade.
            </seg>
            <seg n="6621050e">
              Jag börjar med sjukersättningen. Er lösning var att den som var
              sjukskriven tillräckligt länge fick förtidspension. Då fick man
              alltså 64 procents ersättning av sin tidigare lön. Den förlängda
              sjukpenningen har en väsentligt högre ersättningsnivå än förtidspensionen.
              Beskrivningen att det är en sänkning är ytterst tvivelaktig. I
              själva verket är vår politik att man inte ska förtidspensioneras
              om man har möjlighet att komma tillbaka till arbetsmarknaden.
            </seg>
            <seg n="5d56c605">
              Det är modigt av Mona Sahlin att ta upp gymnasieskolan. Maken
              till misslyckad gymnasiereform får man leta efter som den som
              Socialdemokraterna konstruerade på 90-talet. När Göran Persson
              var skolminister skrev han i propositionen: Nu är Sverige det
              första land i världen som kommer att se till att alla ungdomar
              blir universitetsbehöriga. Resten av världen kommer efter. Det
              här är en trend.
            </seg>
            <seg n="3ca47053">
              Nu har det gått 18 år, och inget land har tagit efter Sverige,
              Mona Sahlin. Någonting borde man lära sig av det.
            </seg>
            <seg n="c7a47cce">
              Orsaken är att ungefär en tredjedel av varje årskull slås ut
              från gymnasieskolan. Man säger att alla som går på gymnasiet ska
              tvingas läsa in teoretisk högskolebehörighet. Varför nedvärderar
              ni yrkeskunskaper? Ni kallar er för arbetarparti, men det är ingenting
              värt. Jag antar att det är den gamla vita studentmössan som blockerar
              ett mentalt nytänkande för socialdemokratin; man har komplex för
              det.
            </seg>
            <seg n="2c859d4a">
              Yrkesutbildningar är naturligtvis någonting fint i sig. De behöver
              inte få status genom att man akademiserar dem.
            </seg>
            <seg n="5b8e9eff">
              De som vill läsa på högskola och universitet ska ha rätt att
              läsa in den behörigheten både på gymnasiet och efteråt på komvux.
              Det är en rättighet, så det går inte för någon kommun att tricksa
              bort.
            </seg>
            <seg n="b16b757e">
              Den gymnasiepolitik som Sverige har fört sedan början av 1990-talet
              är den mest misslyckade gymnasiepolitik som något land i Europa
              har fört.
            </seg>
          </u>
          <note type="speaker" n="83bd70eb">
            Anf. 47 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-14" n="4aa9e63f">
            <seg n="8c051f27">
              Herr talman! Det verkar som om Jan Björklund har en verklig hang
              up till Göran Persson. Jag vet inte hur många gånger Göran Persson
              ska användas som exempel för både det ena och det andra. Kom loss
              från 90-talet. Det är ni som regerar nu.
            </seg>
            <seg n="752d263c">
              Jag tror uppriktigt sagt att det som väljarna ser är att vi socialdemokrater
              drog lärdom av att vi förlorade valet. Vi hörde faktiskt att väljarna
              var ganska missnöjda med oss, bland annat på skolområdet. Det
              var därför det första område där vi förändrade oss, och gjorde
              det ganska ordentligt. Att förändra betyder ju inte att acceptera
              allt som man tycker är dålig politik i det borgerliga tänkandet.
            </seg>
            <seg n="87c9d20f">
              Det finns ett område där vi inte tänker förnya och förändra.
              Om alla ska ha inte bara en chans till, utan många, är det sämsta
              man kan göra i en tid som denna att dra ned på möjligheten till
              vuxenutbildning och dra ned på möjligheten att skaffa sig den
              kompetensen. Jag vet, det tror jag att Jan Björklund också vet,
              att varje år försvinner i princip 10 procent av de existerande
              jobben eftersom innehållet i de jobb som finns förändras så mycket
              att det krävs en annan kompetens och utbildning för att klara
              dem. Därför måste möjligheten vara större. Varför skära ned där?
            </seg>
          </u>
          <note type="speaker" n="cd0fece0">
            Anf. 48 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-12" n="82ed0210">
            <seg n="3ce150c8">
              Herr talman! Av samma skäl som den regering som Mona Sahlin ingick
              i jag nämner inte Göran Persson skar ned komvux i början av 2000-talet
              mycket kraftigare än vad vi har gjort nu. Det behövs alltid ett
              omfattande komvux i Sverige. Vi har 80 000 heltidsplatser just
              nu. När du avgick från regeringen fanns det 90 000, så nedskärningen
              är inte så våldsam. Dimensioneringen på komvux måste alltid anpassas
              efter konjunkturen. Hur många som vill studera avgörs något av
              hur många som för tillfället inte har jobb.
            </seg>
            <seg n="8b6c7dd4">
              Herr talman! Mona Sahlin tog i sitt tidigare inlägg upp överenskommelsen
              om skolpolitiken. Jag är beredd att diskutera svensk utbildningspolitik
              med alla som har konstruktiva lösningar, men jag är inte beredd
              att kompromissa bort huvudinriktningen för den nya svenska utbildningspolitiken.
              Jag tar ansvar för en skolpolitik som löser problemen i svensk
              skola, men jag tänker inte genomföra en skolpolitik som är nästan
              likadan som den som har skapat problemen.
            </seg>
          </u>
          <note type="speaker" n="dae4f4c1">
            Anf. 49 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-4" n="22b301b1">
            <seg n="46fe12e0">
              Herr talman! Beskrivningarna av regeringens politik skiljer sig
              ganska mycket åt. Det kanske beror på vilken roll vi har i politiken.
            </seg>
            <seg n="33b2ee33">
              Några saker kanske vi kan vara överens om. Den här regeringen
              har sänkt taken i sjukförsäkringen. Det kan vi vara överens om.
              Den här reeringen har infört ett vårdnadsbidrag som inte kan beskrivas
              som något annat än en kvinnofälla. Man ska få betalt för att inte
              arbeta. Det är framför allt lågavlönade kvinnor och kvinnor långt
              från arbetsmarknaden som kommer att utnyttja det.
            </seg>
            <seg n="a67752b2">
              Den här regeringen har sänkt skatter. Det kan vi vara överens
              om. Mer än 60 procent av de skattesänkningarna har enligt riksdagens
              utredningstjänst gått till män, bara knappt 40 procent till kvinnor.
            </seg>
            <seg n="b7e19f6a">
              Rätten till heltid som det fanns ett lagförslag om när den här
              regeringen tillträdde har man kastat i papperskorgen. Man vill
              över huvud taget inte diskutera något liknande i fortsättningen.
            </seg>
            <seg n="55664c3b">
              Man har försämrat möjligheten för kvinnor att stämpla upp till
              heltid om man är deltidsarbetslös. Det gäller även för män, men
              det är mest kvinnor som är deltidsarbetslösa, och det är kvinnor
              som förvägras rätten till heltid.
            </seg>
            <seg n="0a07d0ef">
              Man har förändrat sjukskrivningsreglerna, vilket gör att långtidssjuka
              får sämre ersättning, och vissa sjukdomar ifrågasätts mer än andra.
              Efter tolv månader har man inte längre en garanterad förlängd
              sjukförsäkring, utan man får ansöka om det. Kvinnligt dominerade
              sjukdomar kommer att behandlas på ett sätt som gör att det blir
              svårare att få sjukförsäkring längre än tolv månader, och otryggheten
              ökar.
            </seg>
            <seg n="cd60601e">
              Kvinnors löner har inte ökat. När kvinnor i Vårdförbundet ett
              kvinnligt dominerat förbund går ut i konflikt för att höja lönerna
              sägs inte ett ord om ifall det är rättvist, rättmätigt eller om
              det över huvud taget är ett problem att kvinnor i vårdyrken tjänar
              så oerhört lite jämfört med manligt dominerade akademikeryrken.
            </seg>
            <seg n="a62dedfc">
              På många sätt kan man säga att den här regeringen i alla fall
              har stått för en mycket konsekvent politik, en politik som driver
              tillbaka kvinnorna till hemmen och som försämrar deras rättigheter.
            </seg>
            <seg n="e7f335d5">
              Min fråga är: Bengt Westerberg sade att han var feminist, vad
              är du, Jan Björklund?
            </seg>
          </u>
          <note type="speaker" n="8f79935c">
            Anf. 50 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-13" n="82ed0210">
            <seg n="bcf57a15">
              Herr talman! På den frågan brukar jag alltid svara att jag också
              är feminist. Men när Lars Ohly eller hans företrädare Gudrun Schyman
              ställer frågan måste man ändå definiera ordet något eftersom man
              inte vill hamna i dåligt sällskap. Jag anser inte att män är djur,
              jag anser inte att alla män är talibaner, men jag är för jämställdhet
              mellan kvinnor och män.
            </seg>
            <seg n="90d3ecab">
              Den här regeringen för på många sätt en politik som inte innebär
              de lösningar som Vänsterpartiet vill se men som innebär att positionerna
              för jämställdheten på massor av områden flyttas framåt.
            </seg>
            <seg n="ce19d75e">
              Det är intressant att fler kvinnor nu får heltidsjobb. Det är
              intressant, Lars Ohly. Fler kvinnor jobbar heltid. Fler av dem
              som vill gå upp från deltid till heltid gör det nu än när Lars
              Ohly hade inflytande i Sverige. Varför då, och hur kan det vara
              så, Lars Ohly? Fundera på det.
            </seg>
            <seg n="6f078d99">
              Alla de kvinnor som jobbade i den svarta sektorn fick varken
              pensionspoäng eller social trygghet i denna svarta städsektor.
              De får nu vita jobb. De får pensionspoäng. De får social trygghet
              i sina jobb. De får det som ni gärna beviljade de manliga byggnadsarbetarna
              genom ROT-avdrag och annat. De manliga hushållstjänsterna fick
              massor av subventioner. Då var det avdrag, bidrag, reduktioner
              och subventioner. Och kvinnorna skulle inte ens få pensionspoäng
              när ni styrde. Nu får de det. Det är en framflyttning av jämställdhetspositionerna.
            </seg>
            <seg n="4614107c">
              Jag nämnde Göteborg tidigare. Jag råkade också studera några
              siffror om hur det ligger till med jämställdheten. Kvinnolönerna
              är lägre i Göteborg, och där styr Vänsterpartiet och Socialdemokraterna.
              De har åtminstone styrt där i rätt många år även om Vänstern just
              har hoppat av. Men där har ni ansvaret, och kvinnolönerna är lägre
              i Göteborg än i borgerligt styrda Helsingfors. Varför är det så,
              Lars Ohly? Svara på det.
            </seg>
          </u>
          <note type="speaker" n="536eccd2">
            Anf. 51 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-5" n="22b301b1">
            <seg n="0d91cf09">
              Herr talman! Det går inte att bluddra bort den här regeringens
              politik när det gäller att minska kvinnors rättigheter, att minska
              utrymmet för kvinnors satsningar och att minska utrymmet för kvinnors
              egen ekonomi. Skattesänkningarna går till största delen till män.
              Det ökar klyftorna och skillnaderna. Löneökningarna räknas i procent,
              vilket gör att Jan Björklund, vad jag förstår, ska få en löneökning
              med 4 000 kronor och få en lön på 105 000 kronor i månaden. Vårdförbundets
              medlemmar gick ut i konflikt för 1 700 kronor mer i månaden. Men
              det hördes inte ett knyst till försvar för dessa kvinnor inom
              vården.
            </seg>
            <seg n="e6f31e91">
              Vårdnadsbidraget, sänkta ersättningsnivåer och sänkta tak i sjukförsäkringen
              är numera tydligen folkpartipolitik. Folkpartiet gick en gång
              i tiden till val på ett eget litet valmanifest vid sidan av alliansregeringens
              olika förslag. Där sade man:
            </seg>
            <seg n="eebe133c">
              Om en alliansregering i enlighet med Bankerydsöverenskommelsen
              sänker taket i sjukförsäkringen 2007 bör det återställas när kostnadsläget
              i försäkringen är under kontroll, vilket enligt vår bedömning
              kan vara fallet redan 2008.
            </seg>
            <seg n="fb3b34b9">
              Nu går sjukförsäkringen med överskott enligt Försäkringskassan
              14 miljarder 2008, 19 miljarder 2009 och 22 miljarder 2010. Men
              Jan Björklund anser inte att man har råd att återställa det. Det
              är inte mycket till feministisk politik i Folkpartiet numera.
            </seg>
          </u>
          <note type="speaker" n="a0cc708c">
            Anf. 52 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-14" n="82ed0210">
            <seg n="42c89ef2">
              Herr talman! Jag noterar att Lars Ohly försöker ta poänger för
              egen del på strejkerna inom vårdsektorn. Det är klart att det
              underlättar kraftigt när man själv inte sitter i ansvarsställning.
              Jag minns för några år sedan när Kommunal strejkade. Då var det
              vänstermajoritet i Svenska Kommunförbundet, och Vänsterpartiet
              satt i förhandlingsdelegationen. Jag minns vilket dubbelspel som
              ni bedrev. Ni satt i Kommunförbundets förhandlingsdelegation och
              gjorde allt för att hålla ned lönerna. Sedan stod ni ute bland
              de strejkande vårdbiträdena och låtsades att ni stödde deras krav.
              Det var ett sådant hyckleri, Lars Ohly. Moral är bra, men dubbel
              moral är inte dubbelt så bra.
            </seg>
          </u>
          <note type="speaker" n="6f4d6d34">
            Anf. 53 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-4" n="3bb107e8">
            <seg n="ca6708f0">
              Herr talman! Moral är bra. En del av det är väl att i alla fall
              hålla sig hyggligt till sanningen. Jag noterade att Björklund
              i inledningen av sitt anförande sade att oppositionen säger ett
              samfällt nej till bättre information till föräldrarna. Det vet
              vi, Björklund, att det inte är sant.
            </seg>
            <seg n="7205ca15">
              Vår viktigaste fråga i dessa diskussioner om betygen har varit
              att vi vill ha in skriftliga omdömen från första klass och uppåt
              till föräldrarna och eleverna, inte betyg eller betygsliknande
              omdömen eftersom kunskapen och vetenskapen säger att det inte
              ger något bättre resultat. Det ska däremot vara skriftliga omdömen
              från första klass om hur det går för Pelle och Lotta. Jag tycker
              att det hade varit rimligt och vettigt om Björklund hade varit
              det föredömet i skolan att han håller sig till den sanningen.
            </seg>
            <seg n="5ed9b86a">
              Jag tänkte ta upp en helt annan sak. Folkpartiet har börjat driva
              frågan om EMU och euron igen, har jag förstått. Sedan euron infördes
              har Sverige varje enskilt år haft en högre tillväxt än eurozonen,
              och tillväxt är väl något som Björklund gillar. Sedan folkomröstningen
              2003 har vi också haft en lägre ränta. Tittar vi på övriga EU-länder
              är det dessutom så att det har gått bättre för både Danmark och
              Storbritannien än för euroländerna. Det är svårt att dra någon
              annan slutsats än att de som inte har infört den nya valutan har
              varit vinnare, och de som har infört den har förlorat. Sverige
              har vunnit på att ha kvar kronan och ha en mer självständig valuta-
              och räntepolitik. Den lägre räntan har bidragit till fler jobb
              och minskad arbetslöshet.
            </seg>
            <seg n="3e31c150">
              Före folkomröstningen hotade ni med att vi skulle få högre räntor
              och lägre tillväxt. Det har blivit tvärtom. Varför vill du ha
              en ny folkomröstning om EMU? Ärligt talat låter det som ett utslag
              av självspäkning.
            </seg>
          </u>
          <note type="speaker" n="c6ea6384">
            Anf. 54 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-15" n="82ed0210">
            <seg n="021edeb1">
              Herr talman! Vad som är den gemensamma ståndpunkten i vänsterkartellen
              i de skolförhandlingar som har pågått är för mig, trots att jag
              har försökt att lyssna väldigt noga, fullständigt obegripligt.
              Socialdemokraterna kan egentligen tänka sig vad som helst bara
              det blir en uppgörelse eftersom de vill slippa prata om frågan.
              Miljöpartiet säger att de vill ha skriftliga omdömen, men de får
              inte innehålla information om kunskapsresultaten. Man kan tänka
              sig betyg i nian men inte tidigare. Och Vänsterpartiet vill förbjuda
              alla betyg. Det ska bli väldigt intressant att se hur det blir
              när ni ska skriva ihop det där skolmanifestet så småningom inför
              2010 års val.
            </seg>
            <seg n="c29a1446">
              Jag vet var Miljöpartiet står och tycker, och jag vet var var
              och en av de andra i er kartell står och tycker också. Det ska
              bli väldigt intressant att se vad som blir den gemensamma ståndpunkten.
              Maken till spretande ståndpunkter ser jag knappt i någon annan
              frågeställning.
            </seg>
            <seg n="852fafb6">
              Varför måste skriftliga omdömen vara betygsliknande? Jo, därför
              att det i dag finns ett förbud i grundskoleförordningen om att
              de inte får vara betygsliknande. Skolverket har försökt att reda
              ut vad betygsliknande omdömen innebär. Man säger att om de skriftliga
              omdömena innehåller information om hur det går för eleverna i
              förhållande till kunskapsmålen är de betygsliknande. Det har alltså
              inte att göra med att man använder begrepp som MVG, ATF, siffror,
              tabeller eller någonting annat, utan om de innehåller information
              om hur det går för eleverna i förhållande till kunskapsmålen om
              eleverna ha nått målen till exempel i matte då är de betygsliknande.
            </seg>
            <seg n="8d80fb98">
              Detta är förbjudet i dag. Det innebär att de skriftliga omdömen
              som Peter Eriksson vill skriva får naturligtvis handla om att
              eleven trivs och mår bra och tycker att det är kul i skolan i
              största allmänhet, men de får absolut inte handla om vad eleverna
              har lärt sig i skolan. Det är det förbudet som är så märkligt,
              Peter Eriksson. Det är jättebra om eleverna trivs och mår bra
              i skolan. Jag är för det, och jag tror att vi alla är för det.
              Men det allra viktigaste i skolan är trots allt att eleverna får
              kunskaper.
            </seg>
          </u>
          <note type="speaker" n="654c987a">
            Anf. 55 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-5" n="3bb107e8">
            <seg n="d0c39785">
              Herr talman! Det där var inte heller sant, Jan Björklund. De
              skriftliga omdömen som vi föreslår ska innehålla hur det går för
              Pelle och Lotta vilka resultat de har, om de lyckas lära sig att
              läsa, skriva, räkna och så vidare. Det är just ett sådant system
              som vi vill införa, men inte ett system där vi ger betyg till
              Pelle och Lotta i ettan. Det är en skillnad mellan oss där. Jag
              tycker att du kunde erkänna det. Jag tycker att det är svagt att
              ni inte kan acceptera att det finns ett alternativ i denna skolpolitik
              utan försöker klämma ihop hela oppositionen därför att Lars Ohly
              och Vänstern har en annan politik.
            </seg>
            <seg n="7a2330ec">
              Vi gav er möjligheten att göra en blocköverskridande uppgörelse.
              Men Jan Björklund vill inte ha det. Han klamrar sig fast vid den
              här skillnaden. Han är rädd för att förlora nästa val om han inte
              kan fortsätta att lura svenska folket med att alla andra är mot
              betyg och så vidare. Det är det som är den bistra sanningen. Det
              känns lite ensamt och jobbigt om ni inte har den här betygsfrågan
              att kriga om.
            </seg>
          </u>
          <note type="speaker" n="521e9dc2">
            Anf. 56 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-16" n="82ed0210">
            <seg n="b7086d76">
              Herr talman! Peter Eriksson säger att vi måste erkänna att det
              finns ett alternativ i skolpolitiken. Men det är ju det som jag
              erkänner. Det finns alternativ till den skolpolitik som nu förs.
              Ni står för den. Ni står för ett tydligt alternativ. Det är bara
              det att den politiken har prövats i Sverige i 15 år, och ni kan
              väl byta namn på den, men den här politiken har prövats i Sverige,
              och resultaten har sjunkit oavbrutet i 15 år.
            </seg>
            <seg n="fa50e4d1">
              Jag är mycket glad över att ni nu säger att ni tänker rösta mot
              den nya betygsskalan i riksdagen i höst men att ni inte kommer
              att riva upp den om två år. Så uppfattade jag det. Ni är alltså
              mot den nu men för den om två år. Det berättar ni redan nu. Jag
              tycker att det är jättebra. Men i praktiken behövs ingen överenskommelse
              eftersom vi är överens. Den nya betygsskalan kommer att genomföras.
            </seg>
            <seg n="9410b4c5">
              Men jag tänker inte backa när det gäller de vallöften som vi
              har gett till svenska folket och Sveriges föräldrar om att man
              också på låg- och mellanstadiet ska få en tydlig information om
              hur det går för eleverna i skolan. Det har vi lovat föräldrarna
              i Sverige, och det kommer vi att genomföra.
            </seg>
          </u>
          <note type="speaker" n="9782a3b4">
            Anf. 57 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-563288446a398929-2" n="3ac8689b">
            <seg n="3bea21a7">
              Herr talman! Den här debatten har nu pågått i drygt två timmar,
              och det har handlat om väldigt många viktiga frågor. Det har handlat
              om eko-nomi, utanförskap, jobben, sjukskrivningarna, miljön, rättsväsendet,
              sko-lan och något om prisutvecklingen på citroner alla väldigt
              angelägna ämnen och betydelsefulla att diskutera.
            </seg>
            <seg n="cb1d82f9">
              Men jag tänkte ändå, herr talman, börja någon annanstans. Jag
              skulle vilja börja med en fråga. Hur byggs ett välfärdssamhälle,
              ett samhälle där människor alla människor har möjlighet att färdas
              väl genom hela livet? Vad är det som behövs för att vanligt folk
              ska ha ett jobb att gå till eller kunna förverkliga en företagsidé?
              Vad är det som gör det möjligt att finansiera satsningar på skolan,
              sjukvården och äldreomsorgen, inte bara för de rikaste utan för
              alla i vårt land?
            </seg>
            <seg n="91f6fd6b">
              Politikersvaren på de här frågorna brukar röra stabila statsfinanser,
              ett konkurrenskraftigt näringsklimat, god infrastruktur, bra utbildningsväsen,
              tillförlitliga trygghetssystem, fungerande rättsväsen ni har hört
              svaren tidigare.
            </seg>
            <seg n="c1bb5704">
              Herr talman! Jag tror att ett gott samhälle, ett välmående och
              rikt samhälle, i grunden byggs av människors ansvarstagande. Jag
              tror på det mänskliga, personliga ansvaret, ansvar för sig själv,
              ansvar för andra och ansvar för varandra. Jag tror på medmänsklighet.
            </seg>
            <seg n="bb02fdac">
              Herr talman! Det finns skiljelinjer i svensk politik. En av dessa
              skiljelinjer handlar om hur trygghet skapas. För dem på vänsterkanten
              handlar trygghet i mångt och mycket om att ständigt höja skatten
              så att människor har allt mindre att själva bestämma över och
              allt mindre av egen buffert. Sedan blir det politikerna som portionerar
              ut pengar till medborgarna, som gör som den politiska majoriteten
              vill. Trygghet är för en del att det offentliga svarar för mycket
              och ständigt mer, och det finns då en risk, som jag ser det, för
              att skyddsnäten inte blir skyddsnät utan så småningom utvecklas
              till hängmattor.
            </seg>
            <seg n="e43ca741">
              Men verklig och uthållig trygghet, herr talman, är att vanligt
              folk har förmåga och möjlighet att försörja sig själva. Det är
              oerhört centralt att vi lyckas i avvägningen mellan den enskildes
              ansvar och den trygghet som måste finnas till hands när den verkligen
              behövs. Trygghet handlar ytterst om hur vi som enskilda och familjer
              har förmåga att hantera det oväntade snarare än att vi alla lutar
              oss mot en ständigt utbyggd men ändå aldrig tillräcklig offentlig
              sektor. Jag vill medverka till ett samhälle där fler kan stå på
              egna ben i stället för att vara i det offentligas händer.
            </seg>
            <seg n="5fe47418">
              Ett gott samhälle skapas inte enbart av politiker. Det byggs
              av vanligt folk, av människor som uppfostrar sina barn väl, ger
              dem trygghet, kärlek och uppmuntran och sätter gränser. Ett tryggt
              samhälle är när man kan lita på sina grannar, när man hjälps åt
              i kvarteret så att ingen kommer och stjäl barnens cyklar eller
              grannens tvätt. Välstånd bygger på människors arbete och på att
              vanligt folk går till jobbet också de morgnar när det är extra
              motigt och när det är mörkt ute. Välstånd bygger på att människor
              startar eget och förverkligar goda affärsidéer inte genom friår,
              medborgarlön eller sex timmars arbetsdag för alla.
            </seg>
            <seg n="1a1836d5">
              Herr talman! Givetvis ska vi ha ett generöst trygghetssystem,
              ett system som omfattar alla och som innebär en trygghet. Men
              det verkar ibland som om det inte finns någon nivå som är hög
              nog när det gäller bidrag och ersättningar. Nu senast krävde LO
              höjd sjukpenning och höjd a-kassa.
            </seg>
            <seg n="853a7259">
              Socialdemokraterna vill höja ersättningen för dem som tjänar
              mer än 30 000 kronor i månaden, och det ska betalas av dem som
              tjänar mindre. Vi vill sänka skatten för dem som tjänar 15 000
              kronor i månaden. Det är olika sätt att angripa verkligheten.
              Socialdemokraterna vill höja ersättningar för välavlönade. Vi
              vill sänka skatten för vanligt folk.
            </seg>
            <seg n="6283e402">
              För mig är trygghet inte att alla svenskar görs helt beroende
              av de offentliga systemen. För mig är trygghet att vanligt folk
              ska kunna råda sig själva, att alla som vill och kan arbeta ska
              ha en god inkomst också efter skatt, att man ska ha några sparade
              kronor på banken så att det inte blir kris i privatekonomin om
              tvättmaskinen går sönder eller om kylaren på bilen behöver bytas
              ett samhälle där vi kan stå på egna ben i stället för att vara
              i det offentligas händer.
            </seg>
            <seg n="cd5693ab">
              Vi tror på det personliga ansvaret som en av grunderna för ett
              gott samhälle. Som människor har vi ett personligt ansvar vi ska
              ha det, och vi bör ha det. Om vi berövar människor rätten, skyldigheten
              och möjligheten att ta eget ansvar förminskar vi människor och
              deras förmågor.
            </seg>
            <seg n="67162f6a">
              Det finns en tydlig skiljelinje i politiken där trygghet skapas
              genom eget ansvar. Vi kan ta frågan om familjepolitiken till exempel.
              Vi och jag tror att det går att skapa trygga uppväxtförhållanden
              genom att ge småbarnsföräldrar större möjligheter att själva ta
              ansvar för hur deras barn ska uppfostras. Det står i bjärt kontrast
              till vänsterkantens politik, som under decennier har misstrott
              föräldrarnas förmåga och i stället velat se det offentliga som
              uppfostrare.
            </seg>
            <seg n="602b3cc3">
              Ta exemplet äldreomsorgen. Vi tillför 2 statliga miljarder per
              år för att förbättra äldreomsorgen, och en statlig utredning har
              nu lagt fram ett förslag om fritt val inom äldreomsorgen. Viljan
              att välja själv upphör inte bara för att man blir gammal. Vi vill
              öka vanliga människors inflytande över sina liv även om de har
              fyllt 65 år. Valfrihet inom äldreomsorgen är en sådan reform där
              trygghet paras med personligt ansvar och personligt inflytande,
              det vill säga rådighet att välja själv.
            </seg>
            <seg n="35b22608">
              En statlig utredning har tittat på möjligheten att välja själv
              också inom handikappomsorgen och inom hälso- och sjukvården. Vi
              har höjt bostadstillägget för pensionärer, och inför förhandlingarna
              i alliansen inför budgeten i höst är mitt ingångsvärde att pensionärerna,
              i första hand de med lägst pension, ska få mer.
            </seg>
            <seg n="a4ebc8dc">
              Låt oss ta tandvården, som har belysts här tidigare. Jag vet
              inte hur många år vi har lyssnat på socialdemokratiskt munväder
              om att något måste göras åt tandvården, men ingenting har hänt.
              Nu händer det. Den 1 juli sjösätter vi en stor tandvårdsreform.
              Människor tar eget ansvar. En check stimulerar löpande besök hos
              tandläkaren, och för den som har större tandläkarräkningar, över
              3 000 kronor, ges i stigande grad ökat stöd från det offentliga.
              För den som råkar riktigt illa ut sänker vi kostnaden rejält.
              Tandläkarräkningar på 40 000, kanske 50 000 kronor, som en del
              mindre lyckligt lottade personer har, blir nu betydligt billigare.
              Detta är en viktig välfärdsreform, en av många som antas av sittande
              regering.
            </seg>
            <seg n="4acc0945">
              Här har presenterats många viktiga åtgärder på skolans område,
              när det gäller ekonomin, arbetsmarknaden och småföretagandet,
              och precis som Jan Björklund tidigare beskrev har en del beslut
              som har tagits under den första tiden varit tuffa. De har mött
              motstånd. Men vi tror att det som är rätt att göra bör vi också
              göra. Det ger effekt och resultat. Det ger möjlighet att genomföra
              välfärdssatsningar som kommer dem till del som har de allra minsta
              marginalerna.
            </seg>
            <seg n="7356ad95">
              Herr talman! När det gäller tandvårdsreformen är det bara att
              säga till Socialdemokraterna: Varsågod och skölj!
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="63792708">
            Anf. 58 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-15" n="4aa9e63f">
            <seg n="fc1ffaba">
              Herr talman! Jag tror att det finns ganska många löntagare som
              i stället känner att det Göran Hägglund har sagt de här två åren
              snarare har varit: Varsågod och svälj!
            </seg>
            <seg n="3af32599">
              Och det har inte varit ett helt trevligt besked.
            </seg>
            <seg n="39edc38c">
              Om man lyssnade noga jag försökte göra det hörde man att Göran
              Hägglund sade ungefär så här: Det finns risk om trygghetssystemen
              är för starka att de blir som hängmattor.
            </seg>
            <seg n="331420ae">
              Det tycker jag är ett väldigt cyniskt uttalande när vi nu diskuterar
              att ni är oerhört upprörda över att vårt besked är att vi ska
              försöka reparera systemen till 80 procent av inkomsten för de
              allra flesta. Är det en hängmatta? Jag tolkar en hängmatta så
              att det finns en massa människor som Göran Hägglund tror hellre
              lägger sig i mattan och tar det lugnt i stället för att försöka
              utbilda sig, försöka få en praktikplats, försöka få ett jobb.
              Så länge det inte går har man också rätten till trygghet som gör
              att man vågar ta de stegen.
            </seg>
            <seg n="0f4cd61c">
              80 procent till de allra flesta betyder att vi också tittar på
              taken i till exempel a-kassan, och då handlar det även om tjänstemännen,
              Göran Hägglund. Det handlar om sjuksköterskorna, lärarna, poliserna.
              Är det de som är höginkomsttagarna när Göran Hägglund ondgör sig
              över att vi socialdemokrater tycker att i ett generellt välfärdssystem
              måste breda grupper i samhället inte bara betala till välfärden
              utan också kunna få del av den när man behöver? Det är min fråga.
            </seg>
          </u>
          <note type="speaker" n="7d1cc889">
            Anf. 59 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-3" n="3ac8689b">
            <seg n="9746ad1b">
              Herr talman! Alla som ägnat sig åt politik, vilket Mona Sahlin
              gjort i många år, vet att det ständigt måste ske en avvägning
              mellan det som är enskilda personers eget ansvar och det som är
              politikens roll.
            </seg>
            <seg n="09b19ada">
              Jag tror att det finns människor som, om vi får lika ersättning
              vare sig vi arbetar eller inte, väljer att inte arbeta. Jag tycker
              att det är bra att det lönar sig att arbeta. Därför tar vi viktiga
              steg genom de jobbskatteavdrag som införts, vilket gör att det
              lönar sig mer att arbeta. Det är en drivkraft som gör att fler
              människor kommer i arbete, och med fler människor i arbete kan
              vi skapa trygga trygghetssystem.
            </seg>
            <seg n="0e00bcc2">
              Det finns en risk om vi höjer ersättningarna för mycket, och
              det inte finns ett mått av självrisk, att vi inte får system som
              håller över tiden. Det har varit en socialdemokratisk politik
              att det ska finnas ett mått av självrisk, att vi ska fördela pengar
              på sådant sätt att de i första hand kommer dem till del som har
              de lägre inkomsterna. När Socialdemokraterna säger att de vill
              använda pengar till att höja ersättningen för dem som har väldigt
              höga inkomster är det en fråga om prioritering.
            </seg>
            <seg n="3d755ddd">
              När vi säger att vi vill sänka skatten för dem med de små marginalerna,
              de låga inkomsterna, väljer Mona Sahlin och hennes partikamrater
              att höja ersättningen för dem som har de högre inkomsterna. Det
              tycker jag är fel prioritering. Jag respekterar den, men jag tror
              inte att det är det som många hade förväntat sig av socialdemokratin.
            </seg>
          </u>
          <note type="speaker" n="493fe34f">
            Anf. 60 MONA SAHLIN (s) replik:
          </note>
          <u who="mona_sahlin_fba046" xml:id="i-513dbe71b4203b4f-16" n="4aa9e63f">
            <seg n="470407f8">
              Herr talman! I min värld ingår arbetslinjen som en viktig del
              i politiken. Arbetslinjen betyder för mig att individen ska ha
              rättigheter och att individen ska göra sin plikt. Men där ingår
              också att samhället har rättigheter och måste göra sin plikt.
            </seg>
            <seg n="a608b407">
              Om Göran Hägglund menar allvar med det han säger är det tydligen
              för mycket att även TCO-medlemmar och Sacomedlemmar, som också
              förlorar jobbet, som också ibland blir sjuka, som också ibland
              behöver ompröva sin utbildning för att kunna få en chans till,
              får 80 procent. Då är 80 procent för mycket. Där går tydligen
              gränsen för när människor hellre stannar hemma med bidrag än försöker
              göra sin plikt. Jag tror inte att det är så. Jag tror att samhället
              tjänar på att inte bara de med de låga inkomsterna utan de många
              breda grupperna känner att de både betalar skatt och får någonting
              tillbaka när även samhället gör sin plikt.
            </seg>
            <seg n="f53b7669">
              Dessutom är det, som Göran Hägglund sade, alltid fråga om ett
              val i politiken beträffande vilka man ska satsa på. Det är uppenbarligen
              de med de höga inkomsterna som behöver mer pengar i form av skattesänkningar
              för att göra sin plikt och jobba mer, medan de med de riktigt
              låga inkomsterna ska ha sänkta nivåer och mindre på bankomatkvittot
              för att de ska göra sin plikt. Jag har inte den människosynen,
              och jag tror inte att det gör att Sverige växer sig starkare.
            </seg>
            <seg n="9d18fbf4">
              Hur kan det med det resonemanget bli naturligt, Göran Hägglund,
              att sänka skatten för dem som jobbar men inte för dem som har
              jobbat, nämligen pensionärerna? Hur kan man, med Göran Hägglunds
              sätt att resonera, försvara att pensionen inte ska ses som uppskjuten
              lön och betraktas på samma sätt? Det är ett svek, tycker jag,
              mot landets pensionärer.
            </seg>
          </u>
          <note type="speaker" n="9841f958">
            Anf. 61 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-4" n="3ac8689b">
            <seg n="3efc0e6f">
              Herr talman! Då tycker jag att Mona Sahlin ska gå hem och läsa
              Socialdemokraternas egen motion och se hur Socialdemokraternas
              skattepolitik gentemot pensionärerna ser ut. Där behandlas inte
              pensionärer, även om Mona Sahlin nu vill ge intryck av det, på
              samma sätt som löntagare.
            </seg>
            <seg n="0914aeb3">
              Vi tog över i en situation när väldigt många människor var arbetslösa.
              Vi hade en för låg sysselsättning. En av våra viktigaste uppgifter
              har varit att återupprätta en situation där fler människor har
              ett arbete att gå till och där inkomsterna ökar; det handlar om
              att förbättra för människor som har det svårt.
            </seg>
            <seg n="aa513a20">
              Mona Sahlin frågar: Är det för mycket att höja ersättningen för
              dem som tjänar mycket? Nej, det är en fråga om val. Jag skulle
              gärna höja ersättningen för dem som tjänar mycket, men i valet
              om resurserna använder jag hellre resurserna till att sänka skatten
              för dem med låga inkomster än till att höja ersättningen för dem
              som inte jobbar men har höga inkomster. Den prioriteringen tycker
              jag ska vara glasklar.
            </seg>
          </u>
          <note type="speaker" n="f6cb5fc1">
            Anf. 62 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-6" n="22b301b1">
            <seg n="e9a6e3b1">
              Herr talman! Det är sannerligen ett val, Göran Hägglund. Ni har
              tagit bort förmögenhetsskatten. På det fick Fredrik Lundberg,
              byggherren, 40 miljoner kronor mer om året i sin plånbok. Samtidigt
              har ni fattat beslut om att försämra sjukförsäkringen. Ett av
              besluten är att ni inför en sänkt ersättningsnivå efter 364 dagar
              med sjukpenning, från 80 till 75 procent, men eftersom ni redan
              ändrat beräkningsgrunden innebär det egentligen en sänkning från
              77 ½ till 72 ½ procent.
            </seg>
            <seg n="a26b8764">
              För en kvinnlig LO-medlem med en genomsnittslön på 17 000 per
              månad för heltidsarbete innebär det en sänkning från 13 600 per
              månad till 12 340 per månad, alltså minus 1 300 kronor. För en
              löntagare med en månadslön på 23 000 innebär det en sänkning,
              när man varit sjuk i mer än tolv månader, från 18 400 per månad
              till 16 698 per månad. Det är en minskning med 1 700 kronor i
              månaden.
            </seg>
            <seg n="6438231d">
              Samtidigt har ni infört en diagnosbaserad sjukpenning så att
              vissa diagnoser ska berättiga till högre ersättning än andra.
              Cancersjuka måste särskilt ansöka om att få fortsatt hög ersättning
              efter ett år, annars får de automatiskt sänkt ersättning. Hjärtsjuka,
              däremot, får automatiskt sänkt ersättning, för de uppfyller inte
              kraven för synnerliga skäl. Detta är ett sätt att spara pengar.
              Det är alltså ett val ni gjort.
            </seg>
            <seg n="c5e92379">
              Ni sparar pengar på arbetslöshetsförsäkringen, arbetsmarknadspolitiken
              och sjukförsäkringen, och det finansierar skattesänkningar. Samtidigt
              ska Göran Hägglunds lön öka med 4 000 i månaden. Vem behöver pengarna
              bäst, Göran Hägglund? Är det den hjärtsjuke efter tolv månader
              eller Göran Hägglund och Fredrik Lundberg, byggherren som får
              40 miljoner mer om året?
            </seg>
          </u>
          <note type="speaker" n="5edc462a">
            Anf. 63 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-5" n="3ac8689b">
            <seg n="82ba8088">
              Herr talman! Kunde man dela ut ett pris i demagogi i kammaren
              i dag skulle det utan tvekan gå till Lars Ohly.
            </seg>
            <seg n="3c13e04b">
              Jag skulle vilja säga att skiljelinjen i svensk politik när det
              gäller just de frågor som Lars Ohly tar upp går mellan å ena sidan
              dem som passivt år efter år suttit och åsett hur människor hamnat
              i långvarig sjukskrivning och så småningom förtidspensionering.
              De koncentrerar sig väldigt mycket på ersättningsnivåerna.
            </seg>
            <seg n="04cda8e9">
              Å andra sidan har vi en regering som säger att det inte är acceptabelt.
              Vi kan inte ha en situation där människor som är 2030 år gamla
              stämplas ut för livet och inte är välkomna på arbetsmarknaden.
              Vi måste se till att människor får möjlighet till rehabilitering.
              Regeringens hela politik går ut på att inte med armarna i kors
              avvakta utan snabbt ta tag i den person som riskerar att hamna
              utanför, se till att personen i fråga får möjlighet till rehabilitering
              och kan komma tillbaka.
            </seg>
            <seg n="53b9b56c">
              Det viktigaste är inte ersättningsnivåerna. Det viktigaste är
              att ge möjligheten. Sedan ska alla förstås ha en trygghet att
              luta sig mot. Det ska gå att leva på de ersättningar man får om
              man inte kan arbeta. Fokus måste förflyttas från att vänta ut
              människor så att de hamnar i förtidspensionering till att sätta
              in åtgärder så att människor kommer tillbaka i arbete.
            </seg>
          </u>
          <note type="speaker" n="7d2411b9">
            Anf. 64 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-7" n="22b301b1">
            <seg n="8e75834b">
              Herr talman! När beslutet om sjukförsäkringen fattades var det
              många som sade att tidsgränserna är för snäva. Det försvagar anställningsskyddet.
              Reglerna är för krångliga. Det medför ett ökat behov av försörjningsstöd.
              De ekonomiska skillnaderna mellan män och kvinnor kommer att öka.
            </seg>
            <seg n="ccb8ddb7">
              Till och med borgerliga kommuner var kritiska. Kristdemokraternas
              lokalavdelning i Ulricehamn skrev följande: Ett stort antal människor
              kommer att hamna utanför vårt trygghetssystem. Man kan inte vara
              så blåögd att tro att det är endast ett få antal människor som
              detta kommer att beröra. Det finns ett antal sjukdomar som varar
              över tid men där arbetsförmågan ej är varaktigt nedsatt så man
              uppfyller kravet för permanent ersättning. Vi kan ej förstå hur
              detta synsätt är förenligt med kristdemokratisk politik att värna
              den lilla människan.
            </seg>
            <seg n="e536604e">
              Sveriges Kommuner och Landsting säger att 12 procent kommer att
              få gå över från sjukersättning till socialbidrag. Man kan fråga
              sig: Blir man friskare för att man blir fattigare, Göran Hägglund?
              Eller är det här bara ett uttryck för den politik som ni har fört
              sedan valet? Det ska löna sig att vara rik och frisk. Det ska
              kosta att vara sjuk och fattig.
            </seg>
          </u>
          <note type="speaker" n="d2dc7772">
            Anf. 65 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-6" n="3ac8689b">
            <seg n="ea606126">
              Herr talman! Som jag tidigare sade går skiljelinjen mellan dem
              som under en lång följd av år har stått med armarna i kors och
              sett människor hamna i livsvarigt utanförskap genom förtidspensionering
              och den regering som steg för steg verkar för att lägga fram förslag
              som innebär att människor får möjlighet att komma tillbaka. Det
              är respekt för enskilda människor, och det är stöd till människor
              att komma tillbaka. Det är det som är regeringens inriktning.
            </seg>
            <seg n="f2a2165e">
              Lars Ohly tar också upp frågor om skattesänkningar. Han säger:
              Ni sparar på arbetsmarknadspolitiken och genomför skattesänkningar.
              Ja, vi genomför skattesänkningar för vanligt folk. Det leder till
              att fler människor kommer i arbete. Med fler människor i arbete
              får vi mer resurser att fördela. Här har under debatten redovisats
              att ytterligare 60 00090 000 personer har kommit i arbete, personer
              som inte hade kommit i arbete med er politik. Det betyder jättemycket
              för de personerna, men också för vilka resurser vi har att fördela,
              Lars Ohly.
            </seg>
          </u>
          <note type="speaker" n="ada1aede">
            Anf. 66 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-6" n="3bb107e8">
            <seg n="e370f573">
              Herr talman! Det pågår en diskussion om ersättningsnivåerna i
              trygghetssystemen. Detta vill Göran Hägglund gärna diskutera.
              Sedan finns det en annan diskussion, som handlar om att vi får
              fler och fler som står helt utanför trygghetssystemen. Jag tycker
              att det är den mest oroande utvecklingen i samhället i dag. Under
              denna mandatperiod, som det bara har gått två år av och då ni
              haft makten, har en halv miljon människor hoppat av a-kassan eller
              tvingats ut ur a-kassan. Vi hade redan tidigare en miljon som
              var utanför, men nu är det efter bara två år en och en halv miljon
              som står utanför systemen.
            </seg>
            <seg n="396e1b7b">
              Det pågår en liknande förändring när det gäller sjukförsäkringen.
              De regler och förändringar som ni inför gör att en stor grupp
              människor hamnar helt utanför och tvingas gå in i socialbidragssystem
              i stället, gå till kommunernas socialkontor och be om pengar för
              att klara mat för dagen, hyra och sådana saker. Jag tycker att
              det här är en väldigt farlig utveckling. Under nästa lågkonjunktur,
              när så många människor kommer att vara utanför trygghetssystemen,
              kan det drabba och slå väldigt hårt.
            </seg>
            <seg n="7e068403">
              Jag kan säga som Alf Svensson, som går här bakom. Han sade: Ni
              bedriver en hjärtlös politik. Jag håller med om det. Det känns
              som att ni bedriver en politik som är känslokall och hård mot
              människor som är ganska svaga och utsatta. Fler och fler hamnar
              utanför de här systemen.
            </seg>
            <seg n="082a1f7d">
              Varför är det bra för Sverige och människorna i landet att fler
              och fler människor blir otrygga och rädda? Varför är det en bra
              politik?
            </seg>
          </u>
          <note type="speaker" n="cd995de4">
            Anf. 67 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-7" n="3ac8689b">
            <seg n="bfd0f5d8">
              Herr talman! Det är inte bra om människor blir oroliga, ängsliga,
              rädda och så vidare. Tvärtom är det naturligtvis så att vår politik
              syftar till att människor ska ha ett arbete att gå till och att
              det ska finnas en trygghet i den egna försörjningen.
            </seg>
            <seg n="92896552">
              Jag ser naturligtvis med oro på en situation där allt fler människor
              väljer att inte vara medlemmar i a-kassan. Det finns skäl att
              vara bekymrad över det. Därför funderar regeringen på möjligheter
              att göra a-kassan obligatorisk. Det här vet jag att Peter Eriksson
              och hans parti har funderingar om. Det är en svår fråga, men en
              fråga som är väl värd att diskutera.
            </seg>
            <seg n="40174da8">
              Peter Eriksson säger att det sker en liknande utveckling när
              det gäller sjukförsäkringen. Det håller jag inte med om. Tvärtom
              är det så att sjukförsäkringen i grunden är en väldigt stabil
              och trygg försäkring.
            </seg>
            <seg n="9ccd4f11">
              Men de problem som har rått under många år är att det har funnits
              för mycket av passivitet. Det har inte funnits rehabilitering
              som har erbjudits de personer som har hamnat snett på något sätt.
              Vi vet att om det är så att någon är sjukskriven en månad eller
              längre ökar dramatiskt riskerna för att personen hamnar i förtidspensionering.
              Därför är snabba insatser av avgörande betydelse.
            </seg>
            <seg n="5e1c55e8">
              Det är grunden till regeringens resoluta agerande på det här
              området för att få snabbare insatser för att hjälpa människor
              tillbaka på banan. Det är inte medmänskligt att sitta med armarna
              i kors. Där har Peter Eriksson ett delansvar genom samarbetet
              och de budgetar han tillsammans med Socialdemokraterna har lagt
              fram år efter år. Vi har tyvärr sett massor av människor strömma
              ut i förtidspensionering.
            </seg>
          </u>
          <note type="speaker" n="8e6da3e3">
            Anf. 68 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-7" n="3bb107e8">
            <seg n="bad044e5">
              Herr talman! Jag ställde frågan varför det är bra att vi får
              fler och fler människor utanför a-kassan. Det är ett trygghetssystem.
              Varför är det bra att fler och fler blir otrygga och hamnar utanför
              sjukförsäkringssystemen?
            </seg>
            <seg n="9c2db1dd">
              Det beslut ni fattade här i kammaren förra veckan innebär en
              utsortering från sjukförsäkringen. Sveriges Kommuner och Landsting
              säger samfällt att det här kommer att leda till att betydligt
              fler människor kommer att söka socialbidrag för att klara sin
              försörjning. Också Försäkringskassan har entydiga sådana siffror.
              Det här kommer att leda till att fler människor hamnar utanför
              trygghetssystemen. Varför är det bra med fler otrygga människor?
              Jag tycker inte att du har svarat på det.
            </seg>
          </u>
          <note type="speaker" n="89bb9d68">
            Anf. 69 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-8" n="3ac8689b">
            <seg n="16a8cbab">
              Herr talman! Jag försökte ge svaret att det inte är bra med fler
              otrygga människor. Regeringens ambition är inte att fler människor
              ska bli otrygga, utan tvärtom att fler människor kan känna trygghet
              i sin tillvaro. Men trygghet är inte att hålla fast vid det som
              inte har fungerat, som Peter Eriksson lär göra.
            </seg>
            <seg n="2f07decb">
              När kammaren debatterade detta förra veckan var Peter Erikssons
              parti, Lars Ohlys parti och Mona Sahlins parti de som röstade
              emot. Men man hade inget alternativt förslag. Man röstade emot
              förändringar av ett system som uppenbart inte fungerar, som sorterar
              ut människor och placerar människor i förtidspension livet ut.
              Det är inte människovärdigt.
            </seg>
            <seg n="6b4584a0">
              Därför har vi sagt att vi bör förändra det här. Vi har lagt fram
              några förslag, och det kommer ytterligare förslag som siktar på
              att ge människor stöd tidigt för att man ska kunna komma tillbaka.
              En del kommer inte att kunna komma tillbaka, och de ska ha naturligtvis
              ha trygga system att luta sig mot för sin försörjning.
            </seg>
            <seg n="43c17cef">
              (Applåder)
            </seg>
          </u>
          <note type="speaker" n="45f3c85b">
            Anf. 70 LARS OHLY (v):
          </note>
          <u who="lars_ohly_b0c789" xml:id="i-15c55185a4ad63cc-8" n="22b301b1">
            <seg n="3b58bed3">
              Herr talman! Vi står inför tre stora utmaningar som måste hanteras.
            </seg>
            <seg n="b059ab6b">
              Den första handlar om klimatproblemen, och det är också den största
              utmaningen, därför att om vi inte klarar av att bemöta den globala
              uppvärmningen med en politik för hållbar utveckling kommer alla
              andra politiska frågor att hamna i slagskugga. För att klara det
              krävs det storskaliga satsningar på ny energi- och miljöteknik
              och på att utveckla de förnybara energiformerna.
            </seg>
            <seg n="1c72db45">
              Det bästa med det är att många av dem finns. Nu krävs det stora
              satsningar på forskning, utveckling och produktion av solvärme,
              biobränsle, vindkraft och vågkraft, som jag tror på mycket inför
              framtiden som en hållbar energikälla, men också för att utveckla
              nya bränslen, för att inte driva motorer på gammalt sätt med bensin
              och diesel utan i stället utveckla biogasen, etanolet, vätgasen
              och elhybriderna.
            </seg>
            <seg n="4019ffe6">
              Det krävs också en minskad biltrafik och att man inte låser sig
              vid de gamla transportlösningarna. Trängselavgifter kan vara ett
              sätt att styra trafiken. Men det kan också handla om att bygga
              ut kollektivtrafiken, att göra det billigare att använda kollektivtrafiken
              och att införa en klimattaxa som gör att människor kan välja bussen,
              pendeltåget, spårvagnen eller tunnelbanan i stället för bilen
              och dessutom tjäna pengar på det.
            </seg>
            <seg n="3e7e31b3">
              Vi behöver också storskaliga satsningar på järnvägar. Vi behöver
              bygga om Sverige, så att vi kan föra över gods- och persontrafik
              från väg till järnväg. Vi behöver en massiv ny järnvägssatsning.
              För att klara det har vi i Vänsterpartiet föreslagit en investeringsbudget
              som inte ligger under utgiftstaken och därmed inte konkurrerar
              med sjukersättningar, kommunpengar eller försvarsbudgeten, utan
              där vi tar kostnader som är långsiktiga genom att skriva av dem
              under ett antal år. Så gör varje kommun. Så gör varje stort företag.
              Så borde också staten göra för att inte lämna över en miljöskuld
              till framtida generationer.
            </seg>
            <seg n="44f1c793">
              De marknadslösningar som ibland förespråkas är oftast kortsiktiga.
              De leder till motsatsen till en hållbar utveckling. De utgår ofta
              från att man kortsiktigt ska få lönsamhet och tjäna pengar på
              satsningar som av sin natur måste vara långsiktiga. Därför behövs
              också en långsiktigt hållbar politik.
            </seg>
            <seg n="842d978d">
              Det behövs en politik som ser problemen i ett tidsperspektiv
              som inte handlar om en mandatperiod eller några få år. Jag är
              ganska glad för att Klimatberedningen i så stor utsträckning var
              överens både om analysen och till viss del om målsättningarna.
              Men tyvärr ser jag ingenting av politiska förslag för att förverkliga
              Klimatberedningens förslag.
            </seg>
            <seg n="6be85bcc">
              Det är det största och första problemet. Det andra handlar om
              att hålla ihop samhället socialt, att skapa en rättvis fördelning
              så att vi människor känner att vi är medlemmar och medborgare
              i samma samhälle och att samhället inte tillåts dras isär så att
              de sociala konflikterna ökar.
            </seg>
            <seg n="cada470a">
              Det får inte vara så som det verkar vara med den här regeringens
              politik att det ska löna sig att vara rik och frisk och kosta
              att vara sjuk och fattig. Man brukar kalla det för tuffa beslut.
              Jan Björklund gjorde det i talarstolen: Vi har tagit en del tuffa
              beslut. Det är inte tufft att slå på sjuka och arbetslösa. Det
              är inte ett dugg tufft att försämra för dem som har minst. Det
              är bara hjärtlöst och cyniskt.
            </seg>
            <seg n="686dd27d">
              Samtidigt har ni sänkt skatterna. Ni har tagit bort förmögenhetsskatten.
              Det var de mest förmögna som betalade den, vilket hörs på namnet.
              Fredrik Lundberg fick 40 miljoner mer om året. Det tyckte ni var
              en viktig reform att byggmästaren som hör till Sveriges rikaste
              personer fick 40 miljoner mer att hantera varje år. Det har man
              råd med.
            </seg>
            <seg n="f98da9e7">
              Ni har tagit bort fastighetsskatten och ersatt den med en avgift.
              Det gör att merparten av villaägarna i stora delar av Sverige
              har fått högre avgift än vad de tidigare betalade i skatt. Vinnarna
              är de med de mest lyxiga villorna i de mest attraktiva områdena,
              det vill säga de rikaste.
            </seg>
            <seg n="f538d0f8">
              Ni har sänkt inkomstskatterna på ett sätt som har gjort att två
              tredjedelar av skattesänkningen har gått till den tredjedel som
              tjänar mest. Göran Hägglund säger att det är skattesänkningar
              för låginkomsttagare. Även den lågavlönade har fått en liten skattesänkning.
              Det ska man använda för att dölja det faktum att de som har fått
              de största inkomstskattesänkningarna är människor med inkomster
              i likhet med regeringens medlemmar. De ökar nu sina löner från
              101 000 kronor i månaden till 105 000 kronor i månaden.
            </seg>
            <seg n="bd8f27c2">
              Pensionärer och studerande har inte fått någonting. Det är inga
              skattesänkningar och inga förbättringar av villkoren. Arbetslösa
              och sjuka har fått det sämre. De som tvingas till försörjningsstöd,
              samhällets yttersta garanti för att man ska klara sig, har till
              exempel i det borgerligt styrda Helsingfors inte rätten till ett
              månadskort på kollektivtrafiken. De ska tvingas gå in till stan
              om de ska söka jobb. Så ser fördelningspolitiken ut. Samhället
              dras isär, solidariteten rämnar och tilliten till det gemensamma
              försvinner.
            </seg>
            <seg n="6f802991">
              Jag tycker att det är en politik som satsar på parasiterna i
              samhället. Det är de fläskkotlettfrisyrmänniskor på Stureplan
              eller i Båstad på somrarna som köper champagne för att spruta
              över varandra som jublar över en ansvarslös ekonomiska politik.
              Det är ansvarslöst att inte hålla ihop samhället. Det är ansvarslöst
              att inte bekämpa orättvisor.
            </seg>
            <seg n="2f6451b5">
              Samtidigt har kvinnors löner inte höjts. Kvinnors villkor har
              försämrats. När jag tog en replik på Jan Björklund sade jag: Ni
              har infört vårdnadsbidrag. Ni har försämrat socialförsäkringarna.
              Ni har inte ställt er bakom att höja kvinnors löner. Ni har skrotat
              förslaget om rätten till heltid. Ni vill inte att kvinnor ska
              har rätten att stämpla upp till heltid ifall de är påtvingande
              deltid. Ni har försämrat sjukskrivningsregler så att kvinnor missgynnats.
              Ni har ökat otryggheten. Ni har sänkt skatter så att män gynnas
              mest.
            </seg>
            <seg n="2d653f91">
              Björklund vägrade att svara. Han sade i stället: Ni i Vänsterpartiet
              hycklade när Kommunal gick ut i konflikt. Det är en lögn, Jan
              Björklund. Du kan få ta replik på mig nu och erkänna att du ljög
              eftersom du inte hade något svar. Du kunde inte svara. Du sade
              dessutom när du tog replik på Mona Sahlin: Replikerna är till
              för att replikörerna ska få ställa frågor och få svar på sina
              frågor. Men när jag ställde en fråga bemötte du den med en lögn
              och sade inte ett ljud om den antifeministiska politik som regeringen
              för. Du har nu chansen. Ta en replik på mig och berätta vad du
              egentligen menar.
            </seg>
            <seg n="53f9db80">
              Den tredje utmaningen handlar om att återupprätta tilltron att
              det är möjligt att förändra och att demokratin faktiskt betyder
              någonting i vårt samhälle. Vi vet att valdeltagandet har minskat
              bland dem som behöver demokratin mest. Men det ligger fortsatt
              högt bland de välutbildade och högavlönade.
            </seg>
            <seg n="0d5b4a01">
              Makten har på flera områden flyttat från de folkvalda, de som
              är utsedda genom demokratiska val och som man kan välja eller
              välja bort. Den har gått till privata kapitalägare som tar över
              verksamheter och därmed också makten över besluten. Den makt som
              vi genom vår rösträtt minskar lite grann. Vi får lite mindre att
              säga till om för varje avreglering, privatisering och utförsäljning.
            </seg>
            <seg n="676e91b2">
              Det heter populärt avknoppningar. Det sker till exempel i Täby
              där man säljer Tibble gymnasium till en lärare och en rektor för
              en fjärdedel av marknadsvärdet. De anses av Statskontoret olagliga.
              Men så dogmatiska är de så kallade nya moderaterna att de genomför
              sådana privatiseringar oavsett om de är lagliga eller inte bara
              för att minska demokratins omfattning.
            </seg>
            <seg n="8972449f">
              När marknaden tar över blir alltid lösningarna mindre demokratiska.
              Dessutom flyttar makt från Sveriges folkvalda riksdag till Europeiska
              unionens domstol. Vi är medlemmar i en union där denna domstol
              har makt inte bara över svensk lagstiftning i allmänhet utan också
              över svensk grundlag.
            </seg>
            <seg n="16c49dc6">
              Det gör att kollektivavtal och konflikträtt numera ifrågasätts
              och hotas. Det är naturligtvis en demokratifråga att man inte
              ska tvingas att sälja sitt arbete till så låg lön att man knappt
              kan försörja sig. Man ska i värsta fall ha möjligheten att också
              strejka för att få goda arbetsvillkor och bra löner.
            </seg>
            <seg n="de134fb0">
              Därför är uppgiften att återupprätta tilltron till politiken
              som förändringsverktyg en helt nödvändig uppgift. Demokratin får
              inte bara bli en fråga om att rösta i allmänna val. Det är en
              nödvändig men inte tillräcklig förutsättning. Det räcker inte
              om vi väljer våra företrädare och det enda de har rätt att besluta
              om är färgen på gardinerna här på Helgeandsholmen. Demokratin
              måste också ha ett innehåll. De vi väljer måste kunna stå för
              en förändrad politik.
            </seg>
            <seg n="5efdf391">
              Ni verkar trivas väldigt bra som opposition. Ni vann valet. I
              replik efter replik låter det som att det är vi som har ansvaret.
              Det är oppositionen som är ansvarig för allting. Det verkar som
              ni helst av allt skulle vilja vara i opposition. Därför ska jag
              lova att jag kommer att göra allt för ni ska få bli i opposition
              så fort som möjligt och senast i valet år 2010.
            </seg>
          </u>
          <note type="speaker" n="45d5a760">
            Anf. 71 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-9" n="cb673ef0">
            <seg n="16284844">
              Herr talman! Jag kan meddela Lars Ohly att vi trivs också i regeringen
              och det ännu bättre än i opposition.
            </seg>
            <seg n="acf9d37f">
              Lars Ohly säger att det inte är tufft att förändra i sjukförsäkring
              och a-kassa. Är det tufft att sortera bort över en miljon människor
              till ett utanförskap som ni gjorde under er tid i ansvarig ställning?
            </seg>
            <seg n="b0c3254b">
              Var det tufft att 550 000 människor förtidspensionerades? Av
              dem prövades 80 procent aldrig för en återgång till arbetet. Var
              det tufft att nästan allihop som var långtidssjukskrivna aldrig
              fick någon rehabilitering?
            </seg>
            <seg n="c1423169">
              Var det tufft att ungdomar inte fick chans att komma in på arbetsmarknaden?
              Vi hade rekordarbetslöshet.
            </seg>
            <seg n="bb72c3dd">
              Om det är tufft att skapa det utanförskapet vill inte jag vara
              tuff. Det som var tufft var att alla de människor som hamnade
              i det utanförskapet inte fick någon hjälp.
            </seg>
            <seg n="3b17f763">
              Lars Ohly talade om feminism. Låt mig ta ett exempel när jag
              talar om detta. Du vill ju höja skatter. Det tycker du är bra.
            </seg>
            <seg n="f1f89e66">
              Lisa är nyutexaminerad sjuksköterska. Hon har fått sitt första
              jobb, ett vikariat med 22 000 kronor i lön. Det är ingångslönen
              innan skatt. Med vårt jobbavdrag får hon ungefär en tusenlapp
              mer i månaden att leva för. Med din och Vänsterpartiets politik
              kommer hon att få en tusenlapp mindre. Min fråga är: Varför ska
              låg- och medelinkomsttagarna betala världens högsta skatter?
            </seg>
            <seg n="4843cfbf">
              Lisas kolleger har precis strejkat. Det blev några hundralappar
              mer i månaden. Med din skattepolitik kommer hon att få höjd skatt
              efter avtalsförhandlingen. För Region Skåne som anställt henne
              kommer det också att blir dyrare eftersom du vill höja arbetsgivaravgifterna.
            </seg>
            <seg n="45cbce67">
              Kan du tala om för mig varför Vänsterpartiet tycker att det är
              solidariskt att höja skatten för dem som ska anställa alla dessa
              sjuksköterskor? Varför är det solidariskt att höja skatten för
              alla de undersköterskor, sjuksköterskor, lärare och andra som
              har de här lönerna?
            </seg>
          </u>
          <note type="speaker" n="3e3f8f1b">
            Anf. 72 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-9" n="22b301b1">
            <seg n="6ab2bd95">
              Herr talman! Nej, det är verkligen inte tufft att vare sig sänka
              ersättningar för sjuk- och arbetslösa, som ni konsekvent gör,
              att slå på dem som redan ligger eller att förvägra dem som behöver
              det rehabilitering. En av mina största invändningar mot det förslag
              som riksdagen antog den 4 juni är att ni lägger ansvaret på rehabilitering
              inte på samhället och inte på företagen utan enbart på individen.
              Därmed försämrar ni möjligheterna för människor att återgå i arbete.
            </seg>
            <seg n="5d9ccc64">
              Jag förstår inte hur man kan tro att någon blir friskare av att
              bli fattigare. Varför ska man få sänkt ersättning när man är långtidssjuk?
              Varför tycker Maud Olofsson att det är rimligt att den som går
              långtidssjuk ska få sänkta ersättningar medan Fredrik Lundberg
              med er politik får 40 miljoner kronor mer om året att spendera
              på vad han vill därför att ni har tagit bort förmögenhetsskatten?
            </seg>
            <seg n="339ff061">
              Det är inte heller tufft att ha otrygga anställningar på arbetsmarknaden.
              De ökar nu. Det är korttidsanställningarna, provanställningarna,
              behovsanställningarna och vikariatsanställningarna som ökar. De
              fasta tillsvidareanställningar som tidigare har varit legio och
              normala på arbetsmarknaden minskar relativt sett. Det är inte
              så tufft.
            </seg>
            <seg n="98cf5dbd">
              Det är inte så tufft för den som är ung och aldrig får en tillsvidareanställning,
              för då kan man inte få ett lån i banken. Man är inte betrodd.
              Man kan inte heller få ett hyreskontrakt därför att man inte har
              någon garanterad inkomst.
            </seg>
            <seg n="5babefd9">
              Ni sänker skatter, mest för dem som har mest. Det gäller även
              inkomstskatterna två tredjedelar till den tredjedel som tjänar
              mest. Så ser skattesänkningarna ut. Då försämrar ni samtidigt
              a-kassan och välfärden. Ni säger egentligen: Vi ska finansiera
              välfärd inte bara genom skatter utan genom att kvinnors låga löner
              ska cementeras. Kvinnor ska med sina låga löner betala för den
              välfärd som omfattar oss alla. Det är helt orimligt.
            </seg>
            <seg n="bf17b985">
              I stället för att håna sjuksköterskor och andra som gick ut i
              strejk och inte fick särskilt mycket för den strejken borde Maud
              Olofsson stödja alla dem som tycker att kvinnor ska ha bättre
              betalt i offentlig sektor.
            </seg>
          </u>
          <note type="speaker" n="67ecabaa">
            Anf. 73 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-1085c0dfcc2cc9e7-10" n="cb673ef0">
            <seg n="38503feb">
              Herr talman! Det man har kvar i plånboken i lön efter skatt är
              det man kan leva på; så fungerar det. När vi har sänkt skatten
              med runt tusenlappen för vanliga sjuksköterskor, vårdbiträden,
              lärare och många kvinnor i den offentliga sektorn har de 1 000
              kronor kvar att leva på tack vare vår skattesänkning.
            </seg>
            <seg n="3ad31427">
              Det är detta du vill ta bort, Lars Ohly. Då måste du tala om
              för de här yrkeskategorierna varför de ska ha 12 000 kronor mindre
              per år. Du måste tala om varför det är rimligt att höja skatten
              just för de låg- och medelinkomsttagare som vi har i landet. 75
              procent av inkomstskattesänkningen går till just dessa grupper.
              Det är ett fantastiskt bra förslag för de kvinnor som finns i
              den offentliga sektorn.
            </seg>
            <seg n="55376ab1">
              Lars Ohly pratar hånfullt om rehabilitering, rätten till vård
              och rätten till återgång till arbete. Det är det du gör. När du
              inte gjorde någonting åt det utanförskap som du själv var med
              och skapade var det ett hånfullt agerande mot alla dem som ville
              tillbaka. Vi gör något. Du blundade.
            </seg>
          </u>
          <note type="speaker" n="692dd1c8">
            Anf. 74 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-10" n="22b301b1">
            <seg n="ba4a770b">
              Herr talman! Göran Hägglund sade tidigare att det handlar om
              ett val man måste göra. Det är precis vad det handlar om. Maud
              Olofsson har valt att sänka skatten för de rikaste. Ni sänker
              dem allra mest för dem som äger de lyxigaste villorna i de attraktivaste
              områdena, som tidigare betalade förmögenhetsskatt och som dessutom
              har höga inkomster.
            </seg>
            <seg n="96816470">
              Där jublar man i dag. Där finns de här som har fläskkotlettfrisyr
              och som går på Stureplan och köper champagne och sprutar över
              varandra. Där finns de som tycker att livet leker.
            </seg>
            <seg n="a8b6fec3">
              Samtidigt försämrar ni ersättningsnivåerna för sjuka. Ni har
              försämrat ersättningsnivåer för arbetslösa. Ni tror att människor
              kommer att kunna återgå till arbete genom att bli fattigare. Det
              är möjligt att man till slut tvingas ta ett arbete för 10 000
              kronor i månaden därför att man inte har råd att vara arbetslös.
            </seg>
            <seg n="d6efda24">
              Med en ansvarsfull ekonomisk politik ser man till att finansiera
              välfärden genom att också höja skatterna där det behövs. Behoven
              ska styra. Men framför allt handlar det om att fördela om från
              rik till fattig och från män till kvinnor så att vi får ett samhälle
              som håller ihop.
            </seg>
          </u>
          <note type="speaker" n="e31cab61">
            Anf. 75 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-17" n="82ed0210">
            <seg n="ffd01344">
              Herr talman! Lars Ohly gör anspråk på att vilja bli minister
              i vänsteralternativet om olyckan är framme år 2010. Därför blir
              det viktigare än någonsin att verkligen granska vänsteralternativet
              olika politikområden, även dem ni själva inte vill prata så mycket
              om.
            </seg>
            <seg n="11c1f52e">
              På Vänsterpartiets kongress i söndags säger Lars Ohly: Vi är
              det parti i Sverige som alltid kommer att ta avstånd från brott
              mot mänskliga rättigheter. Det är ett intressant påstående för
              att komma från ledaren för Sveriges kommunistiska parti.
            </seg>
            <seg n="bd9888d9">
              Innan jag kommer in på dagspolitiken vill jag säga något om detta.
              Ert parti grundades 1917 för att dåtidens vänsterpartister var
              emot att Socialdemokraterna ville ha demokrati. Vänsterpartiet
              ville ha proletariatets diktatur i stället. Hela er historia är
              ett enda långt stöd till Stalin, Brezjnev och Honecker och allt
              vad det är.
            </seg>
            <seg n="a57a79f1">
              Men vi kan nöja oss med era ställningstaganden i år. Lars Ohly
              sitter i Ekots lördagsintervju den 12 april. Då får han möjlighet
              att utveckla sin syn på demokrati. Han får frågan om huruvida
              Venezuelas envåldshärskare Hugo Chávez är demokrat. Svaret från
              Lars Ohly är kort och gott: Ja, absolut. Sedan får han frågan
              om huruvida den nuvarande svenska regeringen är odemokratisk.
              På den frågan svarar Lars Ohly jakande.
            </seg>
            <seg n="6eef85a1">
              Ohly menar alltså att vi är odemokratiska medan Hugo Chávez är
              demokrat. Låt mig återge några citat från den årliga utgåvan från
              Freedom House. Det handlar om situationen i Venezuela.
            </seg>
            <seg n="3021cc5d">
              Man skriver: Chávez kontrollerar alla institutioner vilket gör
              oppositionens arbete onödigt. Nya lagar har införts som är mycket
              hårda mot journalister, och rättssystemet är mycket politiserat.
              Chávez har nära band med Kuba, Iran, Vitryssland och praktiskt
              taget alla kommunistiska diktaturer i världen. 400 människor dog
              i fängelserna i Venezuela förra året.
            </seg>
            <seg n="846017d2">
              Lars Ohly! Du påstår att Chávez är en större demokrat än den
              borgerliga svenska regeringen. Nu går du för långt. Be om ursäkt!
            </seg>
          </u>
          <note type="speaker" n="8f071c5f">
            Anf. 76 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-11" n="22b301b1">
            <seg n="5efaefee">
              Herr talman! Jag blir helt mållös. Jag har aldrig påstått något
              sådant, och därför finns det ingenting att be om ursäkt för. Det
              märkliga är att Jan Björklund förvränger sanningen i syfte att
              komma åt en politisk motståndare som han inte får grepp om.
            </seg>
            <seg n="cb5ad73c">
              Du kan inte svara på mina frågor. När jag begärde replik på dig
              ställde jag frågor. Varför vill du att man ska införa vårdnadsbidrag,
              försämra socialförsäkringarna, låta bli att höja kvinnors löner
              och på alla sätt föra en antifeministisk politik? Då svarade du
              med att ljuga. Du påstod att vi inte ställde upp för Kommunals
              konflikt om vårdbiträdenas löner. Det var en lögn, Jan Björklund.
              Ta tillbaka den lögnen nu! Säg att du ljög därför att du var trängd,
              så ska jag svara på din fråga.
            </seg>
            <seg n="7a53bba5">
              Hugo Chávez är ingen av mina favoriter. Han är vald, och han
              har gått igenom elva val och folkomröstningar. Han förlorade en
              folkomröstning. Om han hade varit en envåldshärskare kan man ju
              tycka att han sannolikt hade ogiltigförklarat den. Det gjorde
              han inte. Han accepterade resultatet. Han är därmed lika demokratiskt
              vald som Jan Björklund. Jag respekterar det svenska valresultatet
              lika mycket, och säger att Jan Björklund har all rätt att vara
              minister till dess att väljarna säger något annat förhoppningsvis
              senast i valet 2010.
            </seg>
            <seg n="ff1ecf25">
              Men fram till dess får vi dras med er. Då kan ni föra en mer
              eller mindre demokratisk politik. Att då underordna sig beslut
              som fattas någon annanstans än i Sveriges riksdag, till exempel
              i EU:s domstolar, att inte göra allting för att garantera den
              grundlagsskyddade konflikträtten, att inte se det som ett problem
              att man säljer ut verksamheter på ett sätt som överför makt från
              folkvalda politiker till dem som har makten genom sitt ägande
              är att föra en politik som åtminstone minskar demokratins omfattning.
              Det är ett problem.
            </seg>
            <seg n="3756d74f">
              Det är ett problem därför att människor inte kommer att kunna
              se demokratin som ett förändringsverktyg. Människor kommer inte
              att kunna se demokratin som en möjlig väg att nå fram till samhällsförändringar
              därför att demokratin fattar beslut om allt färre områden i vårt
              samhälle.
            </seg>
            <seg n="26a7e379">
              Det vill jag ändra på. Därmed är jag enligt Jan Björklund diktaturkramare.
              Det är häpnadsväckande.
            </seg>
          </u>
          <note type="speaker" n="9dad5101">
            Anf. 77 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-cf9969acf827aad7-18" n="82ed0210">
            <seg n="995ce1bf">
              Herr talman! Hugo Chávez är demokrat därför att han har vunnit
              elva val. Det var förklaringen från Lars Ohly. Jag kan berätta
              att Brezjnev vann alla val. Det gjorde Honecker också. Det har
              Fidel Castro också gjort. De har vunnit alla val de har ställt
              upp i; därför är de demokratiskt valda. Eller vad är det Lars
              Ohly försöker säga?
            </seg>
            <seg n="120956ab">
              Du har lika svårt som alla dina företrädare för att skilja mellan
              demokrati och diktatur. Det är hela sanningen. Ni slutade umgås
              med de östeuropeiska diktaturerna först när de inte längre existerade.
              Det gick inte att besöka dem längre. Ni slutade att åka på deras
              partikongresser när de inte längre arrangerades. Ni slutade att
              skicka hyllningstelegram till massmördarna i Östeuropa först när
              adressaterna hade upphört.
            </seg>
            <seg n="5bd6b079">
              Det är sanningen. Hela er 90-åriga historia är en enda lång uppvisning
              i stövelslickeri. Be om ursäkt, Lars Ohly!
            </seg>
          </u>
          <note type="speaker" n="076e50d9">
            Anf. 78 LARS OHLY (v) replik:
          </note>
          <u who="lars_ohly_b0c789" xml:id="i-15c55185a4ad63cc-12" n="22b301b1">
            <seg n="f2979195">
              Herr talman! När Jan Björklund begärde replik på Mona Sahlin
              sade han så här: Replikerna är till för att replikörerna ska få
              svar på sina frågor. Sedan begärde jag replik på Jan Björklund,
              och då vägrade du att svara. Då kom du med den lögn som du nu
              vägrar att ta tillbaka, nämligen lögnen om att vi inte i alla
              sammanhang ställde upp på Kommunals konflikt. Det var en lögn
              därför att du var trängd och inte klarade av diskussioner. Sådant
              händer, men då ska man be om ursäkt. Då ska man tala om att man
              hade fel och be om ursäkt för att man har tillgripit en lögn när
              man har varit illa ute.
            </seg>
            <seg n="1ca5f6b3">
              Den här regeringen är demokratiskt vald. Ni har också vunnit
              val, precis som Brezjnev och Honecker. Vad är det för jämförelse?
              Det är en larvig jämförelse. Ni är valda på ett demokratiskt sätt.
              Enligt Carterinstitutet är folkomröstningar och val i Venezuela
              oerhört demokratiska, framför allt för att vara på den latinamerikanska
              kontinenten. Då får man acceptera det. Det är inte alltid val
              går som man vill. Den som vinner har rätten att styra, men vi
              som inte vinner har också rätten att opponera. Den rätten fråntas
              vi om du vägrar att svara på frågor och om du vägrar att ge dig
              in i en politisk diskussion. Det är ansvarslöst, Jan Björklund.
            </seg>
          </u>
          <note type="speaker" n="f73a20e4">
            Anf. 79 PETER ERIKSSON (mp):
          </note>
          <u who="peter_eriksson_0f520e" xml:id="i-d2ea9ad27b8ec235-8" n="3bb107e8">
            <seg n="e3c512d9">
              Herr talman! Det är bättre att vara rik och frisk än fattig och
              sjuk, brukade mormor säga. Sällan har väl den gamla devisen stämt
              så väl in som i dag i Moderaternas Sverige 2008. Man har gjort
              det ännu bättre att vara rik och frisk och ännu tyngre och svårare
              att vara fattig, sjuk eller arbetslös. Är du stolt över detta,
              Fredrik Reinfeldt?
            </seg>
            <seg n="36861295">
              Snart är det två år sedan den moderatledda regeringen tillträdde.
              Jag tror att det är ytterst få som trodde att den borgerlighet
              som då gick till val på att man övertagit en socialdemokratisk
              dagordning snabbare och tydligare än någon annan borgerlig regering
              skulle genomföra så stora inkomstskillnader och få så många att
              hamna utanför välfärdssamhällets trygghetssystem.
            </seg>
            <seg n="ed7824ff">
              Fredrik Reinfeldt sade då att han ville få väljarnas mandat för
              att minska utanförskapet i Sverige. Väl vid makten har han tvingat
              ut ytterligare 500 000 människor från a-kassan. I dag är en och
              en halv miljon svenskar utanför. Många med mycket låga inkomster
              har känt sig tvingade att lämna sin egen trygghet därför att man
              inte har råd med de höjda avgifterna. Andra får inte längre vara
              med.
            </seg>
            <seg n="9be7a37d">
              Regeringens a-kassereform är ett stort misslyckande, konstaterade
              häromveckan det av regeringen själv tillsatta Finanspolitiska
              rådet. Risken är mycket stor för att vi i nästa lågkonjunktur
              får se tusentals människor som står helt utan försörjning köa
              utanför kommunernas socialkontor.
            </seg>
            <seg n="0f907934">
              I valrörelsen 2006 anklagade Fredrik Reinfeldt Göran Persson
              för att han jagade sjuka människor med omänskliga regler i Försäkringskassan.
              Då var det sant att reglerna skärptes, men det är inget mot de
              försämringar av sjukförsäkringen som sker i dag. Det är förändringar
              som enlig Sveriges Kommuner och Landsting leder till att 10 000
              fler köar för socialbidrag. Försäkringskassan räknar med att 40
              000 blir av med sin sjukersättning. I stället för en satsning
              på rehabilitering innebär de nya reglerna ett rent utsorteringssystem
              med fastställda tider för när var och en slås ut.
            </seg>
            <seg n="3794a911">
              De nya moderaterna skapar en ny klass av utslagna och ett samhälle
              där trygghet har ersatts av rädsla och bitterhet. Det handlar
              om stora skattesänkningar för dem som har det allra bäst, en klappjakt
              på sjuka och arbetslösa och en rasering av trygghetssystemet.
              Det är ingen vacker lista som uppenbarar sig när man samlar ihop
              vad borgarna verkligen har prioriterat de första två åren under
              regeringen Reinfeldt. Ni är färd med att skapa ett samhälle med
              otrygga och rädda människor. Är ni stolta över det?
            </seg>
            <seg n="ad141972">
              Världen över ser vi i dag demonstrationer och oro över de skenande
              oljepriserna. Kraven handlar om att hälla mer bensin på brasan
              genom att sänka skatterna och öka subventionerna. Kina subventionerar
              redan i dag bensinen med mångmiljardbelopp från handelsöverskottet.
              Malaysia använder en tredjedel av sin statsbudget för att subventionera
              bensinpriset. I Sverige subventionerar vi flygtrafiken kraftigt.
              Trots att subventionerna i många länder redan tar en förfärande
              del av statsbudgeten och tränger ut vård, skola och annan grundläggande
              offentlig verksamhet ökar kraven. I Sverige kommer kraven på sänkta
              bensinskatter fram nu igen, men det är en vansinnig väg att gå.
            </seg>
            <seg n="c1440d87">
              Oljesubventionerna och för låga skatter på fossila bränslen är
              i själva verket ett av problemen och orsaken till de skenande
              oljepriserna. Det har lett till låg effektivitet för energianvändningen
              och en efterfrågan som är långt bortom vad som är hållbart.
            </seg>
            <seg n="14635fb1">
              I helgen träffade energiministrarna i världens rikaste länder.
              Öka utvinningen av olja, är G 8-ländernas budskap riktat till
              oljebolagen och oljeproducerande länder. Ändå har det aldrig i
              historien satsats så mycket pengar som nu för att få fram mer
              olja.
            </seg>
            <seg n="3c10bbb9">
              I går diskuterade världens ledare klimathotet. I dag tycks bristen
              på olja vara det stora problemet. Världen verkar ha blivit komplett
              galen. Olja är en ändlig resurs. Mer olja är naturligtvis ingen
              lösning. Det kommer i stället att förvärra problemen genom att
              vi sätter oss ännu djupare i beroende och sårbarhet.
            </seg>
            <seg n="5a46f166">
              I stället för att bygga ut kollektivtrafik och moderna järnvägar
              har regeringarna satsat på att subventionera bensin, diesel och
              flyg. I stället för att medvetet satsa på hållbara alternativ
              och energieffektivare transporter och produktion har man gjort
              det kortsiktigt enkla, och nu sitter man där med skägget i brevlådan
              och ropar på mer olja.
            </seg>
            <seg n="a51d6828">
              De extrema oljepriserna är ett resultat av en misslyckad och
              inkompetent politik, en galen och kortsiktig politik som hotar
              människor och en stor del av livet på jorden. Politiker och företag
              har under decennier vägrat inse att vi måste ställa om våra samhällen.
              Det är förklaringen, och de måste hållas ansvariga här hemma i
              Sverige liksom i andra länder. Det gäller företagsledare på Volvo
              Personvagnar och Saab som fortsätter att producera de mest bränsletörstiga
              bilarna i Europa. Det gäller politiska partier som Moderaterna
              som under alla år motsatt sig förändringar och omställningar av
              transport- och energisektorn. Det gäller politiker som Fredrik
              Reinfeldt och Anders Borg som ännu i dag vill bygga nya motorvägar
              men säger nej till att genomföra stora investeringar i nya järnvägar
              och kollektivtrafiken. Det gäller politiker som fortsätter att
              säga att det är någon annan som ska göra jobbet och bygga om och
              ändra livsstil, någon annan någon annanstans.
            </seg>
            <seg n="76c612ae">
              Det är nu vi behöver ett ledarskap som tar ansvar och vågar fatta
              tuffa beslut.
            </seg>
            <seg n="e64ec81a">
              Jag ser tyvärr inga demonstrationer mot klimatförändringarna.
              De som drabbas av översvämningar och orkaner demonstrerar inte
              sin vrede mot regeringarna. De utblottade överlevande i Burma
              ställer inte, likt långtradarchaufförerna i Frankrike, till med
              trafikkaos för att visa sitt missnöje. Våra barnbarn syns inte
              i några demonstrationståg. Mänsklighetens tragedi ligger kanske
              i att så många är beredda att kämpa för sin konsumtion i dag men
              så få för goda livsförutsättningar i morgon.
            </seg>
            <seg n="579def7f">
              Den svenska regeringen borde säga nej till oljeutvinningen i
              Östersjön och ta initiativ till ett avtal för att skydda Arktis
              och begränsa exploateringen av olja och gas där. Gör inte Nordpolen
              till ett nytt Mellanöstern! De redan kända tillgångarna på olja
              räcker till för att förstöra och förändra livsförutsättningarna
              på planeten jorden. Vi behöver inte en enda droppe till.
            </seg>
            <seg n="863497f8">
              För en vecka sedan presenterade ITPS, Institutet för tillväxtpolitiska
              studier, en rapport om hur vi ska klara av klimatfrågan och en
              bra ekonomi. Den var mycket intressant. Deras studier visar att
              det inte alls kommer att gå bra om man förlitar sig på enbart
              utsläppssystem och höjda skatter. Man vinner inte heller något
              på att satsa i andra länder. Det är lika dyrt att minska utsläppen
              i fattiga som i rika länder. Det krävs därför storskaliga satsningarna
              i Sverige på hållbara transporter i känd teknik och i ny teknik
              om vi ska lyckas.
            </seg>
            <seg n="9932f89d">
              I Sverige är det transporterna som utgör det stora klimatproblemet.
              De omställningar och investeringar som krävs för att minska utsläppen
              i den sektorn kan inte göras någon annanstans. Hälften av person-
              och godstransporterna med bil på väg behöver enligt ITPS flyttas
              över till kollektivtrafik och järnvägar.
            </seg>
            <seg n="37397748">
              En viktig fråga är hur vi budgetmässigt ska klara av de stora
              investeringar som krävs de närmaste åren. Vi i Miljöpartiet anser
              att läget kräver extraordinära insatser. Redan i dag är det fullt
              på spåren. Den 50-procentiga ökningen av kapaciteten som Klimatberedningen
              talat om räcker därför inte alls. Vi behöver minst en dubblering
              av järnvägskapaciteten i Sverige. Banverket bedömer kostnaden
              för höghastighetsbanorna till mellan 100 och 150 miljarder kronor.
              Det skulle skapa utrymme för mer gods på stamnäten, men det krävs
              en lång rad andra investeringar också. För att inte alla projekt
              ska stoppas kräver vi en särskild investeringsplan för höghastighetsbanorna.
              Vi föreslår därför att satsningen på snabbtåg i form av Götalandsbanan
              och Europakorridoren genomförs vid sidan av övriga investeringsplaner
              och också med en annan finansiering om det är nödvändigt.
            </seg>
            <seg n="144e0675">
              Sverige är redan långt efter många av Europas länder när det
              gäller att skapa framtidens infrastruktur. Vi har inte råd att
              halka efter mer, och klimatfrågan gör läget ännu mer akut än vad
              det har varit.
            </seg>
            <seg n="d84cdfd7">
              Det finns också en hel del andra projekt som måste genomföras
              för att vi ska få ett modernt och hållbart transportsystem. Vi
              gröna är beredda att ta ett sådant ansvar.
            </seg>
            <seg n="b023ffea">
              Mer olja är inte en lösning på dagens problem. Stora resurser
              måste i stället läggas på investeringar i modern ny teknik, inte
              i subventioner och mer oljeutvinning. Världsekonomin är drogad
              av fossila bränslen. Jordens alla länder måste försöka ta sig
              ur beroendet.
            </seg>
          </u>
          <note n="f90f1df6">
            I detta anförande instämde Bodil Ceballos (mp).
          </note>
          <note type="speaker" n="ac8b4b9b">
            Anf. 80 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-19" n="3f5244a4">
            <seg n="9777f94b">
              Herr talman! Peter Eriksson har just förespråkat gigantiska investeringar
              i klimatpolitik och järnväg. Han har hävdat att allt vi har gjort
              är orättvist. Jag antar att poängen måste vara att allt det ska
              tas tillbaka. Vad han glömde berätta är att Miljöpartiet dessutom
              tycker att det är oerhört angeläget att vi jobbar mindre. Finns
              det någon som tror på denna politik och att det är seriöst att
              företräda det som Peter Eriksson just har berättat om?
            </seg>
            <seg n="0b0a4040">
              Efter att ha lyssnat på inläggen från de tre på vänsterkanten
              kan någon kanske få känslan att all denna kritik landar i att
              ni vet vad ni vill göra i stället. Sanningen är att ni inte har
              någon aning. Ni har ingen som helst aning. Ni vet inte vad ni
              ska göra med skatterna, a-kassan, socialförsäkringarna, försörjningsstödet
              eller stödet till kommunerna. Ni vet ingenting om vad ni ska göra!
              Och Peter Eriksson vet att det är så. Ni vet att ni inte har några
              besked att ge.
            </seg>
            <seg n="1e3d80a2">
              Jag har en erfarenhet som Peter Eriksson och den svenska vänstern
              saknar. Jag vet hur det är att regera tillsammans med andra partier.
              Det är inte vänsterns metod som bygger på förnedring där ensam
              är stark och där småpartier ska veta sin plats, utan det är tillsammans
              med andra. Jag vet hur man bygger ett sådant samarbete, en allians,
              för att regera tillsammans. Jag vet att det tar tid.
            </seg>
            <seg n="fb9389dd">
              Vi är två år från nästa val. Ni har ingen aning om vad ni ska
              göra tillsammans. Ska ni börja fördjupa ert samarbete? Ska ni
              börja arbetet för att grundlägga ett valmanifest där gnäll ska
              övergå i konstruktiva förslag som går att räkna på, som går att
              ta på ett seriöst sätt och som svenska folket kan ta som en utgångspunkt?
              Kan Peter Eriksson berätta om planerna för fördjupningen så att
              vi kan få besked från den svenska vänstern om vad ni ska sätta
              upp för alternativ regeringspolitik 2010? Börjar ni inte nu kommer
              ni inte att ha svaren i nästa val.
            </seg>
          </u>
          <note type="speaker" n="de96a304">
            Anf. 81 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-9" n="3bb107e8">
            <seg n="8620480c">
              Herr talman! Det verkar vara Fredrik Reinfeldt som har problem.
              Det är praktiskt taget kutym att något av regeringspartierna dagligen
              sticker ut och säger att man tycker tvärtemot vad statsministern
              gör. I går ville Maud Olofsson sänka arbetsgivaravgiften. Anders
              Borg dementerade och sade: Det ska vi inte alls göra. Dagen innan
              var det miljöminister Carlgren som vill satsa på järnvägar. Det
              har Reinfeldt redan tidigare sagt att det ska man inte göra och
              att den överenskommelse som Klimatberedningen gjorde verkar orealistisk.
              Det verkar finnas många problem i regeringen.
            </seg>
            <seg n="5c3d5909">
              I oppositionen har vi tre olika partier. Vi lägger våra egna
              budgetförslag. Vi vet vad vi vet att vi ska göra. Däremot kommer
              vi i nästa valrörelse enligt min bedömning, och jag tror att jag
              har med mig fler i oppositionen, att försöka samla oss kring ett
              gemensamt alternativ i en rad viktiga frågar. Mona Sahlin och
              jag är åtminstone överens om det. Jag tror att vi kommer att kunna
              göra det på ett bra och tydligt sätt. Det finns så många viktiga
              saker som vi är överens om som vi kommer att kunna genomföra nästa
              mandatperiod. Det fattas mycket dåliga beslut i dag som borgar
              för att det inte kommer att vara särskilt svårt att hitta en politik
              som är mycket bättre än dagens.
            </seg>
          </u>
          <note type="speaker" n="0aa7ee00">
            Anf. 82 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-cf9969acf827aad7-20" n="3f5244a4">
            <seg n="0187217e">
              Herr talman! Tro mig, Peter Eriksson, det är svårare än man tror!
              Det tar tid att fördjupa samarbete. Skratta du, men jag har en
              del erfarenhet av detta. Om ni inte börjar nu och om ni inte går
              igenom hur ni ska göra med skattesystemet, socialförsäkringarna
              och klimatpolitiken kommer ni att stå med en överbudspolitik som
              inte går ihop. Det är svaret. Därför är frågan: Har ni börjat
              fördjupa er nu?
            </seg>
            <seg n="a8103967">
              Låt oss ta det trendbrott som var det enda Mona Sahlin hade sett,
              nämligen att reallönerna inte ökade. Det beror i grunden på att
              vi har prisstegringar som är högre än löneökningstakten. De två
              enskilt viktigaste faktorerna är bensinpriserna och spannmåls-
              och matpriserna. Vad driver detta? Jo, det är naturligtvis efterfrågan
              på dessa varor. Vad påverkar särskilt? Vad man gör med bensinskatt
              och biobränslen därför att det tar grödor i anspråk. Klimatpolitiken
              påverkar.
            </seg>
            <seg n="da3f1a0e">
              Är löftet att förstärka reallönerna? Ska det få påverkan på utformningen
              av klimatpolitiken? Har man inte gemensamma svar ersätts konstruktiva
              gemensamma förslag bara av det gnäll vi har hört här i dag. Börjar
              ni inte nu kommer ni inte att ha svaren 2010.
            </seg>
          </u>
          <note type="speaker" n="93938fbd">
            Anf. 83 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-10" n="3bb107e8">
            <seg n="ecc6febf">
              Herr talman! När jag läser Fredrik Reinfeldts uttalanden förstår
              jag att han tycker att det är besvärligt med klimatpolitiken.
              Den 21 februari sade han: Vad jag kan bedöma är satsningen på
              järnvägar orealistisk.
            </seg>
            <seg n="efe24f0e">
              Det var en satsning som hans eget parti varit med om att skapa
              en majoritet för i Klimatberedningen.
            </seg>
            <seg n="0d8f330a">
              Han föredrog i stället höjda koldioxidskatter. Någon månad senare
              sade han: Jag känner mig mycket tveksam till att det behövs några
              ytterligare höjda koldioxidskatter.
            </seg>
            <seg n="8ba049eb">
              Även om man är ensam kan det vara svårt att komma överens med
              sig själv om vad man ska göra och hitta på.
            </seg>
            <seg n="7936fb26">
              Jag tror att jag i praktiken har mer erfarenhet. Jag tror på
              möjligheten att skapa en gemensam regering efter nästa val. Jag
              har lett en koalition av sju partier i ett antal år som kommunalråd.
              Jag tror att vi klarar av detta. Jag känner de människor det handlar
              om och har stora förhoppningar att vi ska kunna driva en mycket
              bättre politik än dagens.
            </seg>
          </u>
          <note type="speaker" n="a588af17">
            Anf. 84 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-9" n="3ac8689b">
            <seg n="551a78e1">
              Herr talman! Jag hade tänkt att vi möjligen i en förtrolig anda
              skulle kunna föra ett litet samtal om samarbete och samarbetsformer,
              Peter. Efter den replikväxling som var innan verkar det som att
              man möjligen kan hysa ett visst hopp om att Peter Eriksson kommer
              att komma överens med sig själv. Det är ett bra första steg.
            </seg>
            <seg n="a992a383">
              Men sedan uppstår nästa problem, nämligen när Peter Eriksson
              ska sätta sig med Mona Sahlin och Lars Ohly. Han tycker ju inte
              att ni ska samarbeta i formen att presentera gemensamma saker.
              Lars Ohly har en idé om att det är bättre att varje parti går
              fram för sig självt och presenterar sin politik. Fördelen med
              det är att man erbjuder mer valfrihet för väljaren. Å andra sidan
              vet väljaren väldigt lite om vilken politik som kommer att genomföras
              efter valdagen. Det är så att säga ett grisen-i-säcken-alternativ.
              Väljaren kastar in sin röst men vet inte alls vad som kommer ut
              ur säcken.
            </seg>
            <seg n="f4bba83a">
              Det är inte bara så, vilket statsministern var inne på tidigare,
              att ni behöver komma överens om praktiska frågor på en lång rad
              områden. Ni har också en grundläggande förtroendefråga er emellan
              att slita. Miljöpartiet och jag ger er rätt på det området ifrågasätter
              Vänsterpartiets demokratisyn. Är Vänsterpartiet ett demokratiskt
              pålitligt parti? Har man en glasklar människosyn som duger för
              att regera ett civiliserat land?
            </seg>
            <seg n="b165a861">
              Jag undrar om Peter Eriksson vill använda sin tid till att ge
              sin syn på den grundläggande respekten för varandra och synen
              på andra partier. Har ni den grundläggande syn som fordras för
              att klara att enas om ett gemensamt program?
            </seg>
          </u>
          <note type="speaker" n="00c8d944">
            Anf. 85 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-11" n="3bb107e8">
            <seg n="aa149d31">
              Herr talman! Jag tror att Kristdemokraterna har ett värre problem.
              Här handlar det om förtroendet gentemot väljarna. En stor del
              av Kristdemokraternas väljare i förra valet var i pensionärsåldern.
              De känner sig oerhört svikna av regeringens politik i dag. Det
              är väl en av förklaringarna till att Kristdemokraterna har svårt
              i opinionen att nå ut och försöka vinna nya väljare. Var finns
              de i så fall?
            </seg>
            <seg n="73b594c1">
              Jag förstår att problemet för de mindre partierna i den nuvarande
              regeringen leder till att man längtar efter att göra egna turer
              och resor i alla möjliga frågor. Det verkar därför som att vi
              har en ganska sprittrad regering i dag.
            </seg>
            <seg n="4eee4b19">
              Vad gäller vårt alternativ hör jag till dem som förordar att
              vi i god tid före nästa val ska ge besked till väljarna vad regeringsalternativen
              är. Vi för diskussioner inom oppositionen. Vi kommer säkerligen
              att vara färdiga med dem i väldigt god tid före nästa val och
              också kunna presentera en politik för ett nytt regeringsalternativ.
            </seg>
          </u>
          <note type="speaker" n="443595ad">
            Anf. 86 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-563288446a398929-10" n="3ac8689b">
            <seg n="ea71346a">
              Herr talman! Jag kan försäkra Peter Eriksson, som inte har insyn
              riktigt i hur samarbetet mellan regeringspartierna går till, att
              det fungerar väldigt väl, med respekt för varandras särarter och
              partiernas profil. Vi har ju idén att alla ska vinna på samarbetet,
              men alla ska också bidra. Ytterst handlar det om att samlas omkring
              en konkret politik som gör det bättre för människor som bor i
              vårt land, att underlätta vardagen för människor. Till dem hör
              pensionärerna. Där har vi sagt i dag som tidigare att det kommer
              förslag från regeringen i höst inriktade framför allt på de sämst
              ställda pensionärerna.
            </seg>
            <seg n="aa636053">
              Men Peter Eriksson blir fortfarande svaret skyldig. Hur ska Peter
              Eriksson kunna få med sig en bångstyrig Lars Ohly ens in i ett
              sammanträdesrum för att diskutera om man kan komma överens om
              ett program? Lars Ohly vill ju inte detta. Ska ni liksom koppla
              något grepp på honom för att få in honom i sammanträdesrummet?
              Ni är ju inte ens överens om att ni ska samtala med varandra.
            </seg>
          </u>
          <note type="speaker" n="aeda2069">
            Anf. 87 PETER ERIKSSON (mp) replik:
          </note>
          <u who="peter_eriksson_0f520e" xml:id="i-d2ea9ad27b8ec235-12" n="3bb107e8">
            <seg n="269221dd">
              Herr talman! Samtala klarar vi nog. Det lovar jag. Det har vi
              gjort under lång tid, och det kommer vi säkert att kunna fortsätta
              göra.
            </seg>
            <seg n="44354f96">
              Men om vi tar den andra sidan förstår jag ju att Göran Hägglund,
              som företräder ett parti som under lång tid försökt profilera
              sig som ett medkännande parti som bryr sig om svaga människor
              och människor som står utanför, har det besvärligt i det här läget.
              Han sitter i en regering som framstår som oerhört kallhamrad och
              hjärtlös, som Alf Svensson har sagt. Det är väl bakgrunden till
              opinionssvårigheterna.
            </seg>
            <seg n="9e14ce85">
              Jag kan ge Göran Hägglund ett lugnt och tryggt besked. Vi kommer
              att redovisa ett regeringsalternativ i god tid före nästa val.
              Till dess kommer vi också att lägga mycket energi på att kritisera
              den nuvarande regeringen. Vi behöver mycket tid för det, för det
              är mycket som är dåligt.
            </seg>
          </u>
          <note n="d5724259">
            Partiledardebatten var härmed avslutad.
          </note>
          <note n="4002450a">
            3 § Meddelande om riksmötet 2008/09
          </note>
          <note n="29cdac10">
            Talmannen meddelade att riksdagsstyrelsen föreslagit att riksmötet
            2008/09 skulle inledas tisdagen den 16 september .
          </note>
          <note n="a0fec0b8">
            Kammaren biföll detta förslag.
          </note>
          <note n="ff1fff37">
            4 § Hänvisning av ärende till utskott
          </note>
          <note n="c2b00ae7">
            Föredrogs och hänvisades
          </note>
          <note n="6ab4803b">
            5 § Förnyad bordläggning
          </note>
          <note n="b7ae8043">
            Föredrogs och bordlades åter
          </note>
          <note n="b04b2901">
            6 § Mänskliga rättigheter i svensk utrikespolitik
          </note>
          <note n="7325c2e6">
            Föredrogs
          </note>
          <note type="speaker" n="1f96a500">
            Anf. 88 KERSTIN ENGLE (s):
          </note>
          <u who="kerstin_engle_65233a" xml:id="i-24f8e9235d2aced4-0" n="a543f4f1">
            <seg n="c1d07fff">
              Herr talman! Jag hade tänkt säga välkommen i debatten till Carl
              Bildt, men han kommer väl så småningom. Jag får börja med att
              yrka bifall till reservationerna 2, 5, 23 och 37.
            </seg>
            <seg n="dc5f13b7">
              Som när ett barn kommer hem om kvällen och möts av en vänlig
              famn, så barnsligt och naivt, så underbart för världens befolkning
              önskar man att resultatet skulle ha blivit efter att FN för 60
              år sedan gjorde sin allmänna förklaring om de mänskliga rättigheterna.
              Allas behov av en trygg famn var vi överens om då och är fortfarande.
            </seg>
            <seg n="e118c7b0">
              Sedan 1948 har under åren olika FN-konventioner och regionala
              konventioner antagits och olika FN-organ skapats för att främja
              MR-frågorna.
            </seg>
            <seg n="2eca306a">
              Men verkligheten är så långt borta från den trygga famnen som
              tänkas kan för barnsoldaten i Darfur. Verkligheten är ofattbart
              grym för de unga flickorna i Kinas fabriker. Verkligheten är ofattbart
              grym för barnet i Sydafrika som mister sina föräldrar i aids.
            </seg>
            <seg n="fa55ec60">
              En förutsättning för demokrati och ett fundamentalt uttryck för
              socialdemokratins grundläggande värderingar är respekten för mänskliga
              rättigheter. Försvaret av de mänskliga rättigheterna är en central
              del av socialdemokratisk utrikespolitik. Vi är fast övertygade
              om att en rättvis värld ändå är möjlig.
            </seg>
            <seg n="3963a201">
              Vi välkomnar regeringens skrivelse om mänskliga rättigheter.
              Detta dokument är en bra bas att stå på och ett underlag för Sveriges
              fortsatta agerande i världen. Vi har känt oss oroliga för att
              regeringen inte agerat tillräckligt i MR-frågorna. Men nu förutsätter
              vi att orden blir till handling och kraftfullt agerande. Jag kommer
              dock att redovisa några frågor där regeringens politik är otillräcklig.
            </seg>
            <seg n="36a6c6b9">
              Herr talman! Efter valet 2006 oroade vi oss för att den kamp
              för jämställdheten som Sverige är känd för i hela världen skulle
              drabbas av bakslag. Trots att mycket återstår har vi kommit långt
              i internationell jämförelse. Dessvärre har vår oro besannats genom
              organisationen Kvinna till Kvinnas genomgång av utrikesministerns
              tal och pressmeddelanden. Jag hoppas att Carl Bildt tar kritiken
              på allvar och tar för vana att träffa kvinnoorganisationer på
              sina resor runt världen. Att synliggöra kvinnor ger dem bekräftelse
              och makt. Kvinnor drabbas hårt av bristen på MR men har en oerhört
              viktig roll i att bygga upp samhällen och skapa ett bättre liv
              för sina familjer. Här kan ministern vara en fantastisk förebild
              för andra manliga makthavare. Ta den chansen för de mänskliga
              rättigheternas skull och för världens kvinnors skull!
            </seg>
            <seg n="dabd100c">
              Sverige måste nu använda de möjligheter som står till buds genom
              ordförandeskapet i Europarådets ministerkommitté 2008 och ordförandeskapet
              i EU 2009. Vi välkomnar att regeringen har för avsikt att prioritera
              arbetet med de mänskliga rättigheterna.
            </seg>
            <seg n="f827129d">
              Åttatio miljoner romer lever i Europa med samma rätt som vi andra
              att leva utan diskriminering. Under ordförandeskapet i ministerrådet
              kommer Sverige att anordna en konferens om mänskliga rättigheter
              med bland annat representanter för romerna inbjudna. Romer är
              en nationell minoritet i Sverige och deras företrädare borde absolut
              få tillfälle att möta regeringsföreträdare.
            </seg>
            <seg n="f23ed380">
              Ryssland är medlem av Europarådet. Då är det oacceptabelt att
              de tillåts negligera mänskliga rättigheter i det egna landet.
              Som ordförandeland måste Sverige trycka på och med kraft agera
              för att journalister ska kunna arbeta fritt och inte mördas och
              utsättas för hot. En fri press är en av grundpelarna i ett demokratiskt
              samhälle. Ryssland måste visa tolerans mot oppositionella och
              nolltolerans mot straffrihet för människorättskräkningar i Tjetjenien.
            </seg>
            <seg n="4aeea295">
              Vi vet att Carl Bildt vill ställa sig som de mänskliga rättigheterna
              främsta försvarare. Det är enkelt att säga att Lukasjenko, Mugabe
              och Castro inte är demokrater, men varför vika undan för Ryssland?
            </seg>
            <seg n="56b7e5f5">
              Regeringen viker också undan västerut. Vi har följt en fruktansvärd
              rapportering från USA, där administrationen säger att skendränkningar
              är en acceptabel förhörsmetod.
            </seg>
            <seg n="63d65852">
              Kampen för ett avskaffande av dödsstraffet har ett kraftigt stöd
              runt om i världen. En stor majoritet av världens länder har avskaffat
              det i sin lagstiftning eller i praktiken. Enligt Amnesty Internationals
              rapport för 2007 ägde 88 procent av alla avrättningar rum i Kina,
              Iran, Saudiarabien, Pakistan och USA. Alla dessa länder, inklusive
              USA, förtjänar kritik.
            </seg>
            <seg n="0c1808a3">
              Ytterligare en skamfläck för USA är Guantánamobasen. Basen har
              sedan 2002 använts som fångläger för personer med misstänkt koppling
              till al-Qaida. Denna fångenskap, utan rättegångar eller formella
              brottsanklagelser, kritiseras av hela det internationella samfundet
              för att bryta mot de mänskliga rättigheterna och Genèvekonventionen.
              Högsta domstolen i USA beslutade i juni 2006 att det var olagligt
              att ställa fångarna inför militärdomstol eftersom det ansågs strida
              mot folkrätten. Då stiftades en speciell lag som gav USA rätten
              att ställa fångarna inför speciella militärdomstolar.
            </seg>
            <seg n="86521447">
              Lagen innebär bland annat att bevisning under tortyr kan godkännas,
              att hemlig bevisning tillåts utan att den tilltalade kan ta del
              av bevisningen och att den tilltalade inte kan åberopa Genèvekonventionen
              i domstol. Detta fångläger måste naturligtvis stängas och fångarna
              ställas inför opartiska domstolar eller släppas. Terrorism måste
              bekämpas med full respekt för folkrätten och de mänskliga rättigheterna.
            </seg>
            <seg n="7cd538dc">
              Vi socialdemokrater har sagt vid flera tillfällen: Om man ska
              vara en stark röst för mänskliga rättigheter och demokrati i världen
              räcker det inte att ställa sig i en hundrahövdad kör och peka
              finger åt Vitryssland, Kuba och Zimbabwe, utan då måste man våga
              sjunga solo mot de stora makterna som också kränker de mänskliga
              rättigheterna.
            </seg>
            <seg n="5841b13a">
              Herr talman! Regeringen framhåller att vi behöver öka vår förmåga
              att sätta oss in i andra människors verklighet med syftet att
              bli mer effektiva i kampen mot fattigdom. Därför är det anmärkningsvärt
              och beklagligt att frågan om de ekonomiska och sociala mänskliga
              rättigheterna nedprioriterats och rätten till mat helt utelämnats.
              Rätten till mat är en av de mest grundläggande mänskliga rättigheterna,
              men undernäring och svältdöd är vanligt förekommande. Ett större
              utanförskap än att vara berövad rätten till mat är svårt att föreställa
              sig.
            </seg>
            <seg n="1fc768a1">
              De protester vi nu ser mot höjda matpriser visar på ojämlikheten
              och orättvisorna i världen. Prishöjningarna förklaras delvis av
              torkan i Australien, en ökad efterfrågan på livsmedel och en ökad
              efterfrågan på bioenergi. Tillgången till livsmedel ligger kvar
              på 2003 års nivå, men vi har en större försörjningsbörda och efterfrågan.
              Vi kommer att ha en fortsatt tillgång men orättvist fördelad.
              Det är positivt att flera i Kina kan efterfråga livsmedel och
              kött, men det drabbar de fattigaste med högre priser. Vi ser också
              en tydlig prisökning på utsäde och gödning. Men en rejäl satsning
              på jordbruket i Afrika och i andra länder är nödvändig. Då kan
              även de som lever på landsbygden få nytta av höjda priser och
              en ökad efterfrågan.
            </seg>
            <seg n="a1c6fe88">
              Vi socialdemokrater vill ta vara på globaliseringens möjligheter.
              Med globaliseringen växer kraven på demokrati, mänskliga rättigheter
              och social trygghet i världen. Det finns en tydlig koppling mellan
              demokrati och ekonomisk utveckling. I kampen för global rättvisa
              spelar fackliga och sociala rättigheter en viktig roll. Globaliseringen
              måste tjäna alla. Vi får inte bara se Kina och andra länder som
              enorma marknader, utan i alla våra kontakter med Kina måste vi
              deklarera hur vi ser på mänskliga rättigheter och demokrati. Därför
              är det betydelsefullt att ha personakter med sig när man träffar
              världens ledare, det vill säga att tala klartext om vår inställning
              till fängslande utan rättegång eller fängslande för att man har
              uttryckt sin åsikt.
            </seg>
            <seg n="cf88fb3a">
              Incitament behöver skapas för att förmå företag att arbeta på
              ett sätt som gör att klyftor mellan länder och människor minskar
              och även så att konsumenter efterfrågar rättvis handel och inte
              accepterar billiga varor på andras bekostnad.
            </seg>
            <seg n="a3a817ad">
              Herr talman! År 2001 fängslade Eritreas president dem som kritiserade
              hur han styrde landet. Den oberoende pressen stängdes. Bland de
              fängslade var den svenske medborgaren Dawit Isaak. Han är sedan
              2001 fängslad utan rättegång och utan kontakt med omvärlden. Inskränkningarna
              av yttrandefriheten fortsätter. Regeringen måste ta upp bristen
              på respekt för de mänskliga rättigheterna med företrädare för
              Eritrea. Dawit Isaak och andra måste omedelbart släppas eller
              få en rättvis rättegång enligt internationellt vedertagna rättsnormer.
            </seg>
            <seg n="05cf80e4">
              Herr talman! Kina måste leva upp till de löften som gavs när
              landet fick värdskapet för OS 2008 om yttrandefrihet och fria
              medier, och systemet med omskolningsläger och offentliga rättegångar
              måste upphöra.
            </seg>
            <seg n="af53937b">
              En bojkott av OS från svensk sida förespråkar jag inte, men vi
              måste se sambandet mellan fabriksarbetarens usla villkor och farliga
              arbetsmiljö med de pengar som frigörs för Nike och Puma att satsa
              på marknadsföring och sponsring av idrottsmän. Idrottsmännen är
              en kugge i detta maskineri och har ett ansvar. De kan inte reagera
              under tävlingarna eftersom de då drabbas av IOK:s regler. Men
              de skriver på kontrakt och har därmed ett stort ansvar utanför
              arenorna som de måste ta som förebilder för många idrottsvänner.
            </seg>
            <seg n="27a750ec">
              I utskottets betänkande finns redogörelser för situationen i
              flera enskilda länder. Min tid tillåter inte en total genomgång
              trots att allt är viktigt. Men i en debatt om mänskliga rättigheter
              måste Zimbabwe nämnas. Vi nås dagligen av rapporter om ett land
              i total upplösning. Human Rights Watch rapporterar om utstuderade
              grymheter. Du får inte mat om du inte visar ett röstkort till
              förmån för president Mugabe. Det är ett grymt sätt att använda
              barn och hunger som maktmedel. Arbetslösheten är 80 procent, landet
              har hyperinflation och medelåldern för kvinnor är 34 år. I denna
              situation har alla frivilligorganisationer förbjudits.
            </seg>
            <seg n="3b4bb2ae">
              Ett enigt utskott har uttalat att Sverige och EU måste stödja
              alla organisationer som arbetar för en förändring. Med hänsyn
              till de senaste rapporterna från Human Rights Watch och FN:s högkommissarie
              för mänskliga rättigheter, Louise Arbour, verkar utskottets skrivningar
              om att de organisationer som har goda relationer till medborgarna
              inger hopp för framtiden redan vara inaktuella.
            </seg>
            <seg n="3918511a">
              Världssamfundet måste agera kraftfullt. Vi vet ju vad som pågår.
            </seg>
            <seg n="ace457ed">
              Herr talman! Det handlar alltid om politisk vilja. I en ekonomisk
              utveckling måste man bygga upp sociala system. Att gradera upp
              slumområdet Kibera i Nairobi med el, vatten, avlopp och trottoarer
              är beräknat till en kostnad av 50 miljoner US-dollar. Alla världens
              slumområden skulle kunna uppgraderas på det sätt jag nämnde till
              en kostnad av 50 miljarder dollar. Det är 1 procent av världens
              militära utgifter på tio år. Tala om politisk vilja. Här har Sverige
              en roll att spela som pådrivare för sådana initiativ.
            </seg>
            <seg n="be36e2cc">
              I sin rapport om läget för de mänskliga rättigheterna i 150 länder
              konstaterar Amnesty att 2007 var ett dystert år. Enligt rapporten
              förekommer tortyr i minst 81 länder och orättvisa och bristfälliga
              rättegångar i minst 54 länder. Yttrandefriheten är allvarligt
              begränsad i minst 77 länder. Enligt Amnesty är det största hotet
              mot de mänskliga rättigheterna avsaknaden av en gemensam vision
              och ett kollektivt ledarskap. Här är Sverige en viktig aktör i
              världen i EU, FN och andra organ där vi möter företrädare för
              många olika länder.
            </seg>
            <seg n="26c34e80">
              Sveriges regering och alla andra demokratier måste visa framsynthet,
              mod och engagemang, det vill säga samma mod och engagemang som
              fick FN att anta den allmänna förklaringen om de mänskliga rättigheterna
              för 60 år sedan.
            </seg>
            <seg n="2773a4da">
              Då får jag passa på att hälsa utrikesministern välkommen till
              kammaren. Ministern hade inte kommit när jag inledde mitt anförande,
              men jag hoppas att ministern har hört allt jag har sagt.
            </seg>
          </u>
          <note type="speaker" n="996d5090">
            Anf. 89 HANS LINDE (v):
          </note>
          <u who="hans_linde_3886bf" xml:id="i-cc0bf789c0cc9a2a-0" n="64d3b391">
            <seg n="44473963">
              Herr talman! Välkommen, säger jag till de borgerliga företrädarna
              som nu har börjat släntra in i kammaren.
            </seg>
            <seg n="c3836c23">
              Vänsterpartiets mål är att Sverige ska vara ett land som står
              upp för alla mänskliga rättigheter, oavsett var, när och med vilka
              motiv de kränks och inskränks.
            </seg>
            <seg n="be0798fb">
              De mänskliga rättigheterna är, som de beskrivs i FN:s deklaration
              om de mänskliga rättigheterna, odelbara, är inbördes beroende
              och har universell giltighet. De orden upprepas ofta, men de får
              aldrig förminskas till ett mantra. Om man menar allvar med de
              orden måste de också få politiska konsekvenser.
            </seg>
            <seg n="fa198949">
              För oss vänsterpartister är de medborgerliga och politiska rättigheterna
              som mötesfriheten, yttrandefriheten och rätten att organisera
              sig förutsättningar för att världens fattiga och maktlösa ska
              kunna kräva sin rätt till arbete, bostad och sjukvård.
            </seg>
            <seg n="f6293a8e">
              På samma sätt är de ekonomiska, sociala och kulturella rättigheterna
              förutsättningar för att alla ska kunna delta i samhällets beslutsfattande,
              organisera sig och utnyttja sin yttrandefrihet.
            </seg>
            <seg n="152bfc38">
              Inskränkningar i de politiska rättigheterna kan därför aldrig
              ursäktas med hänvisning till framsteg på de sociala områdena.
              På samma sätt kan vi inte heller blunda när människor förvägras
              utbildning, ett tak över huvudet eller mat i magen med hänvisning
              till att de har rösträtt eller möjlighet att uttrycka sin åsikt.
            </seg>
            <seg n="8235a9bd">
              I regeringens skrivelse som vi har att diskutera har de ekonomiska,
              sociala och kulturella rättigheterna förpassats till pliktskyldiga
              bisatser för att i bästa fall betraktas som andra rangens rättigheter.
              Man kan inte på detta sätt plocka ut delar ur FN:s konvention
              eller betrakta mänskliga rättigheter som ett smörgåsbord och ändå
              tro att man ska hitta helhetslösningar. Med en sådan utgångspunkt
              är risken överhängande att politiska rättigheter som yttrandefrihet,
              mötesfrihet och organisationsrätt i realiteten förminskas till
              att vara rättigheter för världens välbeställda och mäktiga.
            </seg>
            <seg n="8d7e6bb0">
              För Vänsterpartiet är det ett synsätt som vi aldrig kan ställa
              oss bakom. Vi anser att Sverige framöver i alla strategier som
              rör mänskliga rättigheter ska och måste utgå från hela FN:s deklaration
              om de mänskliga rättigheterna och de medborgerliga och politiska
              rättigheterna såväl som de ekonomiska, sociala och kulturella
              rättigheterna. Därför vill jag yrka bifall till reservation 1.
            </seg>
            <seg n="3cc8cb06">
              Herr talman! Få ord förekommer så ofta i den utrikespolitiska
              debatten i Sverige som mänskliga rättigheter. Vi talar mycket,
              länge och ofta om mänskliga rättigheter. Man skulle kunna tro
              att det råder en allmän enighet om de mänskliga rättigheterna.
            </seg>
            <seg n="0da89cc6">
              Men vi ser också en borgerlig regering som har olika måttstockar,
              och ibland inga måttstockar alls, för de mänskliga rättigheterna
              beroende på var, av vem och med vilka motiv de kränks och inskränks.
            </seg>
            <seg n="eec2c514">
              I det betänkande vi har att debattera är exemplen på dessa dubbla
              måttstockar många. I texten om Colombia finns inte ett kommatecken
              av kritik mot regimen i landet trots att landets oberoende juristkommission
              konstaterat att den colombianska staten var ansvarig för 75 procent
              av de 11 292 försvinnanden och politiska mord som skedde i landet
              mellan 2002 och 2006. Man säger från majoritetens sida att flerpartisystemet
              fungerar väl i Indonesien, trots att oppositionella kan vittna
              om omfattande repression och trots att tusentals fackliga aktivister
              trakasseras. Majoriteten talar om ökad frihet i Marocko, och jag
              undrar hur många västsaharier som har levt i 30 år av marockansk
              ockupation som håller med om det.
            </seg>
            <seg n="f3cbb833">
              Det som Colombia, Marocko och Indonesien har gemensamt är inte
              bara att de kränker de mänskliga rättigheterna utan också att
              de är nära allierade med USA. Bakom de storslagna deklarationerna
              väger uppenbarligen den så kallade transatlantiska länken tyngre
              än omsorgen om de mänskliga rättigheterna.
            </seg>
            <seg n="1c16442a">
              Inte minst märks det i det som sägs om USA, eller rättare sagt
              det som inte sägs om USA. För när det kommer till brott begångna
              av USA tystnar man. Trots att USA:s ockupation av Irak drivit
              mer än fyra miljoner irakier på flykt, kostat kanske så många
              som en miljon irakier livet och varit kantad av tortyr och övergrepp
              mot civila, nämns USA över huvud taget inte i texten om Irak.
              Enligt Amnesty verkar privata säkerhetsbolag och de utländska
              trupperna ha total immunitet att döda irakier. Men om detta säger
              en regering som säger sig vara en röst för fred, frihet och försoning
              ingenting.
            </seg>
            <seg n="938bb07d">
              I betänkandet kritiserar man visserligen övergreppen i Abu Ghraib-fängelset,
              men inte därför att de var ett brott mot mänskliga rättigheter
              utan därför att de skulle ha en negativ påverkan på relationerna
              mellan väst och den muslimska världen. Man häpnar.
            </seg>
            <seg n="8b7fc6ad">
              Respekten för de mänskliga rättigheterna måste alltid gå före
              lojalitet och sympatier med en viss stat. Kompromissar man med
              de mänskliga rättigheterna när det kommer till ett land förlorar
              man trovärdigheten att kritisera andra.
            </seg>
            <seg n="b1872a25">
              Herr talman! Dagens betänkande omfattar en lång rad frågor, och
              jag väljer att lyfta fram två av dem. Det förminskar inte på något
              sätt vikten eller betydelsen av de övriga.
            </seg>
            <seg n="0bbda335">
              För 60 år sedan inleddes en fördrivning av det palestinska folket,
              en fördrivning som fortfarande pågår. På de ockuperade områdena
              pågår en kamp om kvadratmeter, en kamp som palestinierna alltför
              ofta går förlorande ur. Medan vi står här i denna kammare och
              debatterar ser vi hur palestinska hem, palestinska jordbruk och
              jordbruksmarker ersätts med israeliska bosättningar. I dag är
              ännu en dag av kamp för överlevnad för befolkningen på Gazaremsan,
              en kamp som för varje dag blir allt svårare i takt med att den
              israeliska isoleringens grepp hårdnar och bristen på bränsle,
              mat och mediciner blir alltmer akut. Raketbeskjutning mot civila
              och självmordsbombare kan aldrig ursäktas, men på samma sätt kan
              de heller aldrig ursäkta att man kollektivt bestraffar ett helt
              folk och inte ursäkta att man inskränker rätten till mat, sjukvård
              och ett värdigt liv.
            </seg>
            <seg n="1c3bf951">
              Det samhällssystem som Israel byggt upp på de ockuperade områdena
              grundar sig på tanken att alla människor inte är lika mycket värda,
              att dina rättigheter, möjligheter och skyldigheter inte styrs
              av att du är människa, utan av din etnicitet.
            </seg>
            <seg n="5b13d2f3">
              I Jerusalem betalar den palestinska befolkningen i genomsnitt
              mer i skatt än israeler trots att palestinierna har lägre genomsnittsinkomst,
              men trots det får palestinierna sämre samhällsservice. På väg
              443, huvudvägen på Västbanken, har palestinier inte fått färdas
              sedan 2002 det är en väg reserverad för israeler. Samtidigt som
              de israeliska bosättningarna expanderar är det i praktiken omöjligt
              för palestinier att få bygglov, och skulle de trots allt bygga
              sig ett tak över huvudet, ta till vara sin grundläggande mänskliga
              rättighet att ha ett hem, rivs det huset snabbt av Israels bulldozrar.
              Det samhällssystem som Israel har byggt upp på de ockuperade områdena
              påminner i alltför stor utsträckning om det rasistiska apartheidsystemet
              i Sydafrika.
            </seg>
            <seg n="66fbdd83">
              Att säga att alla människor är lika mycket värda förpliktar;
              då kan man aldrig acceptera den ockupation som bygger på att det
              palestinska folket i bästa fall betraktas som andra klassens medborgare.
              Ett Sverige som har ambition att vara en konsekvent röst för fred
              och mänskliga rättigheter måste också vara en konsekvent röst
              för ett fritt och demokratiskt Palestina. Men i stället firar
              borgerlighetens företrädare ockupationsmakten Israel med cocktailar
              och dans. Det håller inte, och jag vill därför yrka bifall till
              reservation 40.
            </seg>
            <seg n="6765905f">
              Herr talman! Det sägs ibland att tiden läker alla sår. Låt oss
              konstatera att det inte är sant. Övergrepp, kränkningar och folkmord
              skapar trauman och sår som inte tiden kan läka. Utan att offren
              får upprättelse och får sitt lidande bekräftat riskerar trauman
              att fortleva genom generationer.
            </seg>
            <seg n="573db3a6">
              År 1915 mördade den dåvarande osmanska ledningen kanske så många
              som 2,5 miljoner armenier, assyrier/syrianer, kaldéer, pontier
              med flera. Syftet var uppenbart och medvetet: att utrota dessa
              folk, utplåna deras kultur och skapa ett etniskt homogent Turkiet.
              Den dåvarande svenske ambassadören i Istanbul skrev hem till Helsingfors
              i en rapport att ungturkarna vilja begagna tillfället, då av olika
              skäl ingen effektiv påtryckning utifrån behöver befaras, för att
              en gång för alla göra slut på den armeniska frågan. Sättet härför
              är enkelt och består i den armeniska nationens utrotande.
            </seg>
            <seg n="72df45f7">
              Så skrev den svenske ambassadören 1915. Det är en rapport som
              uppenbarligen ingen i majoriteten ännu har läst, för fortfarande
              vägrar den svenska regeringen att erkänna folkmordet 1915 på armenier,
              assyrier/syrianer, kaldéer, pontier med flera.
            </seg>
            <seg n="5336bc86">
              Frågan om folkmordet är inte bara en fråga om historia. För de
              drabbade och deras barn, barnbarn och barnbarnsbarn, varav tiotusentals
              bor här i Sverige, är folkmordet fortfarande ett levande trauma
              och ett öppet sår. Frågan om folkmordet är också centralt och
              intimt förknippad med det Turkiet vi ser i dag och dess många
              problem; trakasserierna mot de etniska och religiösa minoriteterna,
              det exkluderande politiska systemet som utestänger dessa grupper
              från möjligheten att påverka och den mörka turkiska statens långa
              skugga.
            </seg>
            <seg n="02c21610">
              Ett erkännande är en förutsättning för att de efterlevande ska
              få upprättelse och för att Turkiet ska kunna bli en verklig demokrati.
              Vi politiker ska inte skriva historia, men det är vår plikt som
              politiker att förhålla oss till historiska faktum. Vänsterpartiet
              kräver därför att Sverige erkänner folkmordet 1915 på armenier,
              assyrier/syrianer, kaldéer, pontier med flera. Jag vill därför
              yrka bifall till reservation 29.
            </seg>
            <seg n="57a380fc">
              Herr talman! Det betänkande vi har att debattera rör en lång
              rad frågor. I Vänsterpartiets 39 reservationer visar vi hur en
              utrikespolitik skulle kunna se ut där man sätter de mänskliga
              rättigheterna högst upp på dagordningen, inte bara i ord utan
              också i handling.
            </seg>
            <seg n="e9bed325">
              Vi lyfter fram den av väst bortglömda etiopiska diktaturen och
              dess övergrepp mot både sin egen och Somalias befolkning, rätten
              att organisera sig fackligt i världen och de omfattande inskränkningarna
              i demokratin i Bangladesh. Vänsterpartiet lyfter också fram den
              världsomspännande diskrimineringen av kvinnor, Västsaharas rätt
              till frihet och USA:s ockupation av Irak.
            </seg>
            <seg n="f565d5c0">
              Våra reservationer rör en lång rad centrala frågor som var och
              en hade förtjänat en egen debatt. Det är bara att beklaga att
              utskottsmajoriteten valt att behandla de här så viktiga frågorna
              i samma betänkande och därigenom omöjliggjort för oss att ha en
              rimlig behandling och en rimlig diskussion på dessa områden. Men
              jag garanterar att vi från Vänsterpartiets sida återkommer på
              dessa områden.
            </seg>
            <seg n="b2b0578a">
              Vänsterpartiet är och kommer att vara en ständig blåslampa på
              varje svensk regering som har dubbla måttstockar för mänskliga
              rättigheter. Så länge som en svensk regering väljer att blunda
              för eller förminska allvaret i något brott mot någon av de mänskliga
              rättigheterna i något land kommer Vänsterpartiet att vara där
              och vara berett att kritisera. Det är bara att konstatera att
              vi vänsterpartister har ett hästjobb framför oss.
            </seg>
          </u>
          <note type="speaker" n="e2315eee">
            Anf. 90 BODIL CEBALLOS (mp):
          </note>
          <u who="bodil_ceballos_1a35e5" xml:id="i-3a4856f2901d65d8-0" n="8aac206f">
            <seg n="fa7967b0">
              Herr talman! Regeringens skrivelse om mänskliga rättigheter i
              svensk utrikespolitik innehåller en hel del som det går att instämma
              i även om jag tycker att den skulle vara mycket vassare och inte
              bara beskriva problemen utan att tala om hur man tänker agera
              annat än i mycket svepande ordalag.
            </seg>
            <seg n="14f8d1d3">
              Enligt skrivelsen är och ska Sverige vara en tydlig röst i världen
              för de mänskliga rättigheterna. Regeringen höjer ambitionerna
              och lovar att agera både bilateralt och multilateralt för att
              de mänskliga rättigheterna ska implementeras och efterlevas fullt
              ut i världens länder.
            </seg>
            <seg n="910eac2e">
              Till världens länder hör också Sverige. Därför skrev Miljöpartiet
              i sin följdmotion till skrivelsen att vi också bör sopa rent framför
              egen dörr och se till att vi själva lever upp till alla de konventioner
              vi undertecknar.
            </seg>
            <seg n="9e765f70">
              Så här skriver regeringen i sin skrivelse:
            </seg>
            <seg n="4ba7e3c6">
              De mänskliga rättigheterna är universella och odelbara. De gäller
              för alla människor utan åtskillnad, oavsett land, kultur eller
              specifik situation. Ingen regering kan därför hävda särskilda
              förhållanden som tradition, kultur eller religion som skäl för
              att kränka de mänskliga rättigheterna.
            </seg>
            <seg n="51cb9578">
              Regeringen säger också att begreppet mänskliga rättigheter riskerar
              att urholkas när stater försöker relativisera dess innebörd och
              hävda undantag av diverse slag.
            </seg>
            <seg n="f7ee0a34">
              Ändå har Sverige sedan många år tillbaka med hänvisning till
              den reglerade invandringen begått åtskilliga brott mot de mänskliga
              rättigheterna då människor utvisats i strid med tortyrkonventionen
              och då barn utvisats i strid med barnkonventionen. Inget land
              har blivit fällt så många gånger som Sverige för brott mot tortyrkonventionen.
            </seg>
            <seg n="8efb912d">
              Det inger inte förtroende att klaga på bristande respekt för
              de mänskliga rättigheterna i ett land och samtidigt skicka tillbaka
              människor som sökt skydd i Sverige från samma land utan någon
              som helst säkerhet när det gäller att personen i fråga inte kommer
              att drabbas av tortyr eller annan förnedrande behandling.
            </seg>
            <seg n="01741e20">
              I skrivelsen tas ett antal länder upp som exempel på länder där
              situationen för de mänskliga rättigheterna har försämrats. Det
              är länder som vi ändå skickar tillbaka flyktingar till.
            </seg>
            <seg n="abdc6b51">
              I Sudan, Demokratiska republiken Kongo, Tchad med flera ställen
              i världen begås storskaliga övergrepp där människor tvingas på
              flykt, våldtas och dödas. I synnerhet kvinnor och barn drabbas.
              Det är text som jag har tagit direkt från skrivelsen.
            </seg>
            <seg n="935a51e6">
              Det sexuella våldet och diskrimineringen av kvinnor i Kongo är
              oacceptabelt, enligt skrivelsen. Ändå utvisar vi människor dit.
            </seg>
            <seg n="d737545f">
              I Etiopien och Eritrea begås svåra övergrepp. I Ogaden sker tvångsförflyttningar,
              godtyckliga frihetsberövanden och utomrättsliga avrättningar.
              Ändå utvisar vi människor dit. Situationen för västsaharier i
              Marocko har inte förbättrats. Ändå utvisar vi människor dit.
            </seg>
            <seg n="c98069df">
              I Turkiet har man inte uppvisat några stora förbättringar i det
              praktiska livet när det gäller respekten för minoriteters rättigheter.
              Trots det utvisar vi kurder, turkar och andra grupper till Turkiet.
            </seg>
            <seg n="6b71cb53">
              I Azerbajdzjan och Armenien går utvecklingen i negativ riktning.
              Ändå utvisar vi människor dit. I Vitryssland och Ryssland sker
              en försämring, men vi utvisar människor dit. Ryssland är ett av
              världens farligaste länder för journalister.
            </seg>
            <seg n="65e4403a">
              I Irak pågår det ett krig. Tortyr, utomrättsliga avrättningar
              och godtyckliga frihetsberövanden är exempel som tas upp i skrivelsen
              när det gäller Irak. Kvinnors rättigheter har försvagats. Ändå
              utvisar vi människor till Irak.
            </seg>
            <seg n="80af4efb">
              I Syrien och Iran ökar antalet avrättningar, men vi utvisar människor
              dit. I Palestina försämras läget för de mänskliga rättigheterna,
              och de befinner sig i både en intern och en extern väpnad konflikt.
              Ändå utvisar vi människor dit, även barn.
            </seg>
            <seg n="484d7141">
              När det gäller Colombia, som får mycket skarp kritik från FN:s
              högkommissarie för de mänskliga rättigheterna, kallar regeringen
              det inte för kränkningar utan en intern väpnad konflikt med en
              svår humanitär situation som följd.
            </seg>
            <seg n="229440b2">
              Sverige anser inte att Farcgerillan och paramilitärer kan göra
              sig skyldiga till brott mot de mänskliga rättigheterna utan att
              det bara är stater som kan begå sådana brott. Juridiskt sett är
              det väl så, men faktum är att en stor del av kränkningarna fortfarande
              begås av polis och militär. Sverige tar emot kvotflyktingar från
              Colombia, men vi skickar tillbaka spontanflyktingar.
            </seg>
            <seg n="05f88ca0">
              I Afghanistan är det krig, och det råder en kultur av straffrihet
              för personer med ekonomiskt och politiskt inflytande. Utifrån
              Sveriges regerings resonemang om vad som är brott mot de mänskliga
              rättigheterna menas då att det är den afghanska regeringens uppgift
              att skydda afghaner. Men talibanerna begick grova brott mot de
              mänskliga rättigheterna då de hade makten i landet. Enligt regeringens
              tolkning är då samma gärningar nu i stället kriminella handlingar,
              även om talibanerna har kontroll över en stor del av Afghanistans
              territorium.
            </seg>
            <seg n="565e5bf5">
              Det blir märkligt med en ordning när en grupp, beroende på om
              den råkar inneha regeringsmakten för tillfället, i det ena fallet
              begår MR-kränkningar och i det andra terrorhandlingar. Talibaner
              begår brott mot de mänskliga rättigheterna, och staten har inte
              kapacitet och styrka att skydda afghanerna. Trots den uppenbara
              bristen på skydd skickar vi människor tillbaka till Afghanistan.
            </seg>
            <seg n="2010b42f">
              Jag anser att regeringen måste ha en konsekvent syn på tillståndet
              i världen. Det går inte att å ena sidan påstå att det går att
              återvända till ett land och att å andra sidan beskriva att det
              begås svåra brott mot de mänskliga rättigheterna i landet i fråga.
              Jag yrkar därför bifall till reservation 7.
            </seg>
            <seg n="1a7f1d1f">
              Herr talman! Regeringen säger också i skrivelsen att det är legitimt
              att reagera, och här i riksdagen uttalar vi oss gärna om brott
              mot de mänskliga rättigheterna runt om i världen. Vi har en grupp
              för mänskliga rättigheter och skriver vädjandebrev till olika
              regeringar för att de ska upphäva dödsstraff, frige samvetsfångar
              etcetera, ibland med riktigt gott resultat.
            </seg>
            <seg n="9aff9259">
              Både regeringen och vi ledamöter reagerar på det som händer runt
              om i världen och påtalar de brister vi ser. Vi utövar påtryckningar
              och tar alla möjligheter vi får att faktiskt försöka påverka regeringar
              att respektera de mänskliga rättigheterna. Det är självklart för
              oss. Det är däremot inte lika självklart när något annat land
              kritiserar oss för bristande respekt för de mänskliga rättigheterna.
            </seg>
            <seg n="c9eb916a">
              För något år sedan uttalade sig till exempel en kuban i FN:s
              MR-råd om Sverige och sade något i stil med att vi bara accepterar
              dem som är av vikingablod i vårt land. Det utlöste snarare en
              diplomatisk kris än en reflexion. Carl Bildt, som sagt något som
              kubanen reagerade mot, såg ut som ett levande frågetecken. Jag,
              som såg och lyssnade på inlägget på spanska och som förstod vad
              han sade, kopplade det direkt till vår svenska flyktingpolitik.
              För en mycket rimlig tolkning är att kubanen faktiskt vet hur
              vi behandlar asylsökande som fått avslag på sina ansökningar och
              att vi blivit fällda för detta vid så många tillfällen. Vi har
              också fått kritik för att vi inte ger alla människor vård här
              i landet. Så även ryktet om oss sprider sig naturligtvis.
            </seg>
            <seg n="c6b74f64">
              Herr talman! Jag har två miljöpartikolleger, Mats Pertoft och
              Max Andersson, som kommer att tala om olika frågor. Mats kommer
              att tala om folkmordet på armenierna. Max skulle tala om Palestina.
              Jag vet att Max kanske har problem med att komma hit, så jag får
              väl säga några ord om det i alla fall. Jag gör som så att jag
              reserverar mig till förmån för reservation 41 om Palestina, och
              så hoppas jag att Max kommer ändå.
            </seg>
            <seg n="936dc2ab">
              Jag kommer i stället att ta upp andra motioner och länder.
            </seg>
            <seg n="f882942d">
              En av de här motionerna har behandlats med förenklad motionshantering.
              Det innebär att vi inte kan rösta för den i dag. Det handlar om
              Saddam Husseins och kemiske Alis försök till etnisk rensning av
              kurderna.
            </seg>
            <seg n="97b5325c">
              Vi har tidigare här i kammaren diskuterat om vi ska kalla det
              som sker i Darfur för folkmord eller ej. Personligen ser jag inga
              problem med att kalla saker vid deras rätta namn men har förstått
              att regeringen av diplomatiska skäl i det fallet ansåg att det
              inte var läge att kasta en sådan definition av situationen i halsen
              på Sudans regering. Det kunde försvåra diplomatin, med andra ord.
              Men frågan är om vi inte är alltför svenskt försiktiga. Visst
              ska vi vara diplomatiska, men konventionstexten är inte otydlig.
            </seg>
            <seg n="0d963ebf">
              När det gäller Anfalkampanjen mot kurderna är situationen en
              annan än när det gäller Darfur. Det är inte ett pågående folkmord,
              även om tragedin fortlever hos den kurdiska befolkningen. Vi såg
              bland annat i går en film om de kurdiska kvinnor som överlevt
              den här massakern. Det är alltså inte ett pågående folkmord där
              diplomatin har en möjlighet att påverka utfallet. Det är också
              så att domstolen i Irak har erkänt att det var folkmord.
            </seg>
            <seg n="7a400c9e">
              Kemiske Ali är dömd för just folkmord av en irakisk domstol.
              Varför ska vi vara försiktigare än det egna landets domstolar?
              Miljöpartiet menar att Anfalkampanjen var folkmord och att det
              därför bör erkännas som sådant även utanför Iraks gränser. Vad
              talar däremot? Det skulle jag vilja att utrikesministern svarar
              på.
            </seg>
            <seg n="e375b997">
              Den här frågan kommer också att diskuteras vidare. Jag vet att
              en vänsterpartist kommer att gå upp och prata om just den här
              frågan, så jag övergår i stället till Västsahara.
            </seg>
            <seg n="14122a1f">
              Herr talman! Västsahara är ett land som ligger varje spanjor
              varmt om hjärtat, inte minst eftersom väldigt många en gång i
              tiden gjorde sin militärtjänstgöring som fallskärmshoppare eller
              annat i den sista kolonin. Särskilt de men också befolkningen
              på Kanarieöarna har ett speciellt förhållande till sina mycket
              nära grannar och tidigare landsmän. Det är mycket långt till Spanien
              men bara några mil till Västsahara. Banden är starka trots att
              väldigt många år har gått.
            </seg>
            <seg n="0e0655bb">
              Formellt sett är Västsahara fortfarande en spansk koloni och
              fanns från 1960 med på FN:s avkoloniseringsprogram. Franco var
              inte riktigt med på de noterna, men när han blev sjuk och sedan
              dog passade en av generalerna på att göra sig av med den där sandhögen
              som inte var något att ha. Kanske var den formella anledningen
              någon helt annan, men så uppfattades situationen bland kanarierna,
              har jag förstått. De tycker knappast att det har blivit bättre
              för Västsahara och Västsaharas folk under marockanskt styre i
              förhållande till om det hade fortsatt att vara spanskt.
            </seg>
            <seg n="76670b03">
              Men innan Spanien överlämnade styret av Västsahara till Marocko
              och Mauretanien utan att tillfråga västsaharierna om hur de ville
              ha det, i enlighet med FN:s anvisningar, hade FN redan konstaterat
              att det fanns en överväldigande enighet bland saharierna i området
              för oberoende och mot integration med något angränsande land.
            </seg>
            <seg n="f00cbd28">
              Nu har det gått 48 år sedan FN:s avkoloniseringsprogram, och
              Västsahara är fortfarande en koloni, Afrikas sista. Den utlovade
              folkomröstningen har inte kommit till stånd. Västsaharierna är
              fortfarande för oberoende. Polisario har fortfarande västsahariernas
              stöd. Diskussioner pågår, vi ska inte störa dem, är det svar vi
              brukar få när vi tar upp frågan om Västsahara. Sverige har dock
              varit tydligt mot Marocko i 30 år nu. Vi var också det land som
              starkast tog strid i EU mot fiskeriavtalet med Marocko om västsahariskt
              vatten.
            </seg>
            <seg n="7e6d4a67">
              Västsahara har erkänts av ett åttiotal stater, de flesta afrikanska,
              men inte av någon EU-stat. Och FN har förklarat Polisario som
              den enda representanten för det västsahariska folket. Vad hindrar
              oss från att erkänna Västsahara? Vad hindrar EU att göra detsamma?
              Frankrike är väl det enkla svaret.
            </seg>
            <seg n="f04ad98e">
              Miljöpartiet anser att Sverige som en minsta gest bör ansluta
              sig till skaran av länder som erkänner Västsahara som egen nation.
              Jag yrkar därför bifall till reservation 39.
            </seg>
            <seg n="4a144741">
              Fru talman! Mer än sex miljoner barn dör varje år av hungerrelaterade
              sjukdomar före sin femte födelsedag. Det finns 854 miljoner undernärda
              människor i världen, konstaterade FN i en resolution om rätten
              till mat som antogs i november 2007. Siffrorna har säkert förändrats
              lite sedan dess.
            </seg>
            <seg n="c90e130f">
              Rätten till mat är, precis som flera andra här har talat om tidigare,
              en mänsklig rättighet, och de mänskliga rättigheterna är universella
              och odelbara. Ändå väljer regeringen i alla sammanhang att prioritera
              de politiska och medborgerliga rättigheterna, till och med i det
              här betänkandet som behandlar just mänskliga rättigheter.
            </seg>
            <seg n="4b3d6204">
              Inom biståndet säger vi att vi prioriterar de områden där vi
              kan göra mest nytta. Det brukar i huvudsak anses vara demokratiutveckling,
              jämställdhet med mera. Det kan finnas en viss logik i det om någon
              annan givare ägnar sig åt andra frågor. Men i det här betänkandet
              diskuterar vi mänskliga rättigheter generellt. Därför borde rätten
              till mat ges större tyngd, i synnerhet nu när livsmedelspriserna
              stiger och produktion av bränslen för export till de rika länderna
              konkurrerar med produktion av livsmedel åt fattiga.
            </seg>
            <seg n="56c4f9a9">
              Men det är inte bara mat som är livsviktigt. Över en miljard
              människor saknar i dag tillgång till rent vatten. Sambandet mellan
              vatten och mat är mycket starkt. Vi människor behöver konsumera
              i genomsnitt 4 liter dricksvatten per dag. Men det går åt mycket
              mer vatten för att producera vår mat, åtminstone 2 000 liter per
              dag. Och det gäller om vi är vegetarianer. För dem som äter kött
              kan det gå åt dubbelt så mycket, ca 4 000 liter per dag, om köttet
              kommer från djur som föds upp på spannmål.
            </seg>
            <seg n="150f62a3">
              Internationell rätt erkänner vatten inte bara som ett mänskligt
              behov utan också som en grundläggande mänsklig rättighet, enligt
              samma konventioner som behandlar rätten till mat. Att vatten är
              en uttalad mänsklig rättighet måste göras mer tydligt än vad fallet
              är i dag och något Sverige bör verka för på internationell nivå.
              Jag yrkar därför bifall till reservation 19.
            </seg>
          </u>
          <note type="speaker" n="d068b479">
            Anf. 91 Utrikesminister CARL BILDT (m):
          </note>
          <u who="unknown" xml:id="i-36ad266e4537dd08-1" n="83daeb84">
            <seg n="36add2ac">
              Fru talman! Jag ber om ursäkt för att jag var någon minut försenad.
              Sådant inträffar. Den tidigare debatten kanske avslutades något
              tidigare än vad jag hade planerat. Så kan det gå.
            </seg>
            <seg n="fb6038a3">
              Låt mig börja med att välkomna denna debatt. Jag tycker att det
              är viktigt, även om skaran är något glesare än vad den var nyss,
              att med en separat diskussion visa att mänskliga rättigheter är
              ett centralt inslag i svensk utrikespolitik, att det engagerar
              såväl regering som riksdag.
            </seg>
          </u>
          <note n="0ce41da2">
            Grunden till denna debatt är i formell mening utrikesutskottets
            betänkande nr 9 om mänskliga rättigheter i svensk utrikespolitik.
            Det grundar sig i sin tur på den skrivelse om mänskliga rättigheter
            som regeringen avlämnade till riksdagen.
          </note>
          <u who="unknown" xml:id="i-2e33d1bef9889446-1" n="83daeb84">
            <seg n="6d142e2a">
              Den skrivelsen, den första i sitt slag, är ett uttryck för att
              denna regering har prioriterat arbetet för mänskliga rättigheter
              som en av de viktigaste punkterna i sin samlade utrikespolitik.
              Det redovisades mycket tydligt i den första regeringsförklaringen
              av statsminister Fredrik Reinfeldt, och när jag avgav den första
              utrikesdeklarationen från denna talarstol var det en av de tio
              punkter som vi skulle prioritera och prioritera med kraft under
              denna mandatperiod. Därav skrivelsen till riksdagen, därav utrikesutskottets
              betänkande och därav denna debatt.
            </seg>
            <seg n="c8a92141">
              Jag kan konstatera när jag läser igenom utrikesutskottets gedigna
              och läsvärda betänkande att utskottet i allt väsentligt ställer
              sig bakom regeringens politik. Det är ett uttryckligt stöd för
              den inriktning som vi har gett politiken, ett uttryckligt stöd
              också för inriktningen när det gäller de olika delar av detta
              viktiga politikområde som vi har tagit upp.
            </seg>
            <seg n="0bed890a">
              Det finns 47 reservationer i betänkandet. Hans Linde har uppvisat
              en sedvanlig energisk aktivitet, eftersom han står för den absoluta
              merparten av detta. Därmed har Hans indirekt demonstrerat det
              mycket breda parlamentariska stöd som finns för regeringens uppläggning
              av politiken när det gäller mänskliga rättigheter. Han har sina
              ståndpunkter, och Bodil Ceballos också en och annan utflykt i
              de olika områden som vi ska diskutera.
            </seg>
            <seg n="3f1aa357">
              Om vi tittar på detta i ett mer allmänt perspektiv ska vi för
              det första uttrycka en viss tacksamhet över att vi lever i en
              del av världen där den stora partiledardebatten kan handla om
              enstaka procentenheter i några av våra synnerligen utbyggda sociala
              trygghetssystem. I stora delar av världen lever man i omständigheter
              där den typ av diskussion som vi har haft i denna kammare just
              nu kanske inte upplevs som fullt så avgörande för nationens liv
              och död som det framställdes under förmiddagen.
            </seg>
            <seg n="b4916ce5">
              Det hindrar inte att vi har haft en utveckling under de senaste
              två decennierna där arbetet för fred, frihet och demokrati har
              gjort mycket stora framsteg. Diktaturer har fallit. Respekten
              för mänskliga rättigheter har ökat. Våra möjligheter att arbeta
              för de värderingar som är så viktiga i denna diskussion har blivit
              mycket större än vad de tidigare var.
            </seg>
            <seg n="c9132d68">
              Jag ska inte anspela alltför mycket på Hans Linde, bara notera
              att han företräder ett parti som tidigare var relativt närstående
              en ideologi som stod för några av de värsta diktaturerna i vår
              tid och vår del av världen. Han företräder också ett parti som
              hade flathet, till och med stöd för dessa diktaturer och detta
              förtryck explicit på sitt program under åtskilliga decennier.
              Den tiden är tack och lov borta när de fanns.
            </seg>
            <seg n="40a73ea9">
              Så det har varit decennier av framsteg som det finns anledning
              att notera. Men det finns också anledning att notera tendensen
              till att utvecklingen har stannat upp under senare år eller till
              och med i viktiga hänseenden måhända gått bakåt. Det finns de
              i den internationella debatten som fruktar att vi nu är på väg
              mot en ny situation med nya auktoritära regimer som kommer att
              utmana den demokratiserings- och frihetsvåg som vi faktiskt har
              sett i världen under senare år.
            </seg>
            <seg n="d7118e02">
              Jag är mindre pessimistisk på den punkten av den enkla anledningen
              att jag ser att i dessa länder är dessa regimer rädda för dem
              som verkar för öppenhet, demokrati och frihet. Man sätter dem
              i fängelse. Det innebär att man är rädd för dem. Det finns inga
              längre i våra länder, eller mycket få, som förordar diktaturer
              och förtryck eller den typ av totalitära ideologier som förr också
              i demokratierna hade sina företrädare.
            </seg>
            <seg n="70ad898d">
              Det är fortfarande våra idéer som är på offensiven. Om vi får
              koalitioner av länder som fortsätter att driva dessa frågor och
              den grundläggande samhällsomvandling som är en förutsättning för
              respekten för demokrati och mänskliga rättigheter, om vi kan ha
              framgång i det, finns det anledning till fortsatt optimism vad
              gäller den globala utvecklingen. Det hindrar dock självfallet
              inte att vi står inför mycket betydande utmaningar i ett antal
              olika avseenden, på ett antal olika områden, i ett antal olika
              länder.
            </seg>
            <seg n="1fe3d42a">
              Det har refererats av tidigare talare vid flera olika tillfällen
              hur regeringen har talat om Kuba. Det är en utomordentligt repressiv
              regim som vi har på Kuba. Det talas om att de har genomfört vissa
              liberaliserande åtgärder på senaste tiden. Det har de gjort. Det
              handlar i huvudsak om jordbrukspolitiken. Jag är för liberalisering
              av jordbrukspolitiken också på Kuba. Men framstegen vad gäller
              demokrati och mänskliga rättigheter har hitintills varit utomordentligt
              trevande.
            </seg>
            <seg n="a35c3bd7">
              Vitryssland är en auktoritär diktatur i vårt omedelbara närområde.
              Vi försöker genom EU-instrument och andra instrument att få dem
              att frige återstående politiska fångar det är inte många men viktigt
              i sig och långsiktigt öppna upp sitt politiska system.
            </seg>
            <seg n="fdbab520">
              Zimbabwe har nämnts och kommer säkert att nämnas ytterligare
              i debatten under dagen. Jag hoppas det. Där är situationen i dag
              sämre än när regeringen skrev sin skrivelse och med all sannolikhet
              sämre än när utskottet justerade sitt betänkande. De rapporter
              vi får in om förföljelse och tortyr inför de val som nu ska äga
              rum är djupt oroväckande och läggs ovanpå en situation där en
              förödande politik har lett till förödelse för detta en gång så
              rika och en gång så lovande land.
            </seg>
            <seg n="6748d320">
              Där ser vi hur en felaktig och farlig politik har förött och
              förstört ett land och nu äventyrar människornas både frihet och
              liv på ett sätt som gör att de flyr i desperation över gränserna
              till andra länder. Det finns anledning att tala om det i mycket
              skarpa termer.
            </seg>
            <seg n="1f0316e8">
              Nordkorea är ett annat land som vi kanske hör mindre om. Om Zimbabwe
              slänger ut journalister så släpper Nordkorea över huvud taget
              inte in journalister. Det är ett hermetiskt tillslutet samhälle.
              Men vi vet om arbetsläger. Vi vet om förtryck. Vi vet om en av
              de sannolikt brutalaste regimer som fortfarande finns i vår tid.
              Då kan vi inte vara tysta om det.
            </seg>
            <seg n="5323018b">
              Åtskilliga gånger har vi haft anledning att ta upp situationen
              i Iran, ett mer mångfasetterat samhälle men med en regim som tydligt
              bryter mot de mänskliga rättigheterna och där situationen har
              blivit värre under säg det senaste året. Vi ser också här avskyvärda
              fall av till exempel avrättning med stening. Dödsstraffet är alltid
              förfärligt och ska fördömas, men här är det i vissa fall ännu
              mer förfärligt än så.
            </seg>
            <seg n="d3d8b88e">
              Burma har självfallet också varit ett land som har engagerat
              oss under den senaste tiden och då inte bara på grund av den allmänna
              politiska situationen. Det gäller även försöken att genomföra
              en förändring under föregående år och förtrycket som följde på
              detta men också regimens ovilja nu att fullt ut acceptera att
              det internationella samfundet faktiskt genuint vill hjälpa människor
              i nöd.
            </seg>
            <seg n="ac920b72">
              Man var rädd för att hjälpen skulle nå fram och demonstrera regeringens
              egna tillkortakommanden. Från svensk sida gjorde vi mycket för
              att ta oss in och lyckades nog hjälpa några människor som annars
              icke hade fått hjälp i detta så hårt drabbade Burma. Det visade
              kanske också för oss ännu tydligare på tillkortakommandena och
              bristerna i en regim som denna.
            </seg>
            <seg n="5afe8be3">
              Sedan har vi självfallet det vi kan se och diskutera i stora
              och viktiga länder som vi i övrigt kan sträva efter att ha goda
              relationer med. Kina är ett land som vi har goda politiska och
              kommersiella relationer med, men vi ska inte dra oss för att också
              ta upp de frågor om mänskliga rättigheter som är viktiga. Det
              kan gälla dödsstraffet. Vi har haft en diskussion med dem om det.
              Det kan också gälla individuella fall.
            </seg>
            <seg n="917244ed">
              Vi hade ju en rätt betydande diskussion inför statsministerns
              resa till Kina nyligen där vi hamnade i den något egenartade situationen
              att oppositionen ville att han skulle ta upp färre individuella
              fall i dialogen med den kinesiska ledningen än han sedermera visade
              sig göra. Det visade kanske, tycker jag, på riskerna med att alltför
              mycket partipolitisera den typen av frågeställningar.
            </seg>
            <seg n="1adac410">
              Sedan har vi Ryssland som nu har en ojämförligt mycket bättre
              situation när det gäller personlig frihet än för 20 eller 25 år
              sedan. Men där har vi sett att den auktoritära tendensen i politiken
              tydligt har förstärkts under de senaste tre fyra åren. Vi har
              anledning både att göra vår stämma hörd och att göra vad vi kan
              för att försöka främja en utveckling i Ryssland i riktning mot
              mer av demokrati.
            </seg>
            <seg n="49ca6f19">
              Allt detta kräver en aktiv och engagerad svensk politik. Den
              sker bilateralt, ofta genom uttalanden här i riksdagen och genom
              frågesvar och interpellationsdebatter. Jag sätter värde på detta,
              för det är viktigt att vi gemensamt kan forma politiken även om
              vi kanske har nyanser i den. Det sker inom Europeiska unionen
              som är ett av våra viktigaste instrument, och det sker inom Europarådet
              där vi för närvarande är ordförande i ministerkommittén.
            </seg>
            <seg n="4d6a44be">
              Att stärka rollen för Europadomstolen för mänskliga rättigheter
              är det starkaste övernationella instrument för skyddet av mänskliga
              fri- och rättigheter i världen. Vi ska se till att det också fungerar,
              men även vara medvetna om att detta innebär åtaganden som vi själva
              måste leva upp till.
            </seg>
            <seg n="84544ee0">
              Vi fälls gång på gång av Europadomstolen för brott mot mänskliga
              rättigheter. De är kanske inte fullt så fundamentala som rätten
              till liv, men självfallet måste vi anpassa oss efter detta.
            </seg>
            <seg n="09d3267a">
              Det sker självfallet inom ramen för Förenta nationerna och dess
              arbete. Det gäller då arbetet med mänskliga rättigheter nere i
              Genève men också arbetet i andra sammanhang i fredsbevarande operationer
              och mycket annat kanske alldeles speciellt detta år när vi kommer
              att fira 60 år efter undertecknandet av FN:s deklaration om de
              mänskliga rättigheterna.
            </seg>
            <seg n="e137b634">
              Förhoppningsvis blir det firandet utgångspunkten för en bredare
              internationell diskussion om hur vi på olika sätt kan främja arbetet
              i de individuella fallen och också om att globalt se till att
              vi får en utveckling där allt fler regimer i allt större delar
              av världen inser att respekten för medborgerliga fri- och rättigheter,
              respekten för medborgerlig frihet och för utveckling mot demokrati,
              är en förutsättning också för ekonomisk och social utveckling
              och en förutsättning för den internationella respektabilitet som
              jag hoppas att alla i grunden strävar efter.
            </seg>
          </u>
          <note n="4172869d">
            I detta anförande instämde Walburga Habsburg Douglas och Marietta
            de Pourbaix-Lundin (båda m).
          </note>
          <note type="speaker" n="295f4d66">
            Anf. 92 KERSTIN ENGLE (s) replik:
          </note>
          <u who="kerstin_engle_65233a" xml:id="i-24f8e9235d2aced4-1" n="a543f4f1">
            <seg n="e8fb7c08">
              Fru talman! Det är väldigt enkelt, Carl Bildt, att raljera med
              oppositionen. Vi hade fyra exempelfall som Amnesty hade tagit
              fram inför statsministerns resa till Kina fyra personer som man
              tyckte skulle nämnas vid namn. Att inte fortsätta att nämna vid
              namn kan också ibland minska värdet på det hela.
            </seg>
            <seg n="4ab25e53">
              När nu utrikesministern har en sådan ambition när det gäller
              mänskliga rättigheter det har vi kunnat läsa om i skrivelsen hoppas
              jag att det har skett en förstärkning. Jag tror inte att utrikesministern
              kan göra allting själv, så det behövs väl en förstärkning på departementet
              av personer som kan jobba med de här frågorna.
            </seg>
            <seg n="077c284f">
              I februari när du, Carl Bildt, läste upp utrikesdeklarationen
              talade du dig varm för kvinnor och kvinnors möjligheter. Därför
              skulle jag vilja fråga vilken strategi utrikesministern har för
              att möta kvinnoorganisationer med hänsyn till Kvinna till Kvinnas
              genomgång av pressmeddelande och blogg.
            </seg>
            <seg n="79b9de6d">
              Jag kan förlåta om du ibland glömmer att nämna alla du möter
              på din blogg. Men nu har du möjlighet att här i kammaren tala
              om för oss vilken strategi du har för kvinnors möjligheter att
              ta del i arbetet med mänskliga rättigheter.
            </seg>
          </u>
          <note type="speaker" n="7623a707">
            Anf. 93 Utrikesminister CARL BILDT (m) replik:
          </note>
          <u who="unknown" xml:id="i-cf9969acf827aad7-21" n="83daeb84">
            <seg n="d4b5679e">
              Fru talman! Låt mig i den senare delen säga att jag väl inte
              utan visst intresse följde det försök till diskussion i dessa
              frågor som Socialdemokraterna för någon vecka sedan bedrev och
              som kulminerade i att Socialdemokraternas talesman i jämställdhetsfrågor
              det var han väl, eller någonting sådant anklagade mig för att
              vara en brottsling mot bakgrund av att jag träffade personer som
              Ban Ki-moon och Barroso. De råkade nämligen vara män. I och med
              att jag träffade män bröt jag mot mänskliga rättigheter, och i
              och med det var jag brottsling.
            </seg>
            <seg n="ee80b85b">
              Håller man debatten på den nivån tas man inte riktigt på allvar.
              Jag tycker kanske att också exemplet med Kinadebatten visade att
              det ibland från Socialdemokraternas sida finns en tendens att
              ta i så till den milda grad att man förlorar varje form av trovärdighet.
            </seg>
            <seg n="23b4eb29">
              Jag tycker att det är viktigt att arbeta för att kvinnor ska
              få bättre möjligheter att delta också i det politiska livet. Men
              jag kan inte varje dag fördöma eller vägra träffa statschefer,
              utrikesministrar eller statsministrar i andra länder bara därför
              att de har ett kön som överensstämmer med mitt eget. Jag tror
              att det skulle handikappa svensk utrikespolitik relativt rejält.
              Jag är inte medveten om att det för den delen tidigare har varit
              svensk politik.
            </seg>
            <seg n="1b2a0f08">
              På olika sätt, icke minst genom biståndspolitiken, ska vi också
              försöka hjälpa till när det gäller denna utveckling. Oppositionens
              företrädare vet också att vi gör det på olika sätt. Har jag möjlighet
              att träffa både män och kvinnor i olika situationer som arbetar
              för dessa saker ska jag förvisso göra det.
            </seg>
            <seg n="59d63974">
              Men att framställa det som ett brott mot mänskliga rättigheter
              att jag träffar Ban Ki-moon, Iraks premiärminister al-Maliki eller
              herr Barroso tyckte jag nog var ett av de gjorda övertrampen.
              Det kom lite grann i linje med det som ju Kerstin Engle höll med
              om det Kinainhopp i debatten som Socialdemokraterna höll på med
              och som även det slutade med vad som väl måste betraktas som ett
              med svenska politiska mått mätt relativt spektakulärt självmål.
            </seg>
          </u>
          <note type="speaker" n="784e93e5">
            Anf. 94 KERSTIN ENGLE (s) replik:
          </note>
          <u who="kerstin_engle_65233a" xml:id="i-24f8e9235d2aced4-2" n="a543f4f1">
            <seg n="e8027f3e">
              Fru talman! Jag tar nog detta med de mänskliga rättigheterna
              i Kina lite mer på allvar än vad Carl Bildt här vill låta det
              framstå som. Det var inget inhopp i debatten, utan det var en
              seriös vädjan till statsministern om att ta upp enskilda fall.
            </seg>
            <seg n="844cdf6c">
              Jag tycker nog att utrikesministern raljerar. Jag är väl medveten
              om att alltför många ledare i världen är män. Det kan vi i Sverige
              inte göra något åt varje land väljer ju sina ledare men vi kan
              föregå med gott exempel.
            </seg>
            <seg n="cbc9940d">
              Jag klandrar inte ministern för att han träffar de ledare som
              finns. Min fråga var hur Carl Bildt tänker lyfta fram kvinnorna
              och träffa företrädare för kvinnoorganisationer.
            </seg>
            <seg n="b0669aa0">
              Jag hänvisade bara till Kvinna till Kvinnas genomgång av pressmeddelanden.
            </seg>
            <seg n="0b8bcd39">
              Men jag tar för givet att utrikesministern träffar Condoleezza
              Rice, en kvinna med stor makt i världen. Sverige och EU försöker
              förmå andra stater att ansluta sig till det internationella protokoll
              som reglerar ett successivt avskaffande av dödsstraffet. Då utgår
              jag från att en diskussion om detta förs med denna framstående
              kvinna som har en maktposition i världen.
            </seg>
          </u>
          <note type="speaker" n="d24cf317">
            Anf. 95 Utrikesminister CARL BILDT (m) replik:
          </note>
          <u who="unknown" xml:id="i-cf9969acf827aad7-22" n="83daeb84">
            <seg n="c2bdf8df">
              Fru talman! Jag noterar inte utan intresse att Kerstin Engle
              med visst eftertryck säger att hon bara refererat till vad Kvinna
              till Kvinna sade. Det innebär att den artikel som publicerades
              av socialdemokratins officiella talesman i dessa frågor vill hon
              inte riktigt kännas vid. Jag tycker att det vittnar om ett relativt
              gott politiskt omdöme, för det var ett klavertramp av relativt
              betydande dignitet. Därmed kan vi kanske lägga både honom och
              artikeln till handlingarna och koncentrera oss på något mer seriösa
              delar av debatten.
            </seg>
            <seg n="642d37bc">
              Jag tycker att det är viktigt, och det gör vi Gunilla Carlsson
              har talat om detta i denna kammare vid åtskilliga tillfällen att
              försöka lyfta fram kvinnornas roll och ge kvinnor i vårt eget
              politiska liv och i andra länders politiska liv och samhällsliv
              en ökad roll. Kvinnorna utgör, det har jag sagt åtskilliga gånger,
              i inte minst den arabiska och muslimska världen en av de mest
              groteskt underutnyttjade resurserna för dessa länders långsiktiga
              utveckling som finns. Ju mer vi kan skapa förutsättningar för
              deras deltagande i samhällsliv ekonomiskt och politiskt, desto
              bättre förutsättningar skapar vi för dessa länders utveckling
              i största allmänhet. Det är någonting som vi understryker. Den
              diplomatiska dialogen kan ha sitt värde, även om man inte ska
              överskatta vad en diplomatisk dialog kan innebära. Men kan vi
              bidra till samhällsförändringar i dessa länder som leder i rätt
              riktning är det självfallet alldeles utomordentligt.
            </seg>
            <seg n="ddb33309">
              Kampen mot dödsstraff är en av de allra viktigaste frågorna enligt
              min mening. Jag kan försäkra att i så gott som alla kontakter
              som vi har med relevanta länder tar vi upp detta. Det innebär
              inte att jag tar upp det i varje kontakt jag har med amerikanska
              företrädare. Det är över huvud taget inte möjligt med tanke på
              frekvensen. Vi hade till exempel Texas guvernör här häromdagen,
              och vi hade en relativt utförlig diskussion om detta. Lite olika
              värderingar på den frågan kom till uttryck, men jag tycker att
              det är viktigt att också i den typen av mer informella samtal
              föra upp detta. Där tror jag att den allmänna meningen är att
              den svenska profilen när det gäller kampen mot dödsstraffet har
              höjts högst väsentligt under denna regering.
            </seg>
          </u>
          <note type="speaker" n="36683207">
            Anf. 96 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-1" n="64d3b391">
            <seg n="abb5214f">
              Fru talman! Jag kan börja med att observera att vi är rätt många
              reservanter. När utrikesministern talade var det många vackra
              ord och allmänt hållna formuleringar. Där råder det sällan någon
              större oenighet. Problemet är att det sedan ska omsättas. Det
              finns också en praktik, Carl Bildt, och där är vi betydligt mer
              oeniga.
            </seg>
            <seg n="85ad3ce1">
              Det skulle vara lätt för mig som oppositionell i denna kammare
              att kritisera Carl Bildt för det han inte tog upp i sitt anförande,
              men på tolv minuter hinner man inte säga allt. Jag kan säga efter
              ett och ett halvt år att man börjar se en viss linje i Carl Bildts
              utrikespolitik, hur vissa länder ständigt nämns och hur vissa
              länder aldrig nämns. Låt mig ta exempel på några som aldrig platsar
              i Carl Bildts anföranden.
            </seg>
            <seg n="d5557d18">
              Först och främst är det Colombia. När ska Carl Bildt börja kritisera
              regimen i Colombia, som ju en oberoende juristkommission har visat
              har ett så stort ansvar för de försvinnanden och de politiska
              mord som sker i landet? Colombia är ett land där demokratiskt
              valda parlamentariker fängslas på löpande band.
            </seg>
            <seg n="63d39558">
              Varför är Carl Bildt så tyst om situationen i Filippinerna och
              Indonesien? Det är länder där oppositionella möter omfattande
              repression, och de fackliga aktivisterna trakasseras ständigt
              och avskedas från sina jobb.
            </seg>
            <seg n="79d19d15">
              Sällan står Etiopien på utrikesministerns dagordning, trots att
              den etiopiska regimen kanske är ansvarig för två av de värsta
              humanitära katastroferna i världen, den i Ogadenprovinsen och
              den i Somalia.
            </seg>
            <seg n="7e3c492d">
              Väldigt sällan står Turkiet på dagordningen när det gäller diskussionen
              om mänskliga rättigheter och demokrati. Jag vet att Carl Bildt
              den 2 maj fick ett pris i Turkiet. Dagen innan hade förstamajdemonstranter
              mötts med våld och vattenkanoner. Om det har jag inte hört utrikesministern
              säga ett ord. Frågan måste ställas: Vilken trovärdighet kommer
              Sverige att ha att prata om mänskliga rättigheter i Vitryssland,
              Kuba, Iran, Burma om man är så tyst i så många andra fall?
            </seg>
          </u>
          <note type="speaker" n="f05d62a4">
            Anf. 97 Utrikesminister CARL BILDT (m) replik:
          </note>
          <u who="unknown" xml:id="i-cf9969acf827aad7-23" n="83daeb84">
            <seg n="1fa9a175">
              Fru talman! Jag menar inte att Hans Linde gör fel när han reserverar
              sig. Jag kan bara konstatera att när jag bläddrar i de här 47
              reservationerna skulle jag så där mellan tummen och pekfingret
              kunna säga att tre fjärdedelar är från Hans Linde. Det vittnar
              om en viss aktivitet, men det vittnar också om en viss marginalisering
              när det gäller synen på detta. Det är inget fel på det, man ska
              kämpa för sin ståndpunkt, men han företräder inte majoritetsuppfattningen,
              så mycket är alldeles klart.
            </seg>
            <seg n="f54ef412">
              Det är alldeles riktigt att vissa länder ständigt återkommer
              när jag talar om mänskliga rättigheter. Ingen skulle vara gladare
              än jag om de föll bort från min lista, om jag slapp nämna Kuba,
              om jag slapp nämna Zimbabwe, om jag slapp nämna Burma, om jag
              slapp nämna Nordkorea. Jag skulle bli lycklig om så var fallet.
              Men det faktum att jag ständigt återkommer till dem visar att
              situationen ständigt är allvarlig i dessa länder och att det finns
              en konsistens och en kraft i svensk utrikespolitik. Vi ger oss
              inte. Sedan innebär det inte att vi inte ska ta upp andra länder
              också.
            </seg>
            <seg n="b22ff003">
              Colombia har jag diskuterat vid åtskilliga tillfällen i denna
              kammare, och vi har ett rätt omfattande samarbete med Colombia
              i de här frågorna. Jag tycker att den colombianska politiken är
              på väg åt rätt håll, och jag tycker att regeringen förtjänar stöd
              i många viktiga hänseenden i dessa. Också har de satt värde på
              den konstruktiva kritik som vi har riktat. Jag hade ett samtal
              med president Uribe om detta. Vi stöder också FN:s arbete med
              mänskliga rättigheter i Colombia.
            </seg>
            <seg n="2de0fc34">
              Etiopien: Vi har tagit upp situationen i Odagen som är oroande.
              Beträffande Indonesien, för att ta det exemplet, var jag själv
              i Jakarta och hade omfattande diskussioner med den indonesiske
              utrikesministern och inledde där jag tror att vi är det första
              landet en omfattande offentlig dialog om mänskliga rättigheter
              med den indonesiska regeringen som fick ett rätt betydande genomslag
              icke minst i indonesiska massmedier. Det har tydligen gått Hans
              Linde förbi, men med riksdagens pressklipptjänst kan han kanske
              förbättra sig på den punkten.
            </seg>
            <seg n="d01178a9">
              Turkiet är ett land där vi har en mycket djup dialog om dessa
              frågor. I betänkandet nämns diskussionen om § 301 till exempel
              som vi har varit mycket engagerade i. Vi har nu fått en väsentlig
              förbättring av läget. Vi har varit mycket engagerade i diskussionen
              om olika kurdiska rättigheter, utvecklingsförutsättningar i de
              kurdiska delarna av landet. Där är det ingen tvekan om att vi
              ser även en utveckling till det bättre genom en konstruktiv dialog.
            </seg>
          </u>
          <note type="speaker" n="ae2f9950">
            Anf. 98 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-2" n="64d3b391">
            <seg n="c70b78cf">
              Fru talman! Då får jag be om ursäkt för att jag råkat missa någonting
              som har stått på Regeringskansliets hemsida eller någonting som
              Carl Bildt har skrivit på sin blogg. Den som har ambitionen att
              också vara ute i verkligheten, träffa människor och diskutera
              utrikespolitik har inte riktigt möjligheten att vara ständigt
              uppdaterad på var utrikesministern befinner sig och vad han säger
              i alla lägen.
            </seg>
            <seg n="804b2823">
              I de stora debatterna i kammaren, i utrikespolitiska debatter,
              långa diskussioner i EU-nämnden, debatterna vi har med utrikesutskottet
              är det väldigt tydligt att det är vissa länder som ständigt nämns,
              andra länder som aldrig nämns. Observera att till och med när
              Carl Bildt skulle bryta tystnaden om de här länderna, som man
              så ofta väljer att inte säga någonting om, kommer det fortfarande
              ingen kritik. Finns det någon kritik att rikta mot den colombianska
              regeringen? Carl Bildt har bara pratat om att man är på väg i
              rätt riktning.
            </seg>
            <seg n="ff6fb33c">
              När det gäller Filippinerna och Indonesien säger Carl Bildt att
              det förs en dialog. Vad säger man i den dialogen? På vilka områden
              är man kritisk till utvecklingen av mänskliga rättigheter på Filippinerna
              och i Indonesien och så vidare? Jag tycker fortfarande att utrikesministern
              där är svaret skyldig.
            </seg>
            <seg n="bcea4744">
              Tyvärr handlar det i regeringens skrivelse om dubbla måttstocken
              för mänskliga rättigheter, inte bara om vilka länder man väljer
              att ta upp och vilka man väljer att inte ta upp. Det handlar också
              om vilka frågor man väljer att ta upp och vilka frågor man ständigt
              väljer att prioritera ned. Det är uppenbart för den som har läst
              regeringens skrivelse att den här regeringen tydligt nedprioriterar
              de mänskliga rättigheter som omfattar ekonomiska, sociala och
              kulturella rättigheter.
            </seg>
            <seg n="f3f762ed">
              Då blir den naturliga frågan till Carl Bildt: Är de här rättigheterna
              inte lika värdefulla, likvärdiga och odelbara som de politiska
              och medborgerliga rättigheterna? Där skulle man önska sig ett
              svar.
            </seg>
            <seg n="deff73b0">
              Till slut bara kort om jämställdhetsfrågorna. Carl Bildt försöker
              förminska frågan om jämställdhet i världen till en fråga om han
              träffar män eller kvinnor ute i världen. Jag har ingen invändning
              mot att Carl Bildt träffar män, det är upp till hans egna preferenser.
              Däremot handlar jämställdhetsarbete om att lyfta fram de frågorna
              när man diskuterar med dessa män. Där finns en oro som inte bara
              omfattar oppositionen utan även många utanför denna kammare därför
              att jämställdhetsfrågorna alldeles för sällan står på Carl Bildts
              agenda.
            </seg>
          </u>
          <note type="speaker" n="72e8a76f">
            Anf. 99 Utrikesminister CARL BILDT (m) replik:
          </note>
          <u who="unknown" xml:id="i-cf9969acf827aad7-24" n="83daeb84">
            <seg n="85327b9a">
              Fru talman! Hans Linde säger att vilka personer Carl Bildt träffar
              ute i världen är upp till hans egna preferenser. Nej, jag skulle
              kanske önska att det var så. Då kanske det hade sett något annorlunda
              ut. Det är faktiskt upp till de preferenser som finns i dessa
              länder. Det är dessa som utser sina utrikesministrar, inte jag.
              Skulle jag utse dem kanske det på åtskilliga punkter skulle se
              annorlunda ut. Men det är inte mina egna preferenser, utan jag
              har att göra med en värld som ser ut på ett visst sätt.
            </seg>
            <seg n="4472b7ff">
              Jag träffar män i ett stort antal och jag träffar kvinnor i ett
              något mindre antal. Jag håller gärna med om att jag skulle träffa
              fler kvinnor, om det nu handlar om mina egna preferenser.
            </seg>
            <seg n="0c4af5a4">
              När det sedan gäller de olika länderna gör Hans Linde något annorlunda
              prioriteringar. Han vill att jag ska tala om Indonesien hela tiden.
              Jag är beredd att tala om Indonesien, och jag har varit där och
              fört en MR-dialog. Vi har kört i gång en rätt bred sådan för att
              bygga upp kapaciteten för MR-frågor. Men till skillnad från det
              Nordkorea som förekommer mer sällan i Hans Lindes anföranden är
              detta ett land som har gått från diktatur till demokrati, rätt
              haltande och med mycket stora svårigheter också på utvecklingsområdet.
              Där har vi anledning att hjälpa till och att se de positiva dragen
              i den långsiktiga utvecklingen men också att vara konstruktiva
              och hjälpa till också på MR-sidan.
            </seg>
            <seg n="7ef8495e">
              När det gäller Latinamerika, för att skifta fokus, är det aldrig
              tal om Kuba utan ständigt tal om Colombia. Colombia är en fungerande
              demokrati men är utsatt för ett mycket allvarligt hot på grund
              av narkotikabrottslighet och en vänstergerilla som under mycket
              lång tid har hållit på med allvarliga brott mot de mänskliga rättigheterna.
              Det sker förvisso också på den andra sidan, från regimens sida.
              Men alla håller med om att det har blivit bättre och att vi ska
              försöka hjälpa till i den utvecklingen.
            </seg>
            <seg n="fcdbad33">
              Med Kuba är det något annorlunda. De har som sagt på senaste
              tiden liberaliserat jordbrukspolitiken. Jag välkomnar detta men
              vill gärna se en liberalisering också av det politiska livet.
            </seg>
            <seg n="f3181619">
              Jag talar mest om de som är värst när det gäller att bryta mot
              mänskliga rättigheter. Hans Linde talar om något annorlunda kategorier
              och undviker gärna de som faktiskt är de värsta skurkarna här
              i världen.
            </seg>
          </u>
          <note type="speaker" n="03ce3262">
            Anf. 100 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-3a4856f2901d65d8-1" n="8aac206f">
            <seg n="114f1193">
              Fru talman! Jag skulle vilja börja med att be Carl Bildt svara
              på den fråga som jag ställde om Anfalkampanjen och vad det är
              som hindrar oss från att erkänna det som folkmord.
            </seg>
            <seg n="b15dfb85">
              Jag ställde också en fråga om Västsahara. Vad hindrar oss från
              att erkänna Västsahara som egen nation?
            </seg>
            <seg n="96cc40aa">
              Jag konstaterar att Carl Bildt säger att även Farcgerillan begår
              brott mot de mänskliga rättigheterna. Jag har lusläst den här
              skrivelsen som är väldigt välläst. Någonstans i den har jag hittat
              att man anser att det bara är stater som begår brott mot de mänskliga
              rättigheterna medan andra grupper begår terrorhandlingar eller
              kriminella handlingar. Så kan det kanske se ut rent juridiskt,
              men i vanligt språkbruk är brott mot de mänskliga rättigheterna
              en definition. Det är inte värre att någon dödas om det är en
              grupp som har gjort det än om det är staten eller någon annan
              som har gjort det. Människan dör i vilket fall som helst. Det
              är väl bra om vi kan använda samma begrepp. Dessutom tar FN:s
              högkommissarie för mänskliga rättigheter i sin rapport upp alla
              de olika grupperna och deras brott mot de mänskliga rättigheterna.
              Det är naturligtvis bra om vi använder samma definition.
            </seg>
            <seg n="341b2e1e">
              Jag undrar också lite grann om de utflykter som Carl Bildt påstod
              att jag hade gjort i mitt inlägg. Jag skulle vilja veta vad det
              är för utflykter jag har gjort.
            </seg>
            <seg n="eb0488e3">
              Jag skulle också vilja höra Carl Bildts syn på frågan om tortyrkonventionen
              och att vi har blivit fällda så många gånger för brott mot tortyrkonventionen,
              detta i relation till vår flyktingpolitik. Vi ser på världen ur
              väldigt olika perspektiv beroende på vilken stol vi sitter på.
              När vi nu sitter här i Sverige och skickar människor tillbaka
              är det inte så farligt i de där länderna i alla fall.
            </seg>
          </u>
          <note type="speaker" n="2da21586">
            Anf. 101 Utrikesminister CARL BILDT (m) replik:
          </note>
          <u who="unknown" xml:id="i-cf9969acf827aad7-25" n="83daeb84">
            <seg n="341c072a">
              Fru talman! Det finns två olika perspektiv på vad som är brott
              mot de mänskliga rättigheterna. Det ena är från den enskilde individens
              utgångspunkt. Det är klart att när Farcgerillan dödar, kidnappar
              eller terroriserar är det ett brott mot mänskliga rättigheter
              det är ingen tvekan om den saken liksom när terroristiska grupperingar
              gör det i andra länder. Men det ter sig lite konstigt att vi ska
              kritisera den colombianska regeringen för att vara en upprorsrörelse.
              Det är väl den distinktionen som ibland kan vara lite svår. Det
              är också lite att slå in öppna dörrar att göra det, för man kan
              tala med den colombianska regeringen väldigt länge om Farcgerillans
              olika övergrepp och kan då vara ganska övertygad om att de håller
              med och lägger till ytterligare på den punkten. Det innebär självfallet
              att där är en situation där det sker övergrepp mot de mänskliga
              rättigheterna. Men vi samarbetar huvudsakligen med den colombianska
              regeringen plus med olika NGO:er och till exempel med kontoret
              för FN:s högkommissarie för mänskliga rättigheter i Bogota som
              vi stöder. Det är klart att den distinktionen kanske är subtil
              när det gäller den internationella juridiken, men den är viktig
              när det gäller utrikespolitiken. I övrigt är det självfallet på
              det sättet att terrororganisationer hotar mänskliga rättigheter.
            </seg>
            <seg n="ee495d02">
              Folkmord har vi fört en engagerad diskussion om i kammaren i
              olika sammanhang. Den inställning som jag och regeringen har är
              att vad som har inträffat förr ska vi inte vare sig erkänna eller
              averkänna. När det gäller det som inträffar nu är det framför
              allt Internationella brottmålsdomstolen som ska avgöra och döma
              för folkmordsbrott, och då ska vi respektera deras jurisdiktion.
              Det som inträffat i den förgångna tiden ska vi överlåta till den
              historiska dialogen och till de avgöranden som sker i olika länder.
            </seg>
            <seg n="9874216f">
              Frågan om Västsahara hinner jag kanske inte med. Låt mig bara
              kort säga att Västsahara inte uppfyller de svenska kriterierna
              för erkännande av en stat.
            </seg>
          </u>
          <note type="speaker" n="3ef797dc">
            Anf. 102 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-3a4856f2901d65d8-2" n="8aac206f">
            <seg n="6cf96ef6">
              Fru talman! Det är inte konstigt att man inte uppfyller de kriterierna
              med tanke på att man inte har fått något stöd av omvärlden för
              att kunna uppfylla dem.
            </seg>
            <seg n="b6938d3c">
              När det gäller Colombia talade jag om i mitt inlägg att de flesta
              brott mot de mänskliga rättigheterna har begåtts av polis och
              militär. Det är alltså regeringens förlängda arm som begår de
              flesta av brotten. Det måste man naturligtvis också ta upp med
              den colombianska regeringen.
            </seg>
            <seg n="21ab2f38">
              Frågan om tortyrkonventionen hann du inte ta upp. Jag hoppas
              att du kan göra det i nästa inlägg.
            </seg>
            <seg n="7629cbc6">
              Det är en annan fråga som jag blev glad över att vi på oppositionskanten
              blev väldigt eniga om, och det är rätten till mat, som vi alla
              tre partier tog upp som en väldigt viktig fråga. Nu diskuterar
              vi ju de mänskliga rättigheterna generellt, och rätten till mat
              är en av dem, så och rätten till vatten. I all politik tar alliansregeringen
              bort betydelsen av rätten till mat som en mänsklig rättighet.
              Jag skulle vilja ha en förklaring till varför inte rätten till
              mat ska vara lika prioriterad som de medborgerliga fri- och rättigheterna.
            </seg>
          </u>
          <note type="speaker" n="3635e41c">
            Anf. 103 Utrikesminister CARL BILDT (m) replik:
          </note>
          <u who="unknown" xml:id="i-cf9969acf827aad7-26" n="83daeb84">
            <seg n="9d709841">
              Fru talman! Jag ska först i all korthet kommentera frågan om
              Colombia. Jo, visst är det så att övergrepp och brott begås av
              både polis och militär och av olika andra paramilitära grupperingar.
              Det är ingen tvekan om det. De paramilitära grupperingarna befinner
              sig nu under avveckling, även om det är en ganska komplicerad
              process. Och förhoppningsvis befinner sig också Farcgerillan under
              avveckling med tanke på deras nederlag både genom interna splittringar
              och genom åtgärder från regeringens sida.
            </seg>
            <seg n="4944d307">
              Det är viktigt att ha klart för sig att här är en regeringspolitik
              som vi i allt väsentligt tycker har varit framgångsrik den är
              inte perfekt när det gäller att stärka skyddet för de mänskliga
              rättigheterna. Man har ju bekämpat en terrorism och en narkotikabrottslighet
              som har varit underminerande både för detta land och för åtskilliga
              andra länder. Vi ska inte glömma att denna narkotikabrottslighet
              icke bara dödar i Colombia utan också dödar unga människor i Sverige.
              Det kan vi inte alldeles bortse från.
            </seg>
            <seg n="d4383f0a">
              Rätten till mat är en fråga av något annan dignitet. En fråga
              som engagerar oss väldigt mycket just nu är matpriskrisen. Det
              är just nu inte en fråga om rätten till mat egentligen. Rätten
              till mat är inte ifrågasatt. Det är bara det att maten kostar
              50, 75, 100 eller, för att ta rispriserna, 115 procent mer i år
              än tidigare år. Man har fortfarande rätten till mat, och alla
              har rätt till guldtackor. Men när maten blir så dyr att det äventyrar
              möjligheten att bekämpa fattigdomen eller möjligheterna till en
              rimlig levnadsstandard är det en fråga om ekonomisk och social
              utveckling. Detta angriper vi framför allt genom att diskutera
              den ekonomiska politiken eller i något fall den energipolitik
              som har lett till en utveckling av matpriserna som äventyrar många
              fattiga människors möjligheter. Det är så jag tror att vi har
              möjlighet att se till att mat finns tillgänglig inte bara teoretiskt
              till vilket pris som helst utan till priser som är mer rimliga
              för de fattigaste och sköraste människorna i världen än vad de
              nu riskerar att bli genom också felaktiga politiska beslut i olika
              länder.
            </seg>
          </u>
          <note type="speaker" n="66851348">
            Anf. 104 MATS SANDER (m):
          </note>
          <note n="24e3799a">
            Fru talman! Inledningsvis vill jag yrka bifall till förslaget
            i utskottets betänkande.
          </note>
          <u who="mats_sander_4ce45e" xml:id="i-acfa2a858cc21f54-0" n="72cfb237" prev="i-d44c180aa7a7faaf-0">
            <seg n="5fa95b9f">
              Fru talman! Jag får tänka vad jag vill. Jag får tycka vad jag
              vill. Jag får köpa, jag får sälja, jag får äga, jag får handla.
              Jag får läsa vilken bok jag vill. Jag får se vilken film jag vill.
              Jag får besöka vilken Internetsida jag vill. Jag får uttrycka
              mina synpunkter. Jag får bilda ett politiskt parti. Jag får möjlighet
              att göra de förändringar som detta skapar.
            </seg>
            <seg n="f793899f">
              Jag får göra detta utan att någon förbjuder mig, utan risk för
              att bli fängslad, torterad och kanske försvunnen för evigt.
            </seg>
            <seg n="592dda4a">
              Jag är vald. Jag är vald för att vara här, i en parlamentarisk
              församling. Jag är vald av ett fritt folk för att vara här och
              representera dem. Jag tycker att det är helt fantastiskt att få
              lov att vara det.
            </seg>
            <seg n="aeb3be20">
              Jag lever i ett land som respekterar mig för den jag är, för
              det jag tycker, tänker och står för. Jag lever i ett land som
              respekterar alla människor för det de tänker, tycker och ger uttryck
              för.
            </seg>
            <seg n="44bf4a81">
              Mänskliga rättigheter är odelbara och universella. De gäller
              för alla. Vi är alla överens. I New York för snart 60 år sedan
              var vi alla över hela jorden, mellan alla folk, överens om hur
              de mänskliga rättigheterna skulle formuleras och respekteras.
              Det gav oss en gemensam värdegrund, FN:s deklaration om de mänskliga
              rättigheterna.
            </seg>
            <seg n="43e54670">
              Mycket har hänt sedan dess. Maktförhållanden ändras. Globaliseringen
              släpper loss krafter som stärker mänskliga rättigheter och demokrati.
              Ny teknik gör att information om övergrepp når oss på väldigt
              kort tid.
            </seg>
            <seg n="8e8b5f8f">
              Men när vi tittar ut över världen verkar det som att vi står
              lika långt från målet nu som för 60 år sedan, fast ändå på ett
              delvis annat sätt. Men ändå är det så lika. Kvinnor hålls borta
              från politiska beslutsprocesser. Människor som står upp mot förtryck
              och för yttrandefrihet förföljs. Fruktansvärda grova övergrepp
              sker vid väpnade konflikter.
            </seg>
            <seg n="70769dc0">
              Fru talman! 60 år har snart gått sedan den dagen i New York.
              Många skolbarn har agats sedan dess, och agas fortfarande. Det
              har piskats många ryggar sedan dess, och piskas fortfarande. Det
              har stenats ihjäl många kvinnor och flickor sedan dess, och det
              stenas faktiskt fortfarande. Det har runnit alldeles för mycket
              blod från alldeles för många människokroppar.
            </seg>
            <seg n="fb2ac0f2">
              De gäller för alla. Alla säger det. Men det är inte alla som
              respekterar de mänskliga rättigheterna.
            </seg>
            <seg n="427ad4f1">
              Fönstret till världen står öppet i alla hem via tv-apparater
              och Internetuppkopplade datorer. Varje dag formligen översköljs
              vi av bilder som visar hur människors rättigheter, de mänskliga
              rättigheterna, kränks. Vi förfäras och vill göra någonting åt
              detta. Vi tycker om mänskliga rättigheter och ser det som naturligt
              för alla att kunna ta del av dem. Vi tycker mycket om mänskliga
              rättigheter, och det visas bland annat här i riksdagen. En omfattande
              skrivelse från regeringen och 485 motionsyrkanden härifrån, från
              Sveriges riksdagsledamöter, har resulterat i det betänkande vi
              debatterar här nu.
            </seg>
            <seg n="90e49e27">
              Fru talman! Att ta livet av en medmänniska är ett fruktansvärt
              brott. Att ställa sig över någons rätt till liv och bestämma livets
              slut är oacceptabelt. Stater som dömer sina medborgare till dödsstraff
              visar prov på en djup omänsklighet. Det är oåterkalleligt och
              grymt, utan plats i ett civiliserat samhälle. Tortyr och misshandel
              är andra exempel där en stat tar till motbjudande kränkningar
              av människans värdighet och rättigheter. Detta ska ingen behöva
              utsättas för. Det finns ett ovillkorligt förbud, som alla är skyldiga
              att följa. Vi är överens. Och trots det fortsätter dödsstraff,
              misshandel och tortyr att ingå i verktygslådan för brott mot mänskliga
              rättigheter.
            </seg>
            <seg n="00c6924f">
              Fru talman! Sverige är en tydlig röst i världen för mänskliga
              rättigheter. Svensk politik för mänskliga rättigheter respekterar
              internationella överenskommelser. De mänskliga rättigheterna är
              integrerade i svensk utrikespolitik. De präglar vårt agerande
              i de forum där vi finns. De speglar våra förhoppningar om en värld
              där fria människor kan leva i frihet utan nöd. Och för att nå
              dit behöver sambandet mellan mänskliga rättigheter, demokrati
              och utveckling byggd på rättsstatens principer stärkas.
            </seg>
            <seg n="3a37e4a3">
              När det gäller dödsstraff och tortyr agerar Sverige i internationella
              sammanhang med kraft. Ett första steg är att förmå länder att
              införa moratorier och inte genomföra själva avrättningen. Ett
              andra steg är att förmå länder med dödsstraff att begränsa tillämpningen
              till mycket grova brott och att inte avrätta barn, gravida eller
              mentalt sjuka.
            </seg>
            <seg n="ebdb76b1">
              Ibland verkar det som att ett halvt steg framåt följs av två
              steg bakåt. Det finns länder som nu diskuterar att införa dödsstraff
              på förnekelse, kätteri och häxeri.
            </seg>
            <seg n="c11d070f">
              Kvinnor är särskilt utsatta vid väpnade konflikter. Våldtäkt
              är mer regel än undantag. Men även i vardagen kränks ofta kvinnans
              rätt till sin egen kropp, rätten att säga nej, att slippa bli
              våldtagen, även inom äktenskapet. Det handlar också om könsstympning
              och abortförbud. Många flickor och kvinnor som är hivsmittade
              har blivit det efter ett sexuellt övergrepp.
            </seg>
            <seg n="c64b0077">
              De mänskliga rättigheterna är lika för alla oberoende av kön.
              De är en förutsättning för demokratibyggande, men även centrala
              för att förebygga och lösa väpnade konflikter. Flickors och kvinnors
              rätt till mänskliga rättigheter sätts åt sidan av många länder.
              Därför kommer jämställdhetsperspektivet att genomsyra Sveriges
              arbete i internationella sammanhang. I utvecklingsarbetet är jämställdhet
              och kvinnors roll och villkor en av de tematiska prioriteringarna
              och sätts därför i särskilt fokus.
            </seg>
            <seg n="f554b4b7">
              HBT-personer är särskilt utsatta i många länder. Omfattningen
              av repressalier som en HBT-person riskerar att utsättas för är
              bred. Det handlar om alltifrån stigmatisering till de länder där
              homosexualitet bestraffas med döden. Sexualiteten är den enskildes
              ensak. Homosexualitet måste avkriminaliseras överallt.
            </seg>
            <seg n="3535104d">
              De mänskliga rättigheterna är odelbara och ömsesidigt förstärkande.
              Demokrati och respekt för politiska och medborgerliga rättigheter
              är viktiga förutsättningar för att förverkliga ekonomiska, sociala
              och kulturella rättigheter. Genomförandet av dessa rättigheter
              bidrar också till att uppnå demokrati. Rättighetsperspektivet
              stärks genom att man sätter den enskilde individens frihet och
              rättigheter i centrum.
            </seg>
            <seg n="42e8ab67">
              Det stycke i betänkandet som handlar om mänskliga rättigheter
              i arbetslivet inleder utskottet med att understryka rätten till
              facklig organisering.
            </seg>
            <seg n="91a6579d">
              Vi gör det för att vi tycker att det är viktigt att betona. Det
              är också viktigt att vara fri att välja om man vill eller inte
              vill tillhöra en facklig organisation. I resten av det långa stycket
              som handlar om mänskliga rättigheter i arbetslivet beskrivs väldigt
              tydligt hur Sverige stöder ILO:s arbete.
            </seg>
            <seg n="31ef6661">
              Vi får aldrig glömma att handel bidrar till stabilitet och efterfrågar
              fungerande regelverk. Byggandet av rättsstater gagnas av handel
              och investeringar.
            </seg>
            <seg n="25616a70">
              Fru talman! Demokrati, yttrandefrihet, dödsstraff, tortyr, avrättningar,
              frihetsberövanden, rättsstat, humanitär rätt, diskriminering ordens
              innebörd är viktiga. De är också ledord i Sveriges prioriteringar.
              Det är just prioritering vi pratar om då Sverige höjer ambitionen.
            </seg>
            <seg n="d62e8d27">
              Arbetet med mänskliga rättigheter prioriteras under ordförandeskapet
              i Europarådets ministerkommitté i år och under vårt ordförandeskap
              i EU nästa år. Vi får inte glömma att dessa prioriteringar är
              mål. Medlen för att nå målen kan vara olika i olika delar av världen.
            </seg>
            <seg n="190c8be9">
              Ekonomisk utveckling och äganderätt är grundstenar i samhällen
              som respekterar de mänskliga rättigheterna. Ekonomisk tillväxt,
              ofta under en lång period, har historiskt ofta varit den första
              förändringen mot demokrati och så småningom växande respekt för
              mänskliga rättigheter. Där är vårt eget land ett bra exempel.
            </seg>
            <seg n="e5f21497">
              Det är legitimt att påtala brister och kränkningar. Förtryckta
              människor har sällan möjlighet att själva hävda sina intressen.
              Det finns en ömsesidighet mellan demokrati, rättsstatens principer
              och mänskliga rättigheter. Denna ömsesidighet måste kopplas till
              en helhetssyn på utveckling och säkerhet i arbetet för mänskliga
              rättigheter.
            </seg>
            <seg n="a99679d4">
              Fru talman! De mänskliga rättigheterna är universella, odelbara.
              Vi är inte många i världen som tar ansvar för alla dem som inte
              har förmånen att ha det så bra som vi. Vårt land är ett av de
              mest handlingskraftiga. Mänskliga rättigheter präglar vår utrikespolitik.
              Mänskliga rättigheter, demokrati och utveckling byggd på rättsstatens
              principer är ett signum för oss i EU, FN och i alla andra internationella
              sammanhang.
            </seg>
            <seg n="4dc26bea">
              Jag hoppas att vi ska bli fler som fritt får tänka, tycka, tala
              och skriva vad vi vill. Jag hoppas att vi blir fler som fritt
              får köpa, sälja, äga och handla och fritt får vara fria och ta
              del av mänskliga rättigheter utan risk för att förtryckas, fängslas,
              torteras, försvinna eller mördas.
            </seg>
          </u>
          <note type="speaker" n="7880b07a">
            Anf. 105 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-3" n="64d3b391">
            <seg n="cd4cf516">
              Fru talman! Inte heller i det här replikskiftet tänker jag prata
              om Nordkorea, Vitryssland eller Burma. Det beror inte på att jag
              känner någon större sympati för de staterna utan kanske kors i
              taket på att vi på de här områdena är ganska eniga i vår kritik
              när det gäller de mänskliga rättigheterna och demokrati.
            </seg>
            <seg n="d4aeee44">
              Jag ska ta upp en annan fråga. Jag vet att många armenier, assyrier/syrianer,
              kaldéer, pontier med flera här i Sverige följer den här debatten
              med stort intresse. En av de frågor som står på dagordningen är
              ett svenskt erkännande av folkmordet på dessa grupper 1915. De
              lyssnar och följer den här debatten, inte för att de vill höra
              en debatt om olika historiska skeenden, utan för att de vill ha
              ett erkännande av sitt lidande. De vill få sin sorg bekräftad.
              De vill kunna gå vidare från sina trauman och de vill se sina
              sår läka.
            </seg>
            <seg n="d0a19811">
              Tyvärr finns det en väldigt liten chans att det kommer att hända
              i dag. En bred majoritet i utskottet, med Moderaterna i spetsen,
              har sagt nej till ett svenskt erkännande av folkmordet 1915.
            </seg>
            <seg n="fe9e0f7e">
              Jag träffade en svensk-armenier i går. Han sade: Jag skulle någonstans
              kunna förstå den borgerliga majoriteten om man hade hederliga
              argument. De argument som man nu för fram kan jag inte känna någon
              respekt för.
            </seg>
            <seg n="d50c9825">
              Man för fram tre argument. Jag skulle vilja fråga Mats Sander
              om dem. De har väckt många frågor.
            </seg>
            <seg n="efa50fbf">
              Man säger för det första att det inte går att erkänna folkmordet
              eftersom det hände före folkmordskonventionen 1948. Detsamma gäller
              ju Förintelsen. Ska Sverige inte erkänna Förintelsen, Mats Sander?
            </seg>
            <seg n="f70f1878">
              Det andra argumentet är att det råder oenighet bland experter.
              Vilka experter är det som är oeniga? Vilka seriösa forskare i
              världen i dag säger att det inte var ett folkmord 1915?
            </seg>
            <seg n="9e7d5a4e">
              Det sista som majoriteten anför är att det skulle vara riskfyllt
              att störa en begynnande och ömtålig nationell process i Turkiet.
            </seg>
            <seg n="3f2b262a">
              Vad är det för process? Många av de armenier, assyrier/syrianer
              som jag pratar med känner inte igen sig i den beskrivningen. De
              ser ett Turkiet där repressionen och diskrimineringen mot de etniska
              och religiösa minoriteterna fortfarande är omfattande.
            </seg>
          </u>
          <note type="speaker" n="d8147bc9">
            Anf. 106 MATS SANDER (m) replik:
          </note>
          <u who="mats_sander_4ce45e" xml:id="i-ed6694f12e84e539-0" n="72cfb237">
            <seg n="e5cbde65">
              Fru talman! Hans Linde upprepar den fråga som han ställde till
              Carl Bildt om Turkiet och folkmord.
            </seg>
            <seg n="21d63e09">
              I min värld är den här händelsen mer en fråga för historiker.
              Jag tycker att Turkiet och Armenien borde uppmuntra och underlätta
              ett samtal om att öppna arkiven för att diskutera det som har
              hänt.
            </seg>
            <seg n="858adbbf">
              Vi har gjort ställningstagandet att inte erkänna folkmordet.
              Hade det hänt i dag hade det varit ett folkmord, det är helt klart.
              Det är en fruktansvärd händelse.
            </seg>
            <seg n="7acc0705">
              Frågan är hur långt tillbaka i tiden vi ska gå för att erkänna
              saker som har hänt för väldigt länge sedan. I vårt eget land har
              vi också en ganska dyster historia.
            </seg>
          </u>
          <note type="speaker" n="f839bb1b">
            Anf. 107 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-4" n="64d3b391">
            <seg n="d7f3d3ce">
              Fru talman! Mats Sander svarade inte på någon av mina frågor,
              så jag får väl återkomma i kommande replikskiften.
            </seg>
            <seg n="8623273b">
              De frågor som jag ställer här ställs också av många armenier,
              assyrier/syrianer, kaldéer, pontier med flera här i landet som
              har undrat och känt sig frågande inför den argumentation som man
              har i texten. Vad är det för experter som är oeniga? Varför kan
              man erkänna förintelsen av judarna under andra världskriget men
              inte folkmordet 1915? Vad är det egentligen för process som pågår
              i Turkiet?
            </seg>
            <seg n="78a14e5a">
              Mats Sander framför ett av de vanligaste argumenten i diskussionen,
              nämligen att vi ska lämna historien åt historikerna. Det är helt
              sant. Låt historikerna forska om historien. Vi politiker ska inte
              lägga oss i den processen. Därför ska inte vi politiker gå in
              och förneka historiska faktum. Vi har ett ansvar som politiker
              att stå upp inför historiska faktum och ta ställning utifrån dem.
            </seg>
            <seg n="b7ee815b">
              Ove Bring, professor i folkrätt i Sverige, var här i riksdagen
              för en tid sedan. Han sade: Historikerna har gjort sitt. Nu är
              det dags för politikerna att agera. Jag säger detsamma: Historikerna
              har sagt sitt. Det är ett faktum som ingen kan motsäga att det
              var ett folkmord 1915. Därför är det vår plikt och vårt ansvar
              att agera.
            </seg>
            <seg n="62032c5a">
              Mats Sander säger också att detta pågick för så länge sedan.
              Det börjar möjligen bli lite länge sedan räknat i år. Men för
              offren, deras barn, deras barnbarn och barnbarnsbarn är inte det
              här en avlägsen historisk händelse. Det är fortfarande något oerhört
              näraliggande.
            </seg>
            <seg n="c2ec5daa">
              Jag kan rekommendera Mats Sander att åka ned till Södertälje
              och träffa några av dem som överlevde folkmordet, deras barn,
              barnbarn och barnbarnsbarn. Du kommer att se att det inte är en
              historisk fråga utan en fråga om tiotusentals människor i vårt
              land som ber att få ett erkännande av sitt lidande. De ber att
              få sin sorg bekräftad. De ber att vi politiker ska sätta punkt
              för deras trauma och hjälpa dem att läka sina sår.
            </seg>
            <seg n="c987a2ac">
              Det är bara att beklaga att den borgerliga majoriteten inte väljer
              att tillmötesgå det önskemålet.
            </seg>
          </u>
          <note type="speaker" n="32cd3d9a">
            Anf. 108 MATS SANDER (m) replik:
          </note>
          <u who="mats_sander_4ce45e" xml:id="i-ed6694f12e84e539-1" n="72cfb237">
            <seg n="3e9526ce">
              Fru talman! Är det ett folkmord? Vi har olika ståndpunkt i frågan
              när det gäller att erkänna om det var ett folkmord. Experter från
              olika läger säger olika saker. Ove Bring säger vissa saker. Vi
              har tagit ställning och ser inte att det främjar något att erkänna
              de fruktansvärda händelserna i Armenien 1915 som ett folkmord.
            </seg>
          </u>
          <note type="speaker" n="dfe3f9bb">
            Anf. 109 KERSTIN ENGLE (s) replik:
          </note>
          <u who="kerstin_engle_65233a" xml:id="i-24f8e9235d2aced4-3" n="a543f4f1">
            <seg n="8e277890">
              Fru talman! Det är lätt att hålla högtidstal om mänskliga rättigheter,
              Mats Sander. Vi kanske ändå skulle försöka bli lite mer konkreta.
            </seg>
            <seg n="b619cb3f">
              Jag tycker att det var bra att du tog upp frågan om kvinnor och
              kvinnors roll. Jag noterade speciellt kvinnors roll i fredsprocessen.
            </seg>
            <seg n="540179a5">
              Jag förutsätter därför att du, Mats Sander, nu blir bevakare
              av konventionen 1325. Vid ett flertal tillfällen har regeringen
              nämligen glömt att skriva in detta i olika propositioner. En av
              dina uppgifter, Mats Sander, är därför att bevaka detta.
            </seg>
            <seg n="1cd30824">
              Sedan skulle jag vilja ställa en konkret fråga. Vi har talat
              om olika länder här. Vi har inte talat så mycket om USA. Men jag
              skulle ändå vilja ställa en fråga om Guantánamobasen och om den
              amerikanska administrationens ståndpunkt. Man anser att skenavrättningar
              är en acceptabel förhörsmetod och att även andra metoder som USA
              nu har är det. Högsta domstolen säger att det är olagligt att
              ställa Guantánamofångarna inför militärdomstol, eftersom det strider
              mot folkrätten. Sedan stiftar man en ny lag som ger denna möjlighet.
              Tycker Mats Sander och Moderaterna att detta är acceptabelt och
              inte förtjänar kritik?
            </seg>
          </u>
          <note type="speaker" n="86463337">
            Anf. 110 MATS SANDER (m) replik:
          </note>
          <u who="mats_sander_4ce45e" xml:id="i-ed6694f12e84e539-2" n="72cfb237">
            <seg n="c6fb802d">
              Fru talman! Jag får ta på mig rollen att bevaka konventionen
              1325 om kvinnors roll. Men när det gäller att jag skulle ta på
              mig vad regeringen skriver i sina propositioner får jag överlåta
              till andra att göra. Men, som sagt, jag kan bevaka detta.
            </seg>
            <seg n="9eb69d25">
              Jag träffade två yrkesofficerare när jag besökte FN:s generalförsamling
              i New York hösten 2007. De hade fått ett stipendium just för att
              studera konventionen 1325. De var kolleger till mig, och vi hade
              många samtal om det. Jag har direktingångar på den sidan, och
              jag har fullt förtroende för att Försvarsmakten när de så att
              säga är ute har förberedelser för att utbilda officerare. Det
              gäller grundutbildning men även utbildning inför att de skickas
              ut i världen.
            </seg>
            <seg n="49194827">
              Jag tycker att det som sker på Guantánamobasen är ett fruktansvärt
              övergrepp, och jag försvarar inga skenavrättningar eller några
              andra övergrepp som sker där.
            </seg>
          </u>
          <note type="speaker" n="1c5a3ea4">
            Anf. 111 KERSTIN ENGLE (s) replik:
          </note>
          <u who="kerstin_engle_65233a" xml:id="i-24f8e9235d2aced4-4" n="a543f4f1">
            <seg n="cc33d3d4">
              Fru talman! Jag hoppas att du, Mats Sander, kan övertyga din
              utrikesminister om att han också ska säga detta vid något lämpligt
              tillfälle.
            </seg>
            <seg n="e54bb75e">
              Jag vet inte hur ni i majoriteten jobbar. Men jag trodde att
              de moderata riksdagsledamöterna hade möjlighet att påverka det
              som regeringen skriver i sina propositioner.
            </seg>
            <seg n="569c6cbc">
              En annan fråga som vi diskuterade här tidigare och som jag inte
              tyckte blev färdigdiskuterad gäller frågan om rätten till mat.
              Det finns olika konventioner, till exempel barnkonventionen. Att
              60 miljoner barn dör före fem års ålder strider helt mot barnkonventionens
              skrivningar. Regeringen skriver i propositionen att vi ska försöka
              sätta oss in i människors situation bättre för att få ett effektivare
              arbete för global utveckling.
            </seg>
            <seg n="1e2a552d">
              Mats Sander kanske kan förklara lite mer för mig vad det innebär
              att man i detta sammanhang inte nämner rätten till mat och det
              som Bodil Ceballos också tog upp, nämligen rätten till vatten.
            </seg>
            <seg n="708eb627">
              Vi talar så mycket om att fattiga människor ska bli entreprenörer.
              Visst ska man hjälpa människor att hjälpa sig själva. Det är ett
              alldeles utmärkt sätt att bedriva biståndsarbete. Men vi kan ändå
              inte begära att fattiga människor eller svältande människor ska
              bli entreprenörer. Jag tyckte att Carl Bildt gjorde det ganska
              enkelt för sig när han tog upp matpriserna. Det är ett fenomen
              som har kommit nu under det senaste halvåret eller till och med
              under de senaste månaderna, men svält har förekommit under många
              år.
            </seg>
            <seg n="11ee2c63">
              Det vore bra om du kunde utveckla det lite mer. Det är en viktig
              del i skrivelsen.
            </seg>
          </u>
          <note type="speaker" n="f13b18f2">
            Anf. 112 MATS SANDER (m) replik:
          </note>
          <u who="mats_sander_4ce45e" xml:id="i-ed6694f12e84e539-3" n="72cfb237">
            <seg n="0663539e">
              Fru talman! Jag vet inte om jag kan utveckla det som står i skrivelsen
              så mycket, eftersom det är regeringen som har skrivit den, och
              vi har påverkat innehållet i betänkandet.
            </seg>
            <seg n="6558c58d">
              När det gäller rätten till mat och barnkonventionen är det klart
              att rätten till mat är en grundläggande mänsklig rättighet. Jag
              har ju stått här och talat ganska länge om vilka rättigheter vi
              har.
            </seg>
            <seg n="2610e5fd">
              Beträffande fattiga människor som entreprenörer är ekonomisk
              tillväxt en grund för att man över huvud taget ska kunna skaffa
              sig en tillvaro att leva i vår värld.
            </seg>
            <seg n="01982ed1">
              Svältande människor behöver nödhjälp, och det ger världssamfundet
              människor i den omfattning som behövs. Jag är inte riktigt säker
              på vad frågeställningen gällde.
            </seg>
          </u>
          <note type="speaker" n="cc4452d5">
            Anf. 113 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-3a4856f2901d65d8-3" n="8aac206f">
            <seg n="564c1c91">
              Fru talman! Jag tycker att det var bra att Mats Sander tog upp
              hur vi vill se detta i Sverige och alla de rättigheter som vi
              faktiskt kan åtnjuta här.
            </seg>
            <seg n="d34e17a4">
              Men en stor grupp i vårt samhälle åtnjuter inte samma rättigheter
              som vi andra. De som har fått avslag på sina asylansökningar och
              ska skickas hem och de som gömmer sig här i landet har inte samma
              möjligheter att faktiskt åtnjuta de mänskliga rättigheter som
              vi sätter så högt och som vi menar att alla i Sverige har rätt
              till.
            </seg>
            <seg n="808b3982">
              Jag skulle därför vilja veta hur du ser på det som jag tog upp
              tidigare, exempelvis att vi skickar tillbaka människor till länder
              där de har utsatts för tortyr och att vi har blivit fällda för
              brott mot tortyrkonventionen så många gånger. Det skulle jag vilja
              att du tar upp lite grann.
            </seg>
            <seg n="cceb5aa4">
              Jag frågade tidigare Carl Bildt om detta med folkmord. Men jag
              hade inte möjlighet att gå upp i replik igen. Carl Bildt sade
              att det som är folkmord och har skett för länge sedan tycker vi
              inte någonting om, utan det får internationella domstolar göra.
            </seg>
            <seg n="b52b6b5b">
              Men det handlar faktiskt om att ge människor upprättelse. Det
              är människor som är brottsoffer, och de är brottsoffer i flera
              generationer. När det handlar om andra brottsoffer i vårt samhälle
              försöker vi hitta lösningar. Det är ett erkännande bara att en
              person blir dömd. Det kan också göra att man som person mår mycket
              bättre.
            </seg>
            <seg n="c11beba4">
              Jag tycker att vi ska inse att dessa människor är brottsoffer
              och att det behövs ett erkännande för att de ska kunna gå vidare
              i sitt liv och i historien. Jag tycker att det är självklart att
              vi ska kunna erkänna de folkmord som har begåtts för så många
              år sedan och naturligtvis även de som begås i dag.
            </seg>
            <seg n="edb35a80">
              Jag skulle vilja höra lite grann vad Mats Sander har för syn
              på den frågan, lite mer utförligt än det svar som Hans Linde fick.
            </seg>
          </u>
          <note type="speaker" n="1c5b00e0">
            Anf. 114 MATS SANDER (m) replik:
          </note>
          <u who="mats_sander_4ce45e" xml:id="i-ed6694f12e84e539-4" n="72cfb237">
            <seg n="d6225d8a">
              Fru talman! När det gäller avvisningar till länder som begår
              övergrepp kan jag säga att det, som jag har förstått det, är en
              enskild bedömning som görs av dem som tar beslut om att skicka
              tillbaka människor till dessa länder, människor som har sökt asyl
              här och som inte får asyl. Om det görs en felaktig bedömning av
              dem är det ett brott mot vår lagstiftning. Så det är ganska enkelt
              att berätta om det.
            </seg>
            <seg n="749788e7">
              Bodil Ceballos hade ställt en fråga till Carl Bildt om folkmord.
              Jag vill inte svara för Carl Bildt när det gäller folkmord. Jag
              har svarat på den frågan ganska kortfattat här, och jag tycker
              att det ganska väl beskrivs i betänkandet hur vi har ställt oss
              och varför vi har gjort det. Jag vidhåller den uppfattningen.
            </seg>
          </u>
          <note type="speaker" n="b000b355">
            Anf. 115 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-3a4856f2901d65d8-4" n="8aac206f">
            <seg n="7611bbc4">
              Fru talman! Det var inte mycket till svar om att vi skickar ut
              människor. Mats Sander tog tidigare upp att homosexualitet måste
              avkriminaliseras överallt i världen. Men vi skickar faktiskt tillbaka
              människor till länder där homosexualitet är förbjuden med hänvisning
              till att dessa människor inte behöver tala om att de är homosexuella.
              Så gör vi i Sverige. Jag tycker att det är ett brott mot de mänskliga
              rättigheterna.
            </seg>
            <seg n="f278d634">
              Jag vill också ta upp frågan om barnkonventionen. I skrivelsen
              står det att Sverige under det svenska ordförandeskapet i Europarådet
              kommer att föreslå en ny strategi för arbetet med barnets rättigheter.
              Jag skulle vilja att du utvecklar lite grann vad som är den nya
              strategin och vad den ska innehålla.
            </seg>
            <seg n="b28b84e9">
              Under många år när vi har avvisat barn till andra länder har
              vi sagt att principen om en reglerad invandring står över barnkonventionen
              och tyd-ligen också andra konventioner. Frågan är: Är det meningen
              att man ska förändra detta synsätt så att barnets bästa faktiskt
              alltid ska sättas i första rummet? Barnkonventionen är inte svensk
              lag, och domstolarna dömer inte efter den.
            </seg>
            <seg n="7d2904d3">
              Sedan hade jag några andra frågor, bland annat en om rätten till
              mat. Regeringarna ska kunna garantera sina medborgare mat. Man
              ska se till att det finns sådana möjligheter, så att säga. Vi
              har en rätt till mat också i Sverige, naturligtvis, genom vår
              socialtjänst. Vi har en socialtjänstlagstiftning som innebär att
              om någon inte kan försörja sig själv går samhället in och stöttar
              så att man har möjlighet att faktiskt kunna äta sig mätt, någorlunda
              i alla fall, varje dag. Rätten till mat är alltså en väldigt viktig
              del, och man ska också kunna påverka andra regeringar. Alla har
              inte de ekonomiska förutsättningarna, men där kan vi ju stötta.
              Men det här ignoreras i skrivelsen och också i betänkandet.
            </seg>
          </u>
          <note type="speaker" n="3bd1d290">
            Anf. 116 MATS SANDER (m) replik:
          </note>
          <u who="mats_sander_4ce45e" xml:id="i-d44c180aa7a7faaf-1" n="72cfb237" next="i-acfa2a858cc21f54-1">
            <seg n="2f69086b">
              Fru talman! Bodil Ceballos tar upp homosexuellas situation i
              världen. Den är inte acceptabel. I de fall vi skickar tillbaka
              människor med det argument som du tog upp förut tycker jag att
              argumentationen är dålig. Men att vi ska arbeta för att avkriminalisera
              homosexualitet tycker jag är ganska klart.
            </seg>
            <seg n="03f958b2">
              När det gäller barnkonventionen är det jag känner till om regeringens
              strategi för utveckling en särskild skrivelse som har lagts fram,
              Barnpolitiken en politik för barns rättigheter , där det finns
              en plan för uppföljning och utvärdering av barnkonventionen, som
              har tre huvudmoment. Det handlar om ett förtydligat uppföljnings-
              och utvärderingsansvar för Barnombudsmannen, en förstärkning av
              uppföljnings- och utvärderingsverksamheten och en systematisk
              uppföljning av lagstiftning och dess tillämpning. Jag har inte
              djupare specialistkunskaper än så i den här frågan. Vi får återkomma
              till det.
            </seg>
          </u>
          <note n="7cd1b596">
            Anf. 117 ULRIKA CARLSSON i Skövde (c):
          </note>
          <u who="mats_sander_4ce45e" xml:id="i-acfa2a858cc21f54-1" n="72cfb237" prev="i-d44c180aa7a7faaf-1">
            <seg n="8d26d6ec">
              Fru talman! En grundstomme i Centerpartiets politik är främjandet
              av demokrati och respekt för de mänskliga rättigheterna. Att vara
              tillförsäkrad sina mänskliga rättigheter innebär att människor
              får möjlighet att styra över sina egna liv och fatta sina egna
              beslut. Det innebär att kunna påverka samhället där man lever
              och att alla är jämlika i rättigheter och skyldigheter.
            </seg>
            <seg n="168bc5aa">
              Skyddet av de mänskliga rättigheterna är en av grundpelarna i
              en sann demokrati. Rätten till undervisning, yttrande- och åsiktsfrihet,
              rätt att utöva sin kultur, rätten att äga och likhet inför lagen
              är bara några av de rättigheter varje människa bör vara tillförsäkrad.
              Ett starkt skydd för dessa och andra rättigheter förutsätter en
              fungerande rättsstat, något regeringen också trycker på i den
              skrivelse som vi debatterar här i dag.
            </seg>
            <seg n="91328e99">
              Fru talman! Det är i dag 60 år sedan FN:s generalförsamling antog
              den allmänna förklaringen om de mänskliga rättigheterna, som också
              har nämnts här tidigare. Sverige hade också en viktig roll vid
              tillblivandet av det nu verksamma MR-rådet. Det är nu angeläget
              att det rådet tar sig an frågor som ligger inom dess ansvarsområde.
              Tyvärr upplever jag att MR-rådet inte ännu har uppmärksammat de
              värsta kränkningarna av de mänskliga rättigheterna. Jag tänker
              då bland annat på Zimbabwe och Nordkorea.
            </seg>
            <seg n="51dda6e1">
              Det har tidigare nämnts att de mänskliga rättigheterna är universella.
              De är odelbara. Men hur det än är: När vi väljer att på några
              få minuter tala om de här frågorna i det här stora betänkandet
              blir det ändå vissa frågor vi får välja att lyfta fram. Jag har
              tänkt lyfta fram de frågor som rör kvinnor och barn.
            </seg>
            <seg n="a4568a1f">
              I konflikter är det oftast kvinnor och barn som drabbas hårdast.
              I Kongo och Darfur är situationen så hemsk att det knappast går
              att föreställa sig. Inte nog med att kvinnor och barn drabbas
              hårdast de har också minst möjligheter att påverka händelseutvecklingen,
              samtidigt som kvinnorna inte sällan faktiskt skulle kunna ha möjlighet
              att spela en väldigt viktig roll och har bäst förutsättningar
              för det.
            </seg>
            <seg n="fda99dbe">
              Därför är jag glad över att se att regeringen tar dessa frågor
              på största allvar. Sverige var ett av de första länderna som antog
              en nationell handlingsplan för genomförandet av resolution 1325.
              Den starkt uttalade ambitionen att prioritera insatser inom utvecklingssamarbetet
              för att understödja genomförandet av resolution 1325 är bra.
            </seg>
            <seg n="5d0c6288">
              Men det är inte bara i konfliktområden som det är viktigt att
              stärka respekten för kvinnors rättigheter. Amnesty nämner som
              exempel i sin årsrapport att det i Egypten mördades 250 kvinnor
              av make eller släktingar de första sex månaderna under 2007. Två
              kvinnor våldtogs varje timme.
            </seg>
            <seg n="d5a35cb9">
              Men det handlar inte bara om att kvinnan inte ska vara ett offer.
              Genom att stärka kvinnors möjlighet till ägande stärks också deras
              ställning i samhället, och utvecklingen kan gå snabbare framåt.
              Mikrokrediter som görs tillgängliga för kvinnor är ett annat bra
              exempel.
            </seg>
            <seg n="9440d27a">
              Fru talman! Barnen är vår framtid. Ja, jag vet att alla har hört
              uttrycket många gånger förut, men det blir inte mindre sant för
              det. Alla barn ska ha en trygg uppväxt och en säker uppväxt. Trots
              att vi i dag debatterar mänskliga rättigheter i utrikespolitiken
              tål det att sägas att det är minst lika vikigt här i Sverige som
              i vilket annat land som helst. Efter mina ganska många år som
              lärare har jag sett att kunskaperna om barnens rättigheter behöver
              stärkas också här i vårt land på många olika sätt.
            </seg>
            <seg n="2598cc7f">
              Ett barn har särskilda rättigheter. Vid alla åtgärder som rör
              barn ska barnets bästa komma i främsta rummet. Varje barn har
              rätt inte bara till liv utan också till utveckling. Dessa och
              flera andra rättigheter slås fast i barnkonventionen, som faktiskt
              är den mest ratificerade av alla MR-konventioner. Ändå finns det
              väldigt många barn i den här världen som inte får det som de har
              rätt till: rätt till mat, utbildning, en trygg uppväxt etcetera.
            </seg>
            <seg n="bf866b98">
              Centerpartiet välkomnar att det i arbetet för barnets rättigheter
              särskilt ska lyftas fram ytterligare insatser för att motverka
              våld mot barn och barns utsatta ställning i väpnade konflikter
              samt för att främja flickors rättigheter. I budgetpropositionen
              för 2008 har regeringen angivit att barnrättsperspektivet och
              kvinnors möjlighet att till fullo åtnjuta de mänskliga rättigheterna
              ska få förstärkt uppmärksamhet i utvecklingssamarbetet.
            </seg>
            <seg n="90a3485d">
              Fru talman! I stora delar av världen utsätts HBT-personer för
              ett brutalt förtryck av statsmakter eller från andra sociala eller
              religiösa rörelser. De diskrimineras och har många gånger svårt
              att ta del av mänskliga rättigheter, som ju bygger på alla människors
              lika värde. Det är viktigt att uppmärksamma och stärka arbetet
              för dessa inom till exempel FN-, EU- och OSSE-sammanhang likaväl
              som i bilaterala kontakter och utvecklingssamarbeten.
            </seg>
            <seg n="06a36723">
              Fru talman! Jag vill avsluta med en fråga som kanske inte direkt
              handlar om mänskliga rättigheter, men som ändå gör det. Det är
              en fråga som påverkar väldigt många människor i konfliktområden.
            </seg>
            <seg n="bed7ecbe">
              Vi i Centerpartiet, liksom alliansregeringen i övrigt, gläds
              åt den överenskommelse som nåddes i Dublin i slutet av förrförra
              veckan. Liksom vi var drivande när det gällde att förbjuda landminor
              är vi nu drivande för att förbjuda klustervapen, som orsakar fruktansvärda
              skador på civila. Förhoppningen och något som Sverige bör arbeta
              för är att de stora användarna av klustervapen ansluter sig till
              konventionen. Nedräkningen mot ett förbud mot klustervapen har
              börjat.
            </seg>
            <seg n="a29759fa">
              Fru talman! Så många andra frågor skulle egentligen förtjäna
              att tas upp i debatten, men de har också lyfts fram av andra deltagare.
              Jag vill med detta yrka bifall till utskottets förslag till beslut
              i betänkande UU9.
            </seg>
          </u>
          <note type="speaker" n="a2040588">
            Anf. 118 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-adf16b8a7ae919a2-0" n="79621fc3">
            <seg n="daff3e91">
              Fru talman! Tänd hellre ett ljus än klaga över mörkret. Så lyder
              ett av de klassiska kinesiska ordspråken.
            </seg>
            <seg n="aed788ff">
              Det är lätt att klaga över mörkret världen över. För exakt en
              vecka sedan, den 4 juni, uppmärksammade många av oss 19-årsdagen
              av en av efterkrigstidens grymmaste brott mot de mänskliga rättigheterna,
              massakern vid Himmelska fridens torg i Peking. I dag, 19 år senare,
              är den kinesiska kommunistregimens diktatur, ofrihet och förtryck
              lika kompakta.
            </seg>
            <seg n="e275ce1c">
              Tänk er att leva i ett Kina där 68 brott är belagda med dödsstraff.
              Sedan 1980-talet har det skett en tredubbling av brott kopplade
              till dödsstraffet. Tänk er att bo i ett Kina där vi inte kunnat
              ha en livlig politisk debatt i kammaren utan att några senare
              på kvällen blivit fängslade. Tänk er att dagligen trakasseras,
              på livstid, för att ni höjer rösten mot regimen.
            </seg>
            <seg n="8e66aedb">
              Inte bara i Kina utan världen över ser verkligheten sannerligen
              på många sätt hopplös, sorglig, dyster och mörk ut. Året 2007
              var en dyster läsning vad gäller respekten för de mänskliga rättigheterna.
              Folkmordet i Darfur fortsatte oförtrutet. Kubas diktator Fidel
              Castro efterträddes av hans lika diktatoriska bror Raúl. De burmesiska
              munkarnas fredliga uppror slogs ned av militärjuntan, och Ryssland
              betedde sig åter odemokratiskt i samband med valen. Den svenske
              medborgaren Dawit Isaak har just denna dag suttit fängslad i 2
              453 dagar i Eritrea.
            </seg>
            <seg n="69f48bc7">
              Den globala friheten världen över har fått sina törnar. Det är
              sorgligt att behöva säga att för första gången i världshistorien
              har utvecklingen av demokratin avstannat. Enligt organisationen
              Freedom House har de politiska rättigheterna gått bakåt i 20 procent
              av världens länder. Bland de länder som begår flest brott mot
              mänskliga fri- och rättigheter som Iran, Burma och Nordkorea ser
              vi inga lättnader i förtrycket. Det är ett mycket allvarligt trendbrott,
              för fram till nu har demokratin ökat för varje år som gått. Efter
              Sovjetunionens sammanbrott såg det ut som om det skulle fortsätta
              på detta positiva sätt, men så blev inte fallet.
            </seg>
            <seg n="747f36c0">
              Allt är samtidigt inte mörker. Varje dag tänds tusentals små
              ljus av frihet världen över. Alla världsmedborgare är inte passiva
              medborgare. Jag tänker på min gode vän, den zimbabwiske senatorn
              David Coltart, som jag körde till Arlanda i morse. Han var en
              av dem som grundade oppositionspartiet Movement for Democratic
              Change. I sin kamp för ett demokratiskt Zimbabwe har han utsatts
              för mordförsök, fängslats och trakasserats gång på gång. Och han
              har, trots allt, ett starkt skydd eftersom han är en vit zimbabwisk
              medborgare. Hans svarta partikamrater utsätts för ett betydligt
              mer brutalt våld.
            </seg>
            <seg n="221f6533">
              Trots att vi alla vet att valen i Zimbabwe om exakt 16 dagar
              är riggade till förmån för diktatorn Robert Mugabe kämpar David
              Coltart och hans partivänner oförtrutet vidare. På tre månader
              har 60 av hans partikamrater från MDC mördats. Det kan jämföras
              med tre politiska mord i Zimbabwe året innan, 2007. De tortyrbilder
              som smugglats ut från Zimbabwe är bland de vidrigaste jag sett
              under min livstid. Det är bilder där man med kniv skär av köttet
              på människor och skalperar folks huvuden. Det är ett fullkomligt,
              fullkomligt vidrigt förtryck!
            </seg>
            <seg n="162e984f">
              Jag tänker på alla de HBT-aktivister i Baltikum som förvägras
              rätten att demonstrera, och på latinamerikanska kvinnor som förvägras
              rätten till fri abort. Jag tänker på den etiopiska oppositionen
              som ständigt hotas. Jag tänker på tortyren i fängelserna i Teheran,
              eller för all del tidigare i Abu Ghraib och Guantánamo. Jag tänker
              på hur Venezuelas Hugo Chávez krymper friheten för varje dag som
              går.
            </seg>
            <seg n="32581ac8">
              Jag tänker också på den unge studenten, i väst kallad den okände
              rebellen, som just den 4 juni 1989 ställde sig framför stridsvagnarna
              på Himmelska fridens torg i Peking. Omvärlden kommer nog aldrig
              att glömma den bild som den amerikanske fotografen Jeff Widener
              tog på denne modige individ. Året var 1989, och vi kände frihetsrevolutionens
              vindar världen över. Kommunismen började rämna i Sovjetunionen.
              Berlinmuren började vittra sönder. I Sydafrika var det början
              till slutet för apartheidsystemet.
            </seg>
            <seg n="06186f14">
              Det skedde under den tid jag gick på högstadiet. Jag önskar att
              jag, när jag nu börjar närma mig något slags medelålder, ska få
              uppleva samma frihetsvåg igen, inte minst i afrikanska och asiatiska
              länder. Men då, den 4 juni 1989, reste sig unga kinesiska studenter
              i Peking. Mottot på banderollerna var: Leve demokratin, leve friheten!
              En miljon människor deltog i processerna under dessa veckor och
              upp emot tusen personer blev dödade.
            </seg>
            <seg n="396a2b9b">
              Under hela min tid som politiskt aktiv har jag på plats i diktaturländer
              och också ibland här hemma från politiska meningsmotståndare fått
              höra hur man viftat bort medborgerliga rättigheter med hänvisning
              till att vissa länder har gratis utbildning eller fri sjukvård,
              exempelvis Kuba.
            </seg>
            <seg n="febe49bb">
              Vi kan konstatera att ett parti i Sveriges riksdag, nämligen
              Vänsterpartiet, under sin kongress den gångna helgen ägnade timme
              efter timme åt att diskutera huruvida diktaturens Kuba är en diktatur
              eller inte. För alla oss andra är det fullkomligt självklart,
              och vi har under många år tagit avstånd från diktaturen där. I
              Vänsterpartiets partistyrelse finns fortfarande personer som hyllar
              Fidel Castro, vilket är mycket sorgligt. Jag vet att Hans Linde
              inte tillhör dem, men det vore glädjande om man slapp sådana diskussioner
              i etablerade svenska demokratiska partier.
            </seg>
            <seg n="d9c73ba7">
              Vi har också sett hur diktatorer världen över hävdar att det
              är först när människorna når en viss levnadsnivå som man kan införa
              demokrati. Detta är vanligt bland afrikanska diktatorer. Vi får
              ibland höra att vissa kulturer i Mellanöstern inte behöver den
              västerländska demokratin med pressfrihet, öppna val och frihet
              att välja, eller avstå från, religion, något som sägs i exempelvis
              arabvärlden. Det är som om frihet bara vore något för vita rika
              européer. Det är en fullkomligt avskyvärd människosyn som jag
              hoppas att vi alla kan ta avstånd från.
            </seg>
            <seg n="597a2624">
              Sverige ska sträva efter att vara stenhårt mot dessa diktatoriska
              regimer. Jag tycker att vi ska lära av vår egen historia. Det
              starka stöd för frihet och demokrati som vi exempelvis gav till
              ANC i Sydafrika under apartheidtiden borde i dag mycket tydligare
              omsättas till frihetsrörelser och demokratirörelser i Kuba, Vitryssland,
              Zimbabwe, Kina och många andra ofria stater.
            </seg>
            <seg n="3e527581">
              I regeringens skrivelse lyfter man fram åtta prioriteringar för
              arbetet med mänskliga rättigheter i utrikespolitiken. Utöver det
              kan vi nämna att sedan vi hösten 2006 fick alliansregeringen har
              demokratin och framför allt kvinnors rättigheter fått en framträdande
              position i och med att de jämte miljön har de tydligaste perspektiven
              i biståndspolitiken.
            </seg>
            <seg n="df22950d">
              När det gäller skrivelsen om mänskliga rättigheter välkomnar
              vi i Folkpartiet inte minst den andra prioriteringen, nämligen
              att stärka yttrandefriheten. I många delar av världen lever journalister,
              oppositionspolitiker, författare och bloggare under starkt dödshot.
              Censur och avsaknad av fria medier försvårar demokratiseringen
              i många länder. I det betänkande som kommer att läggas fram om
              demokratin och biståndspolitiken kommer vi att hårt driva frågan
              om att öronmärka pengar till just yttrandefrihet, pressfrihet
              och öppenhet.
            </seg>
            <seg n="eecf7677">
              I Egypten fängslades bloggaren och människorättsaktivisten Kareem
              Amer för att han på sin blogg kritiserade radikala islamisters
              sätt att behandla kvinnor och minoriteter. Men vi ser också hur
              västvärldens kommersiella storföretag som Google, Yahoo! och Microsoft
              efter diktaturpåtryckningar rensar kontroversiella ämnen från
              sina webbsidor. Vi i Folkpartiet menar att det är hög tid att
              en större andel av den svenska biståndsbudgeten går till att främja
              oberoende medier, yttrandefrihet och pressfrihet.
            </seg>
            <seg n="4abacb88">
              Det handlar också om att skapa en utrikespolitik som vågar vara
              mer värdeladdad. Demokratin är aldrig kompromissbar, och marknadsekonomin
              är det enda ekonomiska system i världshistorien som fungerat.
              Det handlar om att försöka vara glasklara, värderingsmässiga och
              modiga i handling och aktivistiska på fältet.
            </seg>
            <seg n="7eb39c78">
              Vi lever i dag i en värld där utrikespolitiken blivit inrikespolitik
              och tvärtom. Gränserna har alltmer suddats ut. Mänskliga rättigheter,
              som vi är överens om i internationella deklarationer, har blivit
              alltmer universellt ifrågasatta av fundamentalister. Då är det
              viktigt att vara glasklar med att alla former av kulturrelativism
              måste avvisas. Förtryck är förtryck. Det är också viktigt att
              vi som säger oss försvara friheten själva upprättar skarpa principer.
              Om inte vi kan tala tydligt kan de förtryckta folken inte någonsin
              få det stöd som de behöver.
            </seg>
            <seg n="7569455c">
              I dagens debatt har bland annat nämnts att Carl Bildt borde träffa
              fler kvinnor. Som feminist är jag starkt benägen att instämma
              i det. Låt mig vända mig direkt till utrikesministern och säga
              att vi inte enbart menar kvinnliga ministrar, utrikesministrar
              och premiärministrar, utan också kvinnoorganisationer. Där bör
              både utrikesministern och Socialdemokraternas talesman i utrikesfrågor,
              Urban Ahlin, kanske skärpa sig lite grann och tydligare lyfta
              fram dessa perspektiv.
            </seg>
            <seg n="2960c886">
              Till utrikesministerns försvar kan man säga att det är bara 12
              av världens 189 regeringar i dag som leds av en kvinna. Det är
              bara 17 procent av världens parlamentariker i dag som är kvinnor.
            </seg>
            <seg n="0f527849">
              Men vi kan också konstatera vilka länder det är som släpper fram
              kvinnor till makten. Det är ofta Vänsterns hatländer. Vi har USA:s
              Condoleezza Rice som Carl Bildt träffar, och vi har Israels Tzipi
              Livni. För övrigt var Israel det tredje land i världen som fick
              en kvinnlig premiärminister i Golda Meir. Det är inte bland Hamas
              eller Farcs företrädare man träffar de starka kvinnoaktivisterna,
              utan det är ofta i en annan typ av länder.
            </seg>
            <seg n="5653ecfa">
              Vi kan också denna dag konstatera att Palmecentret, som flera
              här i publiken är involverade i på olika sätt, har bjudit in en
              av Hamas främsta favoriter, nämligen Azzam Tamimi som jag skulle
              vilja beskriva som kvinnohatare. En man som öppet förespråkar
              att muslimska män har rätt att slå sina fruar talar i dag på Palmecentret,
              och jag tycker att ni socialdemokratiska kvinnor som finns här
              i publiken och som jag vet är starka feminister gott kan ta en
              dialog med före detta biståndsministern Carin Jämtin som deltar
              vid detta arrangemang. Där deltar också före detta jämställdhetsministern
              Jens Orback som är ny generalsekretare för Palmecentret och även
              före detta utrikesministern Lena Hjelm-Wallén som har gett sitt
              godkännande till detta arrangemang. Det palestinska folket förtjänar
              betydligt bättre företrädare än folk som förespråkar kvinnomisshandel.
            </seg>
            <seg n="281e5ab3">
              Avslutningsvis, fru talman: Amnestys motto för en ny frihetskampanj
              världen över lyder: Säg nåt! Säg nåt för att du kan. Säg nåt för
              alla dem som inte kan.
            </seg>
            <seg n="d990b003">
              I mitt älskade Zimbabwe brukar man säga: Kan man gå kan man dansa.
              Kan man tala kan man sjunga.
            </seg>
            <seg n="1a010af4">
              Som sista ord vill jag därför säga: Har man en röst har man en
              moralisk skyldighet att tala. Det är vi alla här benägna att göra.
              Oavsett vilka länder vi älskar mest eller minst är det vår skyldighet
              moraliskt sett att lyfta fram dessa frågor, för vi har den förmågan
              i egenskap av medborgare i ett fritt och demokratiskt land.
            </seg>
          </u>
          <note type="speaker" n="1730a5ae">
            Anf. 119 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-5" n="64d3b391">
            <seg n="b805eb2b">
              Fru talman! Jag vet inte riktigt vad Birgitta Ohlsson gjorde
              den dag USA:s bomber började falla över Iraks män, kvinnor och
              barn. Själv stod jag i alla fall hemma på Gustav Adolfs torg i
              Göteborg och höll ett tal. I det talet pratade jag om det enorma
              mänskliga lidande som skulle skapas av detta krig och hur många
              irakier som skulle dödas och drivas på flykt.
            </seg>
            <seg n="13a2b037">
              Jag kan i dag erkänna att jag hade fel. Inte ens i min vildaste
              fantasi kunde jag föreställa mig att det humanitära lidandet skapat
              av detta anfallskrig skulle bli så omfattande och så grymt som
              det har blivit.
            </seg>
            <seg n="a36c2bcb">
              I dag i Irak ser vi, förutom det jag har tagit upp tidigare,
              mer än fyra miljoner människor på flykt. Kanske så många som en
              miljon människor har dött. Man säger också att 28 procent av de
              irakiska barnen är undernärda. 70 procent saknar rent vatten.
              Det begås omfattande brott mot de mänskliga rättigheterna i dag
              i Irak av regeringen och av olika miliser men också av de utländska
              trupperna. Amnesty presenterade i en rapport tidigare i år att
              23 900 irakier sitter fängslade av de utländska trupperna utan
              rättegång. Av dessa 23 900 olagligen fängslade människor är 620
              barn ett är så ungt som tio år.
            </seg>
            <seg n="615f3013">
              Amnesty beskrev också i sin rapport att det verkar råda immunitet
              för utländska trupper och privata säkerhetsbolag, framför allt
              från USA, att döda civila irakier. Men om detta är det tyst, alltid
              så knäpptyst i Birgitta Ohlssons anföranden.
            </seg>
            <seg n="390674e5">
              På en punkt har dock den borgerliga majoriteten riktat kritik
              mot den utländska närvaron i Irak. Det handlar om Abu Ghraib-fängelset,
              men det handlar inte om tortyren. Det handlar inte om de grova
              kränkningarna av de mänskliga rättigheterna, utan det man kritiserar
              är att händelserna i Abu Ghraib hade negativa konsekvenser för
              förbindelserna mellan väst och den muslimska världen.
            </seg>
            <seg n="b020faa2">
              Det är så man häpnar, Birgitta Ohlsson! Varför är du så tyst
              när det kommer till USA och dess allierades brott mot de mänskliga
              rättigheterna i Irak?
            </seg>
          </u>
          <note type="speaker" n="7a546925">
            Anf. 120 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-adf16b8a7ae919a2-1" n="79621fc3">
            <seg n="2a117946">
              Fru talman! Det är en klassiker som kommer upp nu. Jag tror att
              vi kan dividera i timmar huruvida det var moraliskt, utrikespolitiskt
              och på andra sätt riktigt att USA med allierade gick in i Irak.
            </seg>
            <seg n="4259d4e2">
              Det viktiga i dag är att tänka på vilka insatser vi kan göra
              för att bygga upp Irak igen. Jag och den moderata riksdagsledamoten
              Gustav Blix arrangerade i morse ett seminarium med Iraks ambassadör
              i Helsingfors och dokumentärfilmaren Folke Rydén om just kvinnors
              situation i Irak i dag. Det som ganska tydligt slogs fast av politiker
              och representanter från höger till vänster under detta seminarium
              var att det var sannerligen inte bättre för kvinnor förr. Det
              är sant att religiösa fundamentalister och obehagliga grupper
              bland shiamuslimer och andra grupperingar har stärkt sin makt.
              Det är också sant att den amerikanska administrationen tillsammans
              med irakiska regeringen inte har varit tillräckligt tydliga med
              att kritisera dessa övergrepp.
            </seg>
            <seg n="64517597">
              Där kan vi göra mycket, men när det gäller detta kan man ha två
              olika strategier. Man kan välja, som många i Vänsterpartiet gör,
              att säga nej, vi ska inte vara aktiva, för så länge amerikanska
              soldater är kvar på irakisk mark ska vi hålla oss blankt utanför.
              Eller så kan man, som vi gör i andra partier, tycka att vi faktiskt
              har en roll att spela att utbilda irakiska poliser, att se till
              att utöka biståndet till diverse olika grupper, bland annat kvinnogrupper,
              att se till att fria medier får det stöd de behöver. Där behöver
              vi lägga in våra insatser.
            </seg>
            <seg n="475fb36b">
              Vad gäller övergrepp och att barn sitter i irakiska fängelser
              är det fullkomligt skamligt, vidrigt och totalt fel. Folkpartiet
              var ett av de partier som tidigt var ute och sade att Guantánamo
              aldrig borde ha fått upprättas över huvud taget, och det är en
              stor skamfläck på det amerikanska stjärnbaneret att det skedde.
            </seg>
            <seg n="f55a491f">
              Den tortyr och de övergrepp vi såg i Abu Ghraib kommer att gå
              till historien som riktigt, riktigt grymma och totalt fel. Det
              är också en stor risk som USA tar. Säger man sig vara frihetens
              främsta företrädare USA har räddat oss från nazismen under andra
              världskriget i Europa måste man också leva upp till dessa ideal.
              Det har man inte lyckats med.
            </seg>
          </u>
          <note type="speaker" n="7bffd5f0">
            Anf. 121 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-6" n="64d3b391">
            <seg n="89220281">
              Fru talman! Nu handlade inte min frågeställning om kriget var
              moraliskt rätt eller inte. Den diskussionen kommer vi att ta i
              andra sammanhang. Det vi diskuterar här i dag är situationen för
              de mänskliga rättigheterna i Irak. Där vet vi att USA och deras
              allierade begår grova och omfattande brott.
            </seg>
            <seg n="f00a8470">
              Jag tycker att det är tragiskt att det betänkande som Birgitta
              Ohlsson faktiskt står bakom är ett betänkande där man inte med
              ett enda ord kritiserar USA:s omfattande brott mot de mänskliga
              rättigheterna.
            </seg>
            <seg n="c373d4db">
              Jag tycker alltid att det är fascinerande att lyssna på Birgitta
              Ohlsson, för det är en väldigt tydlig skillnad mellan den Birgitta
              Ohlsson som står i talarstolen och den som några timmar senare
              sitter vid voteringsknapparna. När man lyssnar på Birgitta Ohlsson
              känns det nästan som om hon talar till sig själv, till sitt moraliska
              samvete och försöker övertyga den Birgitta Ohlsson som ska sitta
              och trycka på knapparna att hon ska stå upp för sina moraliska
              värderingar.
            </seg>
            <seg n="1f2ee4bd">
              Men hittills har Birgitta Ohlsson i talarstolen aldrig lyckats
              med det, för när det väl är dags för knapptryckningen sviks idealen.
              Då sviks de högstämda talen. Då röstar hon lojalt med den borgerliga
              majoriteten. I dag kommer det väl att hända igen. Birgitta Ohlsson
              kommer utan att reservera sig att ställa sig bakom ett borgerligt
              betänkande där man inte med ett ord uttrycker någon kritik mot
              USA:s brott mot de mänskliga rättigheterna i Irak.
            </seg>
            <seg n="47d27a70">
              Man kan fråga sig vad detta beror på. Varför är den här sidan
              så tyst? Är det så att man sätter den transatlantiska länken,
              lojaliteten mot USA, före respekten för de mänskliga rättigheterna?
              Jag har svårt att se något annat argument till varför man annars
              skulle välja att blunda för de omfattande grova brott som USA
              gör skyldigt till i Irak.
            </seg>
            <seg n="e6960dc3">
              Eller är det helt enkelt så att det är Birgitta Ohlssons och
              hennes partis starka försvar av det här kriget som gör att man
              nu inte kan kritisera det i efterhand? Vi ska komma ihåg att när
              USA:s bomber föll var det Jan Björklund, nuvarande partiledare
              i Folkpartiet, som stod på barrikaderna och krävde att svenska
              trupper skulle delta i övergreppen. I dag säger Folkpartiet ja
              till svensk export av vapen till de länder som begår just dessa
              brott mot de mänskliga rättigheterna i Irak, och Folkpartiet är
              ett av de partier i den här kammaren som har ställt sig bakom
              att irakier ska skickas tillbaka till krigets och övergreppens
              Irak.
            </seg>
          </u>
          <note type="speaker" n="a9f7a85e">
            Anf. 122 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-adf16b8a7ae919a2-2" n="79621fc3">
            <seg n="d26695c3">
              Fru talman! Jag redogjorde nyss under två minuters tid för olika
              saker där jag tycker att den amerikanska politiken har landat
              fel. Som sagt: Guantánamo borde aldrig ha upprättats. Tortyr är
              fel i vilka former det än sker. USA borde genast ansluta sig till
              den internationella brottmålsdomstolen, ICC, en fråga där faktiskt
              Folkpartiet och Vänsterpartiet har varit de mest aktiva genom
              året med att driva olika aspekter i denna kammare.
            </seg>
            <seg n="40e2b061">
              Det skulle också vara klädsamt om Hans Linde inte bara reducerade
              de brott som nu sker i Irak när det gäller mänskliga rättigheter
              till den amerikanska administrationen, för det är totalt fel.
              Skulle USA och dess allierade lämna Irak i detta läge skulle vi
              få se en eskalering av våldet som skulle vara oerhört negativ
              på väldigt många sätt. Vi skulle få en situation där kvinnor skulle
              leva ett ännu mer osäkert liv. Fältet skulle lämnas fritt för
              olika religiösa fundamentalister. Är det det Vänsterpartiet vill?
              Naturligtvis är det ingen som önskar att vare sig USA, Storbritannien,
              Danmark eller andra blir kvar i Irak för all framtid. Vi hoppas
              att det ska bli fler fria demokratiska val och att detta ska fortsätta
              skapa ett mer rättvist samhälle.
            </seg>
            <seg n="42cda827">
              Men att lämna nu vore totalt oansvarigt. Därför är det också
              väldigt trist att se att Vänsterpartiet i Sveriges riksdag röstar
              nej till de politiska förslag som handlar om att bygga upp en
              självständig irakisk administration. Det handlar om att utbilda
              poliser och se till att man får ett skarpt rättsväsende.
            </seg>
            <seg n="193f620f">
              Man kan ha olika åsikter om ett krig. Men det är det sorgligt
              att inte ta sitt politiska ansvar efteråt bara för att man var
              emot det. Här skulle jag önska att vi hade en tydligare linje.
            </seg>
            <seg n="ab2dec5b">
              Jag tänkte kort lyfta upp en annan fråga när jag nu har 20 sekunders
              talartid kvar. Det gäller frågan om folkmordet på armenierna.
              Folkpartiet tog i augusti 2005 när i hade landsmöte i Göteborg
              ställning för att vi bör erkänna folkmordet på armenierna. Vi
              beslöt då att göra följande uttalande: Folkmordet som armenierna,
              assyrierna, syrianer, kaldéer med flera utsattes för i första
              världskriget har alltför länge setts som en turkisk-armenisk angelägenhet.
              Detta bör betraktas som ett folkmord.
            </seg>
            <seg n="0407e682">
              Vi har inte fått en majoritet för detta i dag. Det beklagar jag.
            </seg>
          </u>
          <note type="speaker" n="3bde44c6">
            Anf. 123 KERSTIN ENGLE (s) replik:
          </note>
          <u who="kerstin_engle_65233a" xml:id="i-24f8e9235d2aced4-5" n="a543f4f1">
            <seg n="a3b926f2">
              Fru talman! Det kanske inte är så mycket Birgitta Ohlsson och
              jag har gemensamt i politiken. Men när det gäller kampen för kvinnors
              möjligheter och rättigheter känns det skönt att ha en medsyster.
            </seg>
            <seg n="d7339558">
              I motsats till Hans Linde tänker jag med tillfredsställelse notera
              att Birgitta Ohlsson tog upp frågan om USA:s kränkningar mot de
              mänskliga rättigheterna. Det har jag försökt att göra tidigare
              här i dag utan att få något större gensvar från utrikesministern.
              Nu hoppas jag att Birgitta hjälper mig att påpeka för alliansregeringen
              att man måste kritisera även USA och Ryssland.
            </seg>
            <seg n="e99200ca">
              Det som föranledde mig att begära replik var att Birgitta Ohlsson
              tog upp att vi måste stödja demokratirörelser. Det är vi naturligtvis
              överens om. Det är då väldigt tråkigt att med den budget som nu
              finns har möjligheterna för till exempel Palmecentret att informera
              om demokratier och mänskliga rättigheter minskat.
            </seg>
            <seg n="f377c948">
              Det finns nu också signaler om att egeninsatsen i olika projekt
              ska höjas från 10 till 20 procent. Det är verkligen allvarligt.
              Jag tror mycket på de små projekten människor emellan. Jag hoppas
              att Birgitta Ohlsson kommer att verka för att det inte blir verklighet.
            </seg>
          </u>
          <note type="speaker" n="1b4a45c7">
            Anf. 124 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-adf16b8a7ae919a2-3" n="79621fc3">
            <seg n="305c1c2a">
              Fru talman! Jag kan instämma i att det är oerhört viktigt med
              biståndsprojekt inte minst när det gäller att stödja kvinnors
              och flickors rättigheter, mänskliga rättigheter och civilsamhällen
              och att små organisationer får chansen att driva olika projekt.
            </seg>
            <seg n="b01192e4">
              Att det skulle vara speciellt synd om Palmecentret har jag dock
              väldigt svårt att instämma i. Det är en ramorganisation till skillnad
              från samtliga andra partiers biståndsorgan, vilket gör att ni
              har en monopolsituation på väldigt många biståndsfält. De krokodiltårarna
              känns lite salta för min del.
            </seg>
            <seg n="bbe19b12">
              Flera grupper och partier i regeringen tycker att det är viktigt
              att man ser till att frivilligorganisationer har rimliga villkor
              för att kunna bedriva biståndsstöd. Det aviserades inte i denna
              budget att det skulle vara några förändringar. Den diskussionen
              får vi ta om det nu skulle behövas. Men nu finns inte något konkret
              förslag på papperet.
            </seg>
            <seg n="c611e108">
              Jag tycker också att det är trevligt att hitta medsystrar i andra
              partier som driver feministiska frågor. Det är viktigt att se
              att jämställdhet inte är en höger- eller vänsterfråga utan en
              fråga som man kan driva utifrån olika positioner i det politiska
              fältet.
            </seg>
            <seg n="88fb6725">
              Jag har en fråga till Kerstin Engle. Palmecentret har varit i
              ropet dessa dagar. Er före detta feministiska jämställdhetsminister
              Jens Orback är ny generalsekreterare för detta center som har
              bjudit in Azzam Tamimi. Det är en person som öppet i flera debatter
              förespråkat följande:
            </seg>
            <seg n="0133b684">
              Jag har inte hört någon tydligt ta avstånd från detta. Jag hoppas
              verkligen att de socialdemokrater som dyker upp på detta seminarium
              i dag lyfter den frågan. Man kan också tycka att det är tråkigt
              att en någon som hyllar självmordsbombare bjuds in av en så seriös
              organisation. Men det är en annan fråga.
            </seg>
          </u>
          <note type="speaker" n="71459742">
            Anf. 125 KERSTIN ENGLE (s) replik:
          </note>
          <u who="kerstin_engle_65233a" xml:id="i-24f8e9235d2aced4-6" n="a543f4f1">
            <seg n="8a16726e">
              Fru talman! Jag kan inte stå till svars för vilka gäster Palmecentret
              bjuder in till sina seminarier. Däremot kan jag självklart uttala
              att jag inte håller med om de uttalanden som denna person har
              gjort. Om nu Birgitta Ohlsson inte har hört någonting om någon
              som tagit avstånd läste jag faktiskt att Lena Hjelm-Wallén har
              uttalat att hon självklart inte instämmer i dessa uttalanden.
            </seg>
            <seg n="f834c7b8">
              Birgitta Ohlsson tog upp att vi ska vara stenhårda mot diktatorer.
              Det är självklart. Men jag skulle ändå vilja fråga på vilket sätt
              Birgitta Ohlsson vill verka när Kina nu i så stor omfattning finns
              närvarande i Afrika. Man bygger sjukhus, vägar och allt vad man
              gör. Men man ställer inga krav på mänskliga rättigheter.
            </seg>
            <seg n="86263bf9">
              Det är naturligtvis inte att förvåna, eftersom man inte ställer
              krav på mänskliga rättigheter i sitt eget land. Men jag ser ändå
              det som ett problem när sedan vi andra västerländska länder kommer
              till Afrika och ska försöka verka där för demokratiutveckling.
              Då blir det ett problem.
            </seg>
            <seg n="ef97c2a2">
              Det vore bra om Birgitta Ohlsson tillsammans med de andra partierna
              i regeringen kunde främja demokratin i Afrika på ett bra sätt.
            </seg>
          </u>
          <note type="speaker" n="e68b4331">
            Anf. 126 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-adf16b8a7ae919a2-4" n="79621fc3">
            <seg n="c15cfe41">
              Fru talman! Jag kanske kan få ett instämmande från mina kolleger
              i utrikesutskottet som jag reste tillsammans med i Mali, Liberia
              och Ghana för en vecka sedan. När vi bland annat mötte det liberiska
              utrikesutskottet tog jag upp denna fråga och hur de såg på kinesernas
              starka ambitioner. Jag ser detta som en form av nykolonialism.
              Man dammsuger kontinenten på mineraler och råvaror, men man banar
              inte vägen för gott samhällsstyre.
            </seg>
            <seg n="eb7cb98c">
              Där är det väldigt viktigt att vi i kommunikation med olika biståndsländer
              ibland annat Afrika trycker på mycket mer om detta och att vi
              också kompenserar. Vi måste vara ännu klarare i våra visioner
              när det gäller frihet.
            </seg>
          </u>
          <note type="speaker" n="568c6f09">
            Anf. 127 ALF SVENSSON (kd):
          </note>
          <u who="ingvar_svensson_8d7de2" xml:id="i-ba56dfd2f8cadeb4-0" n="8cb0544e">
            <seg n="cd78b80e">
              Fru talman! När man läser det här betänkandet är det onekligen
              så för oss alla att vi får en mängd tankar och känslor som far
              genom våra hjärnor. Det är nästan som att man skulle vilja att
              ett antal sidor eller betänkandet blev till ett studiehäfte på
              exempelvis gymnasienivå. Det är inte för att det är fullödigt.
              Jag tror aldrig att vi kommer att producera någonting som är fullödigt.
              Men det är för att motioner, reservationer, utskottsöverväganden,
              ja, hela textmassan, lyfter fram de problem, motsättningar och
              fasor som finns runt om i världen.
            </seg>
            <seg n="a3523a37">
              Det är global verklighet som vi måste se och ta ansvar för. Det
              handlar som värden, värderingar och materiella tillgångar. Det
              livsnödvändiga saknas på så många håll. Det här betänkandet ger
              en bild, och jag tycker att det är en bra bild, av tillståndet
              på vår gemensamma odelbara planet.
            </seg>
            <seg n="8114c572">
              Vi kan här under de minuter som står till vårt förfogande inte
              räkna upp allt som vi skulle vilja räkna upp. Men vi kan ändå
              hinna räkna upp hela rader av länder där medmänniskor lider brist
              på i stort sett allting. Det är brist på elementära rättigheter
              och faktiskt brist på rätten att existera, att få finnas till.
              Det är brist på vatten och mat, som det talades om här tidigare.
            </seg>
            <seg n="e153b25e">
              I betänkandet finns uppräknat en mängd FN-dokument som de allra
              flesta FN-medlemmarna ratificerat. Det är psykiskt påfrestande,
              eller hur man nu vill uttrycka det, att länder ratificerar och
              undertecknar, men sedan verkar inte detta undertecknande ha något
              nämnvärt värde.
            </seg>
            <seg n="fec4a9ba">
              Vi vet alla att om ord eller verbala ståndpunkter skulle skapa
              respekt för människovärdet hade vi knappast behövs skriva och
              formulera det här betänkandet. Det har under årens lopp sagts
              så mycket i denna kammare, i andra kammare och i andra sammanhang
              världen över.
            </seg>
            <seg n="1685b87a">
              Låt mig ta något exempel. I FN:s konvention om ekonomiska, sociala
              och kulturella rättigheter finns det skrivet om detta. Detta har
              tagits upp i debatten. Där står: Rätten för envar att för sig
              och sin familj åtnjuta en tillfredsställande levnadsstandard,
              däribland att få tillräckligt med mat. Där räknas också vatten
              in.
            </seg>
            <seg n="f89dcf65">
              Vi hade mötet i Rom för någon vecka sedan. Jag behöver inte här
              i kammaren tala om vad det handlade om när statsöverhuvuden samlades
              från många håll och man skulle tala om livsmedelssituationen och
              livsmedelskrisen.
            </seg>
            <seg n="81077910">
              Vi vet hur det ser ut i Zimbabwe. Det har nämnts här tidigare.
              Det gäller också Darfur, Etiopien och Burma. Vi har här på förmiddagen
              i dag på partiledardebatten hört ordet utanförskap användas många
              gånger. Tala om utanförskap när vi talar om människor som lever
              under de här förhållandena!
            </seg>
            <seg n="e409cd91">
              Med beaktande av min ålder skulle jag kanske kunna drista mig
              till att utan att på något sätt vilja vara ironisk vädja till
              alla att lyfta in situationen lite mer internationellt när vi
              talar om utanförskap. Jag tror att det skulle vara mentalt hälsosamt
              för vår svenska debatt oavsett om den kommer från regeringen eller
              oppositionen om vi talade lite grann mer om vad som händer internationellt
              och hur det ser ut internationellt.
            </seg>
            <seg n="8f544ed4">
              Det är ett hån, menar jag, att vi alla länder i världssamfundet
              inte har kommit längre när det gäller att leva upp till alla dessa
              konventioner. Det kanske är en konstig tanke, men ändå kommer
              den för en ibland: Hur skulle det ha sett ut om FN hade analyserats
              och genomlysts till 20 procent så mycket som vi genomlyser och
              analyserar EU? Därmed inte sagt att EU inte ska genomlysas och
              analyseras. Det är självklart.
            </seg>
            <seg n="c6277f88">
              Kan vi debattera och resonera om något mer angeläget här i kammaren
              än mänskliga fri- och rättigheter? Nej, det tror jag inte att
              någon tycker. Vi säger att demokrati och mänskliga fri- och rättigheter
              inte kan åtskiljas. Vi är överens om att de är siamesiska tvillingar.
              Det står så bra uttryckt i betänkandet: De mänskliga rättigheterna,
              demokrati och rättsstatsprincipen är varandras ömsesidiga förutsättningar.
            </seg>
            <seg n="1b27e12b">
              Det är inte någon mening med att jag nu räknar upp en lång rad
              länder som redan är nämnda här. Jag tror inte att kunskapen i
              det avseendet saknas, i varje fall inte här i kammaren. Men jag
              tror att det finns en risk att vi talar om demokratiska värden
              ett vanligt återkommande uttryck och att det då i huvudsak handlar
              om rösträtt, rätten att bilda politiska partier, att det finns
              institutioner som är fristående och fri press. Detta är absolut
              självklara förutsättningar. Men de är inte i sig någon garanti
              för att innehållet är vad det bör vara och att varje individ upplever
              sig vara värdigt behandlad och respekterad med sina fri- och rättigheter
              och naturligtvis också skyldigheter.
            </seg>
            <seg n="83451b97">
              Det handlar om respekten för varje individs okränkbara integritet
              och värdighet och respekten för medmänniskans unicitet. Demokratins
              kärna är det faktum att varje människa är ett original och därför
              måste respekteras utifrån sin egen kvalitet.
            </seg>
            <seg n="cd69d546">
              Den mest självklara fri- och rättigheten är rätten till liv.
              Det tror jag att vi är överens om. Det vore värdefullt om vi utan
              försök till misstolkningar ville och vågade dryfta vad vi menar
              med rätten till liv och kom överens om en maxim eller princip.
              Jag anser att det är tydligt att vår debatt och opinionsbildning
              i varje fall av och till är anstruken av utilitarism, det vill
              säga nyttofilosofi, och även av Hägerströms filosofi. Respekten
              för människovärdet och för livet vem garanterar den? Varifrån
              eller vari finns förankringen? Hur benägna är vi att ansluta oss
              till eller acceptera rådande praxis? Och hur acceptabelt är i
              så fall det?
            </seg>
            <seg n="a8ff52b2">
              Finns det något som är absolut när vi talar om mänskliga fri-
              och rättigheter eller gör det inte det? Finns det etiska gränser
              över huvud taget? Vem sätter dem, och vem garanterar dem?
            </seg>
            <seg n="3aac1564">
              Jag menar att detta också är frågor som måste få finnas med i
              en MR-debatt. Min uppfattning är att EU borde kunna vara vida
              mer aktivt i MR-debatten. Det skulle stärka EU:s identitet och
              respekten för EU.
            </seg>
            <seg n="203b76d5">
              Jag ska i detta sammanhang visa på något konkret. FN hade som
              vi vet kommissionen för mänskliga rättigheter. Den kritiserades,
              verkligen med all rätt, för bristande trovärdighet. MR-förbrytare
              satt med som medlemmar i kommissionen. Sverige var aktivt. Det
              var inte enbart Sverige, men Sverige var mycket aktivt. Så tillsattes
              MR-rådet. MR-rådet har antagit 14 landspecifika resolutioner som
              kritiserar Israel, men inga som berör länder som Zimbabwe, Nordkorea
              och Iran. Det här är ingenting annat än skandal en bedövande skandal.
            </seg>
            <seg n="73692154">
              Det är nästan så att man funderar på om inte FN-systemet precis
              som enskilda länder måste få besked om detta av EU. Vi kan inte
              ha ett FN som agerar i strid mot sin egen charta.
            </seg>
            <seg n="0e0c1701">
              Visst finns det alltid risk för att vi lägger ett svenskt raster
              på andra länder eller, för att uttrycka det annorlunda, att vi
              ser på länder, fattiga, tidigare förtryckta folk genom svenska
              glasögon. Det är väl att göra det lite för enkelt. Men vi kan
              absolut inte nöja oss med mindre än att få se rörelse i demokratisk
              riktning och rörelse för större respekt för mänskliga fri- och
              rättigheter.
            </seg>
            <seg n="0dbc60b2">
              Kampen för medmänniskors värdighet, för demokrati och för mänskliga
              fri- och rättigheter får aldrig avstanna. Den måste alltid föras
              överallt, och den kommer aldrig någonsin att kunna presenteras
              så att vi är nöjda hoppas jag.
            </seg>
          </u>
          <note type="speaker" n="ad30ccd5">
            Anf. 128 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-3a4856f2901d65d8-5" n="8aac206f">
            <seg n="5b4488ba">
              Fru talman! Alf Svensson tog upp att vi ratificerar en massa
              konventioner men att de många gånger inte har något nämnvärt värde.
              Det är konstigt att vi inte har kommit längre när det gäller alla
              de konventioner som många länder faktiskt undertecknar, menar
              han.
            </seg>
            <seg n="eb0512f7">
              Därför vill jag återkomma lite grann till det som jag tog upp
              förut. Vi lever inte alltid själva upp till de konventioner vi
              undertecknar, och det är bedrövligt. Det gäller bland annat barnkonventionen,
              våtmarkskonventionen, tortyrkonventionen och många andra konventioner
              som vi inte lever upp till.
            </seg>
            <seg n="37256566">
              Vi kommer in på frågan om folkmord igen. Den konventionen är
              klar och tydlig. Jag har den framför mig här. Det är lätt att
              se vad det är som är ett folkmord. Sedan kommer man till nästa
              passus; vem är det som ska straffas? I de två fall vi talade om
              i dag, nämligen Armenien och Anfalkampanjen i Irak, hörde vi att
              det är gamla folkmord och att vi därför inte tar ställning. Men
              jag tog också upp frågan om att det egentligen handlar om ett
              pågående sorgearbete. Det handlar om att det är människor som
              är brottsoffer under många generationer.
            </seg>
            <seg n="cea1c718">
              Jag skulle vilja höra Kristdemokraternas syn på detta. Hur ska
              man kunna ge de här människorna de individer som är drabbade och
              som är efterlevande till folkmordets offer lindring för själen
              om man aldrig erkänner det som skedde? Därför är det viktigt med
              ett erkännande av de olika folkmorden, för att de människor som
              är drabbade ska kunna gå vidare i livet. Jag vill höra Kristdemokraternas
              syn på den frågan.
            </seg>
          </u>
          <note type="speaker" n="da1ab976">
            Anf. 129 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-ba56dfd2f8cadeb4-1" n="8cb0544e">
            <seg n="5e70d582">
              Fru talman! Det är naturligtvis bekant att Kristdemokraterna
              står bakom de formuleringar som finns i betänkandet. Om tiden
              hade räckt till hade jag velat läsa upp hela det sjoket i betänkandet.
              Det är faktiskt värt att ta upp det i sin helhet, och jag menar
              att det nyanserar en del av vad vi kommer fram till här i replikväxlingen.
            </seg>
            <seg n="133d541a">
              Det handlar inte enbart om huruvida det var rimligt att stämpla
              folkmord på Turkiet eller inte. Det handlar också om att se hur
              vi kan komma framåt i relationerna i Turkiet mellan minoriteter
              och den nuvarande statsbildningen.
            </seg>
            <seg n="d0e688c4">
              Det finns en passus som jag ändå ska försöka hinna läsa: Utrikesminister
              Carl Bildt har i en riksdagsdebatt under innevarande riksmöte
              varnat för att politiska beslut i andra länder som fastslår en
              viss historieskrivning i värsta fall kan leda till uppblossande
              intolerans mot religiösa minoriteter i Turkiet. Den armenisk-ortodoxa
              kyrkans överhuvud i landet Mesrob II har uttryckt sig i samma
              anda.
            </seg>
            <seg n="632e9241">
              Jag menar att vi inte enbart kan bestämma oss för att sätta en
              stämpel på någonting, och därmed är ärendet, problemet, avfört.
              Vad händer fortsättningsvis? Framtiden är också central för de
              grupper, de minoriteter, som lever kvar och ännu inte fått den
              respekt för mänskliga fri- och rättigheter som de har rätt till.
            </seg>
          </u>
          <note type="speaker" n="dbcad74a">
            Anf. 130 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-3a4856f2901d65d8-6" n="8aac206f">
            <seg n="f3de27b7">
              Fru talman! Jag har naturligtvis också läst det som står i betänkande,
              men jag håller inte med. Jag tycker att det synsättet utgår ifrån
              att vår utrikesminister tycker någonting, och därför ska vi andra
              tycka precis likadant. Jag tror inte på den beskrivning som han
              ger uttryck för där.
            </seg>
            <seg n="30d97e14">
              Jag menar att man ska kunna kalla saker för deras rätta namn.
              Det är inte svårt att se att det som hände i Kurdistan och Armenien
              var folkmord om man läser konventionstexten. Därför skulle vi
              utan några som helst problem kunna tala om att vi tycker att det
              faller under den här artikeln i den konventionen. Det är jätteenkelt.
              Det kan ge människor i andra länder, människor som är drabbade,
              den upprättelsen att det åtminstone finns några som anser att
              det var ett folkmord, vilket det faktiskt var.
            </seg>
            <seg n="64c2e585">
              Jag vill också fråga en annan sak som handlar om tortyrkonventionen,
              som jag talade om tidigare, och barnkonventionen och vår princip
              om den reglerade invandringen, som anses stå över barnkonventionen.
              Man kanske tar mer hänsyn till barnkonventionen om barnen är över
              fyra år men inte därunder, för då är det spädbarn enligt Migrationsverket.
            </seg>
            <seg n="b43602c8">
              I de här frågorna brukar Miljöpartiet och Kristdemokraterna gå
              hand i hand. Jag skulle vilja höra hur Alf Svensson ser på vårt
              eget förhållande till de mänskliga rättigheterna när det gäller
              de människor som har fått avslag på sin asylansökan och som befinner
              sig här i landet. Det gäller dels dem som skickas tillbaka direkt
              därför att de går med på det, dels dem som gömmer sig. Jag antar
              att även Alf Svensson träffar många av de här människorna, många
              av dem som hellre tar sitt liv än återvänder till sitt hemland.
              Jag träffar sådana personer, och jag tror att även många kristdemokrater
              gör det.
            </seg>
          </u>
          <note type="speaker" n="8fdb7f2d">
            Anf. 131 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-ba56dfd2f8cadeb4-2" n="8cb0544e">
            <seg n="d9ae1f88">
              Herr talman! Jag hoppas att Bodil Ceballos tycker att det är
              positivt om, och jag menar att så är fallet, det har uppstått
              en öppenhet när det gäller att resonera om situationen för armenier
              och andra minoriteter i Turkiet. Det vore ganska olyckligt, för
              att inte säga mycket olyckligt, om den öppenheten nu försvann
              och vi hamnar tillbaka på något slags status quo-ställning då
              ingenting av detta kunde bli föremål för resonemang, kunde bli
              dryftat, kunde leda till kongressande och konferensande. Jag menar
              att den öppningen är någonting som vi kan se positivt på och som
              vi inte vill vara med om att stänga.
            </seg>
            <seg n="d78d41fa">
              Jag tycker att vi ska fortsätta att vara intensiva när det gäller
              en generös flyktingpolitik. Det kanske är så att vi behöver opponera
              både på den ena och på andra kanten. Det handlar om respekten
              för människovärdet och om att vara lite mer generösa än vad vi
              för närvarande är och vad alliansen är över blockgränsen, om vi
              talar om blockgränsen, vilket jag har lite svårt för som enskild
              parlamentariker. Jag menar att det anstår Sverige att i det avseendet
              visa stor generositet. Det är bättre att vara för generös än att
              vara för lite generös.
            </seg>
          </u>
          <note type="speaker" n="1f206c32">
            Anf. 132 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-7" n="64d3b391">
            <seg n="85928797">
              Herr talman! Jag vill också ställa frågor till Alf Svensson om
              folkmordet 1915 på armenier, assyrier/syrianer, kaldéer och pontier.
              Jag ställde en rad frågor om den text som vi ska rösta om i morgon
              till Mats Sander tidigare. Jag kan inte se att jag fick några
              ordentliga svar på mina frågor. Därför gör jag ett nytt försök.
              Jag vet att Alf Svensson företräder ett parti som många assyrier/syrianer
              röstade på i det förra valet. De gav Alf Svensson förtroendet
              att representera dem i utrikesutskottet. Därför förväntar jag
              mig lite bättre svar än dem jag fick tidigare.
            </seg>
            <seg n="456a19b6">
              Den första gäller skrivningen som finns i betänkandet där man
              säger att vi inte kan erkänna folkmordet 1915 därför att det skedde
              innan folkmordskonventionen kom 1948. Det borde rimligen, Alf
              Svensson, också innebära att vi inte ska erkänna Förintelsen under
              andra världskriget, eftersom den skedde innan folkmordskonventionen
              kom 1948.
            </seg>
            <seg n="05239f24">
              Dessutom skriver man att det råder oenighet bland forskarna.
              Jag har frågat i utskottet, och jag har frågat här i kammaren
              vilka de seriösa forskare är som säger att det inte var något
              folkmord 1915. Jag har inte fått ett enda namn. Kan jag få ett
              namn på en seriös forskare som säger att det inte var något folkmord?
              Man kan säkert hitta turkiska forskare som kommer att hävda det,
              men de är också begränsade av den turkiska konstitutionens artikel
              301 som gör att de egentligen inte kan säga någonting annat.
            </seg>
            <seg n="4758f43c">
              Den tredje formuleringen som jag också skulle vilja ställa frågor
              om är just den som Alf Svensson pratar om i tidigare replikskiften,
              nämligen skrivningarna om att ett svenskt erkännande skulle kunna
              resultera i en uppblossande intolerans mot religiösa minoriteter
              i Turkiet. Jag blir orolig när jag ser den typen av skrivningar.
              Det innebär att vi ska anpassa oss här i Sverige. Vi ska lägga
              band på oss när det gäller vad vi kan säga och stå upp för därför
              att det kan leda till att extremister i andra länder agerar på
              ett visst sätt. Vi kan inte låta extrema krafter i Turkiet sätta
              agendan för vad vi kan säga i det här parlamentet. Vi måste vara
              tydliga och klara. Vi måste förhålla oss till historiska faktum,
              och det är folkmordet.
            </seg>
          </u>
          <note type="speaker" n="38c175e7">
            Anf. 133 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-abd7eab36946a045-0" n="8cb0544e" next="i-91d5e7f3c8be1c08-0">
            <seg n="d86b2a61">
              Herr talman! Jag tycker att det är lite billigt av Hans Linde
              som annars håller lysande anföranden utifrån sina synsätt och
              värderingar att avkräva oss vilka dessa forskare är. Vi tror på
              de uppgifter vi får från Utrikesdepartementet. Jag kan garantera
              att det går att ställa väldigt många intrikata frågor på ett sådant
              här betänkande in i detaljer som det inte är rimligt att förvänta
              sig att varje utskottsledamot är parat att svara på. Jag tror
              att detta är sanning, och är det inte sanning beklagar jag det
              verkligen. Jag utgår ifrån att det förhåller sig så. Jag tror
              inte att det är så märkligt heller att det förhåller sig så.
            </seg>
          </u>
          <note n="90987d25">
            Sedan skriver utskottet här: Utskottet menar att det som drabbade
            armenier, assyrier/syrianer och kaldéer under det osmanska rikets
            tid sannolikt skulle betraktas som folkmord enligt 1948 års konvention,
            om den hade varit i kraft vid den aktuella tidpunkten.
          </note>
          <u who="ingvar_svensson_8d7de2" xml:id="i-91d5e7f3c8be1c08-0" n="8cb0544e" prev="i-abd7eab36946a045-0">
            <seg n="2526fceb">
              Glöm inte det! Så ser alltså politiker i vår utrikesförvaltning
              på det hela. Jag gissar att man annars skulle få examinera det
              ena folkmordet efter det andra, och det är kanske inte politikernas
              uppgift utan juridiska instansers uppgift.
            </seg>
            <seg n="f41f3f8c">
              Jag tycker också att det var ett märkligt resonemang att vi inte
              ska vara försiktiga med våra relationer till andra länder. Jag
              tror att det är lätt att slå igen dörrar, och sedan tror man att
              man har gjort vad man bör göra. Om man, i relationer länder och
              regimer emellan, har fått upp en dörrspringa tror jag ofta att
              det är klokt att försöka försiktigt agera för att få den vidare
              och vidare.
            </seg>
            <seg n="2fb3aae6">
              Det gäller också när man talar om relationerna till Turkiet.
              Jag tror att det är viktigt att vi någon gång talar om att Turkiet
              har förbättrats när det gäller mänskliga fri- och rättigheter
              och inte enbart håller fast vid hur det har varit och vad som
              borde vara bättre.
            </seg>
          </u>
          <note type="speaker" n="85e2b95e">
            Anf. 134 HANS LINDE (v) replik:
          </note>
          <u who="hans_linde_3886bf" xml:id="i-cc0bf789c0cc9a2a-8" n="64d3b391">
            <seg n="c3539b57">
              Herr talman! Jag fick egentligen inga svar på några av mina frågor.
              Det kan vara så, Alf Svensson, att du och de övriga i den borgerliga
              majoriteten faktiskt inte kan svara på frågan om den här texten.
              Det gör mig lite förundrad. Jag begär inte att man ska kunna försvara
              vartenda kommatecken, men någonstans måste man ha diskuterat den
              här texten. Man kan inte delegera ansvaret för en text som vi
              ska ta ställning till i Sveriges riksdag till utrikesförvaltningen.
              Det är utrikesutskottets majoritetstext. Det är ni som har tagit
              ansvar för den och formulerat den. Då måste ni också kunna motivera
              den.
            </seg>
            <seg n="060c7bec">
              Jag vet att det finns många armenier, assyrier och andra som
              har kontaktat majoriteten och ställt exakt samma frågor som jag
              ställer här. Jag hoppas att majoriteten kan ta sig tid att undersöka
              detta och svara på frågorna. Jag tycker att de förtjänar tydliga
              svar.
            </seg>
            <seg n="88176348">
              Jag har mött många som har känt sig provocerade efter att ha
              läst hela texten. Man känner att argumenten inte håller och att
              det är provocerande att argumentationen är så ihålig. Varför kan
              inte Sverige bara erkänna det jag tror ligger bakom beslutet,
              nämligen att man ser att ett svenskt erkännande skulle störa Sveriges
              förbindelse till Turkiet? Detta är ett politiskt beslut, och det
              är uppenbart för mig att det är det reella argumentet. Då måste
              man kunna stå upp för det.
            </seg>
            <seg n="c3628c8c">
              Att vi inte kan säga olika saker här i parlamentet för att det
              skulle provocera andra länder är inte min syn på svensk utrikespolitik.
              Vi måste våga tala klarspråk även när det kan leda till komplikationer
              i andra länder. Det handlar om att stå upp för abort och kritisera
              Vatikanstatens motstånd. Det stänger eventuellt dörrarna, men
              det kan vi leva med. Vi ska säga att Zimbabwe är en diktatur.
              Det kanske stänger någon dörr på ett cocktailparty, men det kan
              vi också leva med. Vi kan som stat leva med att vi tydligt och
              klart säger, likt flera andra europeiska stater, att Sverige ska
              erkänna folkmordet 1915 på armenier, assyrier/syrianer, kaldéer
              och pontier.
            </seg>
            <seg n="a354aeff">
              Jag vädjar till Alf Svensson: Lyssna på dem som röstade fram
              dig i valet och ta till vara det mandat du fick!
            </seg>
          </u>
          <note type="speaker" n="1cff3e7a">
            Anf. 135 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-ba56dfd2f8cadeb4-3" n="8cb0544e">
            <seg n="538a6769">
              Herr talman! Är det så här Linde alltid bedriver politik, att
              man ska lyssna på en grupp här och en grupp där och sedan ta ställning?
              Vi har gått igenom denna textmassa, och vi står bakom den. När
              man läser hela sammanhanget tycker jag inte att det är så upprörande
              som Hans Linde gör det till.
            </seg>
            <seg n="bce244ba">
              För framtiden är det viktigt för Sverige att ha goda relationer
              med Turkiet. För framtiden är det viktigt att Turkiet kommer med
              i EU som medlem. Hans Linde kritiserar det han kallar ett politiskt
              beslut. Är det så fel om det är ett politiskt beslut? Vi fattar
              väl ett och annat politiskt beslut?
            </seg>
            <seg n="3c4d3446">
              Det låter elegant att man ska stå radikalt för ståndpunkter och
              stänga dörrar. Ju fler dörrar vi stänger, desto lyckligare blir
              vi kanske. Men de som lever bakom de stängda dörrarna upplever
              kanske inte att vi var särskilt kloka i våra insatser.
            </seg>
            <seg n="6e4290db">
              Jag tycker att skrivningen som finns samlad om Turkiet och inte
              enbart om det ständigt upptagna folkmordet har en bra balans och
              är klokt formulerad. Den behöver alliansen inte på något sätt
              skämmas för.
            </seg>
          </u>
          <note type="speaker" n="6ad122f1">
            Anf. 136 CARIN RUNESON (s):
          </note>
          <note n="151ce637">
            Herr talman! Jag yrkar inledningsvis i likhet med min partikamrat
            Kerstin Engle bifall till de socialdemokratiska reservationerna
            2, 5, 23 och 37.
          </note>
          <u who="carin_runeson_c56f59" xml:id="i-d2c507f7c395b679-0" n="74f3969d" prev="i-878f7a1240861431-0">
            <seg n="6c0a3c84">
              Att på tio minuter belysa allt som känns viktigt och nödvändigt
              när det handlar om mänskliga rättigheter i vårt eget land och
              runt om i världen är en omöjlighet. Det är nästan omöjligt att
              bestämma sig för vad man vill ta upp under de minuter man har
              till sitt förfogande.
            </seg>
            <seg n="77ca3c36">
              Det finns så många orättvisor i världen, och det finns så många
              engagerande frågor i stort och smått. Det är viktiga frågor för
              oss att arbeta med politiskt, att skapa opinion om och kring och
              att påverka i. Vi har i ett internationellt perspektiv ett rättvist
              och hyggligt samhälle. Det är inte i alla avseenden så som vi
              socialdemokrater önskar och vill ha det, men det är väsensskilt
              från förhållanden i diktaturstater och från förhållanden som kvinnor
              och barn lever under i många av världens länder. Det är väsensskilt
              från fördomar, förtryck och hot mot oliktänkande och regimkritiker.
              Det är väsensskilt från miljontals människor i tredje världen
              som saknar mat, vatten, utbildning, sjukvård och dessutom ekonomiska
              förutsättningar att någonsin kunna förflytta sig till en bättre
              och humanare värld.
            </seg>
            <seg n="8197158c">
              Vi har inte dödsstraff i Sverige, och vi använder inte tortyr
              som förhörsmetod. Vi straffas inte för vår sexuella läggning.
              Kvinnor har laglig rätt till abort, rätt att bestämma över sin
              egen kropp och rätt att använda preventivmedel. Vi har religiös
              och kulturell frihet.
            </seg>
            <seg n="1c80efc0">
              Däremot är det straffbart i Sverige att utföra könsstympning,
              att begå hedersrelaterade mord och att våldföra sig på kvinnor
              och barn. Vi tillåter inte månggifte, och vi tvingar inte kvinnor
              till ett liv i skymundan eller, ännu värre, till ett liv i mer
              eller mindre fångenskap och slaveri. Vi tillåter inte barnarbete,
              och vi fördömer de länder som gör det. Vi använder oss inte av
              barnsoldater.
            </seg>
            <seg n="a01a6517">
              Detta är bara några exempel på hur vi lever och på vilka levnadsvillkor
              människor har i många andra länder.
            </seg>
            <seg n="6aaf6345">
              Herr talman! Omsorgen om och försvaret av de mänskliga rättigheterna
              utgör en mycket central del i vår socialdemokratiska utrikespolitik.
              Så har det alltid varit, och så kommer det alltid att vara. Vi
              har haft många starka röster som har hörts och respekterats runt
              om i världen. Olof Palme, Sten Andersson och Anna Lindh är kanske
              de mest namnkunniga.
            </seg>
            <seg n="4e8e9a4f">
              Ett parti i opposition kan uträtta mycket, men ett eller flera
              partier i majoritet sätter i olika sammanhang dagordningen. Det
              är därför oerhört viktigt och centralt att de MR-dokument som
              vi debatterar i dag och som vi ska besluta om i morgon tas på
              största allvar av regeringen och regeringspartiernas representanter
              i departement och riksdag.
            </seg>
            <seg n="e4f49319">
              Vi socialdemokrater vill och kräver att ni i regeringen tydligare
              än tidigare kritiserar kränkningar av de mänskliga rättigheterna.
              Säg nej till kränkandet av de mänskliga rättigheterna i Ryssland,
              säg nej till att det fria ordet och yttrandefriheten inte respekteras,
              säg nej med besked och eftertryck till skendränkningar som amerikansk
              förhörsmetod! Detta är exempel på frågor som inte ska eller får
              marginaliseras.
            </seg>
            <seg n="6f922eae">
              Enligt FN, herr talman, finns det i nästan alla länder en eller
              flera minoriteter. Någon riktigt tillförlitlig statistik finns
              inte att tillgå, men uppskattningsvis tillhör 1020 procent av
              världens befolkning minoriteter. Det innebär bland annat att miljontals
              människor är i behov av särskilda åtgärder för skydd av sina rättigheter
              eftersom minoriteter ofta finns bland de mest missgynnade grupperna
              i samhället och utsätts för diskriminering och orättvisor.
            </seg>
            <seg n="240498f7">
              Enligt FN har dessvärre skyddet av minoriteter fått ökad aktualitet
              under senare år. Etniska och religiösa spänningar har vuxit sig
              starkare och utgör i många fall ett hot mot den ekonomiska, sociala
              och politiska samhällsstrukturen.
            </seg>
            <seg n="fac6507b">
              Därför, herr talman, finns det all anledning att ge ökad uppmärksamhet
              och ökat skydd till minoriteter och att på alla sätt motverka
              diskriminering av personer som tillhör nationella, etniska, religiösa
              och språkliga minoriteter. Vi har det också i vårt land. Jag tänker
              främst på romerna och vill i detta sammanhang gärna understödja
              Kerstin Engles propå att romska företrädare bör få träffa regeringsföreträdare.
            </seg>
            <seg n="8159e71c">
              När det gäller brott mot de mänskliga rättigheterna är det oändligt
              många människor som drabbas. Men man drabbas olika, inte minst
              i krigshärjade områden. Krig kan föras med vapen och med terror
              och skräckvälde. Oavsett på vilket sätt det sker är det viktigt
              att vi agerar, fördömer och påverkar. Här måste Sveriges regering
              med kraft verka för mer dialog och mer respekt för de mänskliga
              rättigheterna.
            </seg>
            <seg n="16c587ca">
              Könsrollerna förändras också när krig och oroligheter drabbar
              ett land eller ett område och samhällsstrukturer slås ut. Män
              och unga pojkar tvingas ut i strid och upplever oftast ohyggliga
              saker. Många kvinnor får ta på sig nya uppgifter och roller som
              i många fall tar fram deras styrka och självförtroende. Men för
              otaliga kvinnor och barn, både pojkar och flickor, är situationen
              helt annorlunda. De tas till fånga, förs bort, torteras och våldtas.
              Det är handlingar som på alla upptänkliga sätt måste fördömas
              med hög och ljudlig stämma.
            </seg>
            <seg n="31cac679">
              Herr talman! Det finns många enskilda länder som förtjänar uppmärksamhet
              i många olika sammanhang och också från denna talarstol. Men tiden
              medger inte detta för min del.
            </seg>
            <seg n="650df7d8">
              Några ord vill jag ändå säga om Västsahara och den hopplösa tillvaro
              och kamp som förtryckta västsaharier för, dels på av Marocko ockuperad
              mark, dels i flyktingläger på algerisk mark i Saharaöknen.
            </seg>
            <seg n="c98dcf90">
              Jag har själv haft tillfälle att besöka några av lägren och se
              de utomordentligt svåra förhållanden som människor lever under
              och har levt under i 10, 20 och 30 år. Det råder vattenbrist.
              Det råder matbrist. Ja, det råder brist på det mesta. Vad man
              har svårt att förstå är att människor ändå kan vara lågmälda och
              tålmodiga, att de inte återigen tar till vapen.
            </seg>
            <seg n="3532153c">
              Vi är många i Sverige som sedan lång tid tillbaka har stöttat
              kampen för ett fritt och självständigt Västsahara. Vi socialdemokrater
              anser att det är hög tid att den planerade folkomröstningen genomförs
              och att den marockanska ockupationen och kränkningarna av de mänskliga
              rättigheterna i Västsahara upphör.
            </seg>
            <seg n="a4ba33f0">
              Vi vill också öka det humanitära stödet till de många flyktingar
              som finns i lägren i Sahara. Ett viktigt symboliskt steg vore
              dessutom att starta ett ungdomsutbyte mellan Sverige och Västsahara.
              Det skulle bland annat innebära att västsahariska ungdomar kunde
              få en möjlighet att komma till Sverige under en tid för exempelvis
              studier. Samtidigt skulle det ge våra svenska ungdomar ny och
              viktig livserfarenhet och kunskap om en av världens stora orättvisor
              att använda sig av i olika sammanhang för att de i sin tur ska
              kunna bidra till en bättre tingens ordnig i världen.
            </seg>
            <seg n="7e6d6e94">
              Avslutningsvis, herr talman, vill jag understryka vikten av att
              vi aldrig någonsin, vare sig som enskilda individer, som grupper,
              som partier eller som nation ser mellan fingrarna med eller blundar
              för världens orättvisor. Vi måste alla våga och vilja bidra till
              respekten för de mänskliga rättigheterna.
            </seg>
          </u>
          <note type="speaker" n="22eb88da">
            Anf. 137 JACOB JOHNSON (v):
          </note>
          <u who="jacob_johnson_6c8957" xml:id="i-5d88af32fa30b4f7-0" n="933a23fd">
            <seg n="af3b5ecb">
              Herr talman! I dagens betänkande om mänskliga rättigheter finns
              det ett antal motioner som behandlas förenklat. Det betyder att
              de avstyrks utan någon egen motivering, i klump så att säga.
            </seg>
            <seg n="c2694b35">
              Jag vill lyfta fram en av dessa, nämligen motion 2007/08:U300
              om Anfalkampanjen mot kurderna.
            </seg>
            <seg n="27b54ae7">
              Det är i år jämnt 20 år sedan som den irakiska regimen under
              Saddam Hussein genomförde denna kampanj mot det kurdiska folket
              i syfte att fördriva och oskadliggöra så många kurder som möjligt.
            </seg>
            <seg n="1a0cfb1d">
              Det exakta antalet offer är inte känt men det rör sig enligt
              de flesta bedömare om mer än 100 000 dödade civila kurder. Kurdiska
              källor, och i dag även officiella irakiska källor, gör bedömningen
              att uppskattningsvis 182 000 kurder förintades och ca 4 000 kurdiska
              byar förstördes under Anfalkampanjen.
            </seg>
            <seg n="5f3babaf">
              Anfal är arabiska och betyder krigsbyte och omnämns i Koranen.
              Den irakiska militärregimen använde sig av namnet Anfal för denna
              folkmordskampanj. Det var ett traditionellt sätt för den irakiska
              regimen att använda gamla arabisk-islamska begrepp i samband med
              krig och andra våldshandlingar.
            </seg>
            <seg n="5a0c43ee">
              Det kurdiska folket har förtryckts och förtrycks fortfarande
              i sina hemländer, så även i Irak under Saddam Hussein. Anfalkampanjen
              1988 leddes av Saddam Husseins kusin Ali Hassan al-Majid, mer
              känd som kemiske Ali.
            </seg>
            <seg n="3ba56aad">
              I ett dekret den 23 juni 1987 beordrade han först kraftig bombning
              med alla tillgängliga medel, inklusive kemiska, över för kurderna
              förbjudna områden. Den 23 februari 1988 beordrade al-Majid den
              slutliga omfattande kampanjen som varade ett halvt år drygt, till
              den 6 september samma år. Kampanjen eller, som jag hävdar, folkmordet
              pågick alltså i dag för bara 20 år sedan. Det var således väl
              efter den internationella folkmordskonventionen. Gasattacken mot
              Halabja den 16 mars 1988 är den kanske mest kända enskilda händelsen
              under Anfal. I denna attack användes kemiska medel, och uppskattningsvis
              6 000 civila kurder dödades.
            </seg>
            <seg n="5a1fa7a3">
              I motionen, som utöver av mig har undertecknats av ledamöter
              från Socialdemokraterna, Miljöpartiet, Folkpartiet och Kristdemokraterna
              föreslår vi att den svenska regeringen bör verka för det angelägna
              och nödvändiga i en officiell redovisning och ett erkännande av
              Anfalkampanjen mot kurderna 1988 som ett folkmord.
            </seg>
            <seg n="61f25ef9">
              Herr talman! Denna motion avstyrks alltså genom så kallad förenklad
              behandling enligt punkt 57 i betänkandet. Man kan läsa i betänkandet
              att det motiveras med att de aktuella yrkandena är identiska med
              sådana som utskottet har behandlat vid något av de senaste riksmötena.
              Såvitt jag kan finna har yrkandet att riksdagen ska erkänna Anfalkampanjen
              som folkmord inte tidigare underställts riksdagen för beslut.
              Jag har även under hand förstått att det faktum att vi motionsställare
              representerar olika partier har motiverat en förenklad behandling.
              Inte något av dessa argument för förenklad behandling anser jag
              håller.
            </seg>
            <seg n="53f7c262">
              För övrigt har jag noterat i betänkandet att motioner, även enskilda,
              om folkmordet på armenier med flera har behandlats i sak i betänkandet.
              Tvärtom kan man tycka att det hade varit på sin plats att riksdagen
              i år, 20 år efter Anfal och då stridigheter fortfarande pågår
              i de kurdiska områdena om än i gränstrakterna mellan Irak och
              Turkiet skulle ha uppmärksammat detta folkmord.
            </seg>
            <seg n="e3b4d8fc">
              Det handlar ju verkligen om ett folkmord. Enligt 1948 års konvention
              om förebyggande och bestraffning av brottet folkmord avses med
              folkmord gärningar förövade i avsikt att helt eller delvis förinta
              en nationell, etnisk, rasmässigt bestämd eller religiös grupp
              till exempel genom att döda medlemmar av denna grupp.
            </seg>
            <seg n="7e464832">
              Det måste anses klart att den irakiska regimens Anfalkampanj
              uppfyller dessa kriterier. Syftet var ju att förgöra så många
              kurder som möjligt inom de förbjudna områdena.
            </seg>
            <seg n="38b0c5ee">
              Ett antal internationella organisationer, som till exempel Organisationen
              för mänskliga rättigheter och organisationen Genocide Watch, har
              erkänt Anfalbrottet mot kurderna som ett folkmord. Haagdomstolen
              i Holland skrev i ett utlåtande i december 2005 i samband med
              åtalet mot Frans Van Anraat, som sålt kemiska stridsmedel till
              den irakiska regimen, att domstolen ser inget annat motiv än att
              attackerna genomfördes bara för att utplåna kurderna. Det som
              hade inträffat bevisar att syftet med dessa handlingar varit folkmord.
            </seg>
            <seg n="ffc8f0f5">
              I dag har även den nya irakiska regimen erkänt Anfal som ett
              folkmord.
            </seg>
            <seg n="5e61dbd9">
              Herr talman! I går visades en film, All my mothers , i riksdagen.
              Den handlar om efterlevande mödrar vars barn och äkta män dödades
              under Anfal. När man ser denna film eller när man besöker efterlevande
              i Halabja, vars lungor kanske bara har 20 procents funktionsförmåga
              efter skador från de giftiga gaserna, kan man åtminstone inse,
              om än ej förstå, de lidanden som efter Anfal fortfarande drabbar
              hundratusentals överlevande kurder.
            </seg>
            <seg n="85a073a4">
              I dag anordnas en demonstration på Mynttorget med krav från drygt
              30 olika organisationer om ett erkännande av detta folkmord. Jag
              menar att ett erkännande från svensk sida skulle hedra de hundratusentals
              offren och deras anhöriga och tydliggöra för omvärlden att allt
              måste göras för att förhindra att en sådan tragedi någonsin upprepas.
            </seg>
            <seg n="6a18222d">
              Avslutningsvis, herr talman, vill jag påpeka att jag inte är
              nöjd med utskottets behandling av denna motion. Jag får överväga
              att återkomma till riksdagen, kanske denna gång i form av en kommittémotion,
              även om jag ser en poäng i att motioner av detta slag har ett
              så brett politiskt stöd som möjligt och egentligen inte är en
              partipolitisk fråga. Låt oss stödja ett folk som har lidit så
              mycket genom att erkänna Anfalkampanjen mot det kurdiska folket
              som ett folkmord.
            </seg>
          </u>
          <note type="speaker" n="72749ce3">
            Anf. 138 MATS PERTOFT (mp):
          </note>
          <u who="mats_pertoft_eb413b" xml:id="i-f4b212d49f4435c7-0" n="a2b06bef">
            <seg n="87de842e">
              Herr talman! Även jag vill uppehålla mig vid temat folkmord,
              dock ett lite äldre sådant än Anfalkampanjen. Jag vill också från
              Miljöpartiets sida yrka bifall till reservation 29 som handlar
              om folkmordet 1915 på armenier, assyrier/syrianer, kaldéer, pontier
              med flera i Turkiet.
            </seg>
            <seg n="e5dca45a">
              I en debatt där vi talar om mänskliga rättigheter i dagens svenska
              utrikespolitik kan vi fråga oss varför vi ska tala om folkmord
              som skedde för snart hundra år sedan. Samtidigt måste vi också
              ställa oss frågan att om vi inte uppmärksammar och erkänner alla
              folkmord som har skett vad vi ska svara dem som använder detta
              som argument för att genomföra nya. Hur ska vi med hedern i behåll
              kunna se på de människor, makthavare, diktatorer och militärer
              som står i begrepp att genomföra folkmord om de säger vad Hitler
              sade: Vadå? Vem kommer ihåg armenierna 1915? Det är därför vi
              debatterar dessa frågor. Det är därför det finns internationella
              konventioner.
            </seg>
            <seg n="3df529e9">
              Inget folkmord får glömmas bort. Så fort ett folkmord glöms bort
              ökar chansen att nästa sker. Det är därför viktigt att folkmordet
              på armenier, assyrier/syrianer, kaldéer, pontier och så vidare
              faktiskt erkänns även av Sverige.
            </seg>
            <seg n="f2cde7f6">
              Frågan har varit uppe ett antal gånger i riksdagen i denna kammare.
              Senast var det i höstas när jag hade en interpellationsdebatt
              med utrikesminister Carl Bildt i frågan. Men det handlar alltså
              inte om det förflutna utan det handlar om framtiden. Det handlar
              om våra barn, barnbarn, världen och att ta ansvar. Därför är det
              viktigt att göra ett erkännande.
            </seg>
            <seg n="992269d8">
              Därför är det också viktigt att ta till sig den förändring som
              har skett. Jag har satt mig in i frågan, mycket på grund av att
              jag har bott och verkat i Södertälje ett antal år. I Södertälje
              är detta en viktig fråga. Det finns många assyrier/syrianer som
              bor i Södertälje.
            </seg>
            <seg n="4bbf4a4a">
              När jag har satt mig in i frågan har jag märkt att det har skett
              en förskjutning. För några år sedan fanns det inte en majoritet
              av forskare som erkände detta folkmord som folkmord. Det var inte
              helt otvetydigt. Men jag kan konstatera att det nu faktiskt är
              så. Det är det som är anmärkningsvärt också i texten i betänkandet
              från utrikesutskottet, nämligen att man argumenterar att det finns
              så många forskare som säger något annat. Ja, men forskarvärlden
              lär sig. Man brukar lyfta fram klimatfrågan som ett exempel. När
              jag började med politiken var det inte många forskare som trodde
              att klimatfrågan var något att ta på allvar. I dag är det 99 procent.
              När jag började läsa in mig på frågan om folkmordet 1915, seyfo
              , var det kanske färre forskare. I dag är det en klar majoritet
              av forskarsamhället som erkänner folkmordet. De säger att det
              var ett folkmord. Då är det inte ärligt av alliansmajoriteten
              att använda detta som argument att inte erkänna det. Det är inte
              heller ärligt att använda som argument att folkmordet skedde innan
              folkmordskonventionen antogs av FN.
            </seg>
            <seg n="fdbd79ef">
              Hans Linde har tidigare påpekat att även Förintelsen skedde före
              1948. Ändå är det ingen i alla fall här som ifrågasätter Förintelsens
              status som folkmord.
            </seg>
            <seg n="ed687c70">
              Det är viktigt i denna debatt att vara ärlig och säga som Carl
              Bildt säger. Han har all min respekt. Han säger att det är fråga
              om politiska skäl, att man vill hålla sig väl med Turkiet. Jag
              delar inte hans åsikt i frågan, men jag kan respektera den. Men
              det är fel att säga att det är på grund av en bristande forskningsbas
              eller när konventionen ratificerades som svensk riksdag ska låta
              bli att erkänna folkmordet på armenier, assyrier/syrianer, kaldéer
              och pontier. Det är inte ärligt att argumentera på det sättet
              eftersom det är fel i sak.
            </seg>
            <seg n="e2f504ee">
              Varför vi ska erkänna folkmordet handlar om framtiden. Miljöpartiet
              och jag tror inte att vi hjälper Turkiet i dess demokratiseringsprocess
              genom att förneka dess historia. Snarare är det så att jag personligen
              hemskt gärna vill att Turkiet går vidare i demokratiseringsprocessen.
              Jag kan också se Turkiet som en framtida medlem av EU. Men jag
              vill att det sker på en korrekt basis. Det är bättre att se sanningen
              som den är och även för Turkiet att konfronteras och ta till vara
              kunskapen om sin egen historia och vad som skedde 1915 i detta
              folkmord. Så många människor från dessa folkgrupper utsattes för
              ett folkmord. Turkiet ska inte dölja detta. Jag tror inte att
              dolda fakta underlättar en demokratisering. Den diskussionen kan
              jag gärna ta med Carl Bildt. Men det är viktigt för alliansen,
              som ändå står för utrikesutskottets majoritetsbetänkande, att
              faktiskt använda korrekta fakta och inte felaktiga sådana.
            </seg>
            <seg n="a8ba4f72">
              Jag respekterar att alliansen argumenterar i den politiska frågan,
              men jag respekterar inte sakliga fel i argumentationen. Samtidigt
              har det varit intressant att lyssna på flera inlägg. Det är intressant
              att Birgitta Ohlsson har tagit upp att Folkpartiets landsmöte
              har fattat beslut om att erkänna folkmordet 1915. Då är det beklagligt
              att man inte kan få fler bundsförvanter inom alliansen för ett
              erkännande. Jag antar att Kristdemokraterna har, eller åtminstone
              har haft, en liknande hållning. Ni kanske kan hitta något ytterligare
              parti inom alliansen som skulle vara intresserat av en liknande
              hållning. Jag vet inte om ni har frågat Centern. Tyvärr tror jag
              att vederbörande har gått.
            </seg>
            <seg n="3177cfe0">
              Det är viktigt för framtidens samhälle och för vårt världssamfund
              att Sveriges riksdag erkänner folkmordet 1915. Vi har ältat denna
              fråga tillräckligt ofta. När man läser handlingarna är det krångligt
              med först ett halvt erkännande, sedan ett tillbakatagande av detta
              erkännande och så vidare. Det är dags att vi säger som det är:
              Det begicks ett folkmord på armenier, assyrier/syrianer, kaldéer,
              pontier och så vidare i Turkiet 1915 ingenting annat.
            </seg>
          </u>
          <note n="f90f1df6">
            I detta anförande instämde Bodil Ceballos (mp).
          </note>
          <note type="speaker" n="0d7f0747">
            Anf. 139 MATS G NILSSON (m):
          </note>
          <u who="unknown" xml:id="i-e556fb0480ad36a8-0" n="83daeb84">
            <seg n="adaa4853">
              Herr talman! Jag tänkte under rubriken Mänskliga rättigheter
              tala om Hizbullah. Det låter väl som en viss motsägelse. Motion
              U322 behandlas i detta ärende, och jag tänkte nämna några ord
              om den motionen. Vår motion väcktes efter det att Hizbullah hade
              utlyst ett regionalt krig med kidnappningar, riktade mord och
              terrorbombningar mot Israel. Den situationen har lugnat ned sig,
              men det har hänt ett och annat sedan dess.
            </seg>
            <seg n="07c054b1">
              I år använde Hizbullah vapnen mot den egna befolkningen. Man
              har skaffat ett reellt inflytande över den politiska makten i
              Libanon. Den nytillträdda president Suleiman sitter på en terroristorganisations
              nåder.
            </seg>
            <seg n="af18b7bc">
              Hizbullah är en av världens mest väldokumenterade terroristorganisationer.
              Man marknadsför en hel del av sina gärningar i de egna medierna,
              och man hyllar de personer som uträttar dåden.
            </seg>
            <seg n="22057f76">
              Europeiska unionen har en klassificering för terroristorganisationer.
              Jag ska inte läsa upp den. Den är tydlig, enkel och klar. Jag
              tror inte att någon hävdar att Hizbullah inte uppfyller alla kraven
              med råge. Där finns ambassadbombningar, flygkapningar, mord, kidnappningar.
              Det finns, och har funnits, människor i organisationen som är
              efterlysta av Interpol. Jag vill betona att Hizbullah inte är
              en organisation som hycklar med sina syften.
            </seg>
            <seg n="64dde77c">
              Trots detta har EU lyckats med konststycket att inte terroriststämpla
              Hizbullah. Det finns länder inom EU, Rumänien, Storbritannien,
              och det finns länder i vår omvärld, Kanada, USA, Australien med
              flera, som har terroriststämplat organisationen i fråga. Men EU
              gör det inte.
            </seg>
            <seg n="b913c5b3">
              Jag tycker att det är beklagligt. Jag står här bara för att få
              fram de orden. Jag tycker att det är beklagligt när EU:s oförmåga
              att följa sina egna definitioner på något sätt blir en ursäkt
              för att inte göra någonting.
            </seg>
            <seg n="16f87a87">
              Den del av världen där Hizbullah verkar är en problematisk del
              av världen, och om det behöver man inte säga någonting. Där finns
              det väldigt modiga människor människor som offrar sina egna liv
              genom att våga sänka garden, genom att våga sträcka ut en hand,
              genom att våga sträcka ut en fredskvist. De finns bland judar,
              bland muslimer och bland kristna. Jag tror att det är oerhört
              viktigt att vi stöder just dem, oavsett var de befinner sig, i
              deras strävan. Det gör vi genom att stödja de modiga och samtidigt
              ta avstånd från de fega.
            </seg>
            <seg n="5c827464">
              Jag önskar att Sverige framöver blir en mer självständig röst
              och vågar följa de enskilda länder runt om i vår omvärld som följer
              de definitioner som såväl FN som EU har antagit men tyvärr inte
              klarar av att följa.
            </seg>
          </u>
          <note n="aed0bd31" type="speaker">
            Anf. 140 LENNART SACRÉDEUS (kd):
          </note>
          <u who="lennart_sacredeus_149cc5" xml:id="i-7ae9af0e35bf8342-0" n="2c4d7a37">
            <seg n="caa27802"/>
            <seg n="ae18313c">
              Herr talman! Vi har haft en mycket engagerad debatt om mänskliga
              rättigheter i dag, en fråga där Sverige står samlat och enigt.
              Men ändå kan vi komma till olika slutsatser om hur vi ska agera
              i enskilda frågor.
            </seg>
            <seg n="23bd13cb">
              En av dem gäller erkännandet eller inte erkännandet av folkmordet
              på armenier och assyrier/syrianer. Jag vill inför denna kammare
              och inför talmannen betyga att det säkert inte finns någon skillnad
              i sak mellan våra ståndpunkter i fråga om vad som har skett, men
              när det gäller tillvägagångssättet finns det olika strategier
              och tankegångar om hur man på ett klokt och ändamålsenligt sätt
              påverkar den opinion som är viktig i Turkiet.
            </seg>
            <seg n="5bd3113d">
              Jag tillhör dem jag vill tillstå att jag inte tillhör majoriteten
              i denna kammare som tror att det ligger inte bara i det syrianska,
              armeniska eller kaldeiska folkets intresse att folkmordet erkänns
              utan djupt också för det turkiska folket. Jag tror nämligen att
              den här debatten kommer att upprepas nästa år och året därefter.
              Den kommer att upprepas ända fram tills Sveriges riksdag en gång
              uttalar det som andra parlament har uttalat.
            </seg>
            <seg n="f7d2984b">
              Jag tror nämligen att det är väldigt sorgligt för Turkiet att
              man har låst sig så starkt i denna fråga och inte har erkänt vad
              som faktiskt skedde under första världskrigets tumultartade år.
            </seg>
            <seg n="6d49422d">
              Jag ska försöka vara lite personlig i det här i denna kammare.
            </seg>
            <seg n="81e4b4f6">
              År 1979 besökte jag den armeniska stadsdelen i Jerusalem för
              första gången i mitt liv. Jag träffade en armenier som hette George
              Hintlian. Han berättade för mig om det armeniska folkets historia
              och dess öde, hur det var det första folket som samlat gick över
              till den kristna tron och läran. Men han beskrev också någonting
              som hade ägt rum 6065 år tillbaka i tiden, räknat från 1979, och
              det var det folkmord som hans far- och morföräldrageneration hade
              gått igenom och som fortfarande var en del av honom.
            </seg>
            <seg n="b957bc22">
              När man besöker Södertälje, några mil söder om huvudstaden, är
              detta en djupt levande fråga, mitt i den svenska verkligheten.
            </seg>
            <seg n="8aefd422">
              Det skulle vara mig väldigt främmande att frånkänna någon som
              har varit med i denna debatt den djupaste viljan att stå upp för
              mänskliga rättigheter. Jag vill inte heller stå här i kammaren
              och säga att mina tankegångar skulle vara klokare än någon annans
              på det här området. Men jag har den övertygelsen att det tyvärr
              inte är i den turkiska nationens intresse att göra det här erkännandet.
            </seg>
            <seg n="7d41199d">
              Jag vill komma med en teori, som jag gärna skulle vilja få en
              replik på. Kan det vara så att den regim, det politiska system
              och ytterst den grundlag och det tänkande som kom att prägla Turkiet
              efter det omtumlande första världskriget, det kemalistiska, det
              nationalistiska Turkiet ett land där det bara bor turkar och inga
              andra folk; även om det finns kurder och kvarvarande grupper av
              armenier och syrianer skulle man säga att alla är turkar det system
              som de fortfarande har kvar, är anledningen till att Turkiet i
              dag inte kan erkänna detta?
            </seg>
            <seg n="83f22324">
              Det jag säger nu kan djupt misstolkas. Men att Tyskland efter
              andra världskriget fick ett helt annat politiskt system, en helt
              annan författning och en helt annan inriktning på sin politik
              tror jag gjorde att det var en naturlighet för Tyskland, även
              om det var smärtsamt, att erkänna vad en tidigare regim, ett tidigare
              politiskt system, hade gått igenom och erkänna: Vi är skyldiga
              till ett folkmord.
            </seg>
            <seg n="60207552">
              Under mina fem år i Europaparlamentet och dess utrikesutskott
              var det få ämnen som skapade en så isande tystnad när man skulle
              ta upp detta i anslutning till Turkiets ansökan om medlemskap
              i Europeiska unionen som brotten mot mänskliga rättigheter genom
              ockupationen av 37 procent av det cypriotiska territoriet av norra
              Cypern men också folkmordsfrågan vad gällde de kristna minoriteterna
              i det dåvarande Ottomanska riket.
            </seg>
            <seg n="8f0c3941">
              Jag har en enkel syn och man är väl en enkel riksdagsledamot
              när man kommer från landsorten och det är att Tyskland aldrig
              hade blivit medlem i Europeiska unionen om landet hade ockuperat
              ett grannland och sagt att folkmordet mot den judiska folkgruppen,
              Förintelsen, aldrig hade ägt rum. De som var med och grundade
              Europeiska unionen hade sagt: Ni är tvungna att göra upp med detta
              först, och därefter kan ni ansöka.
            </seg>
            <seg n="be88d590">
              Men i fallet Turkiet, som har samma typ av författning, där Kemal
              Atatürk fortfarande hänger på kaféer, restauranger, stadshus,
              alla officiella byggnader och skolor runt om, är det att svära
              mot det heligaste i den turkiska politiska traditionen att tänka
              sig att landsfadern, som dog för 70 år sedan, skulle kunna ha
              fel i någon fråga inklusive folkmordsfrågan.
            </seg>
            <seg n="13378f77">
              När Turkiet nu ansöker om medlemskap i Europeiska unionen medlemskapsförhandlingar
              pågår är det i ett läge när landets demokratiskt valda AKP-parti
              utsätts för en juridisk prövning om partiet har rätt att existera
              och om partiet har rätt att fatta beslut om kvinnor ska vara förbjudna
              eller inte att bära slöja i universitetsmiljö. Vi kan vara i ett
              läge snarare än vad vi tror att i ett land med över 70 miljoner
              invånare som förhandlar om medlemskap i Europeiska unionen kommer
              dess författningsdomstol att förklara att hela regeringspartiet,
              som över 40 procent av turkarna röstat på, är helt olagligt.
            </seg>
            <seg n="fd126218">
              Det är ju det partiet jag vill verkligen ge de talare som har
              lyft fram detta ett erkännande som har medverkat till att det
              ändå finns en tillstymmelse till ett mer öppet klimat i folkmordsfrågan
              i Turkiet än vad det har funnits tidigare, samtidigt som 301 §
              i den turkiska strafflagen ännu finns kvar.
            </seg>
            <seg n="cd77e3c2">
              När jag står här som talare, och icke ledamot av riksdagens utrikesutskott
              utan av skatteutskottet, beror det på att mitt möte med armenierna
              i den armeniska stadsdelen i Jerusalem för snart 30 år sedan gjorde
              ett outplånligt intryck på mig, liksom andra möten med armenier
              och syrianer utrikes men inte minst i det här landet. Jag vet
              att vi kommer att stå här igen, om vi lever och har hälsan, om
              ett år och debattera exakt samma fråga. Turkiet kommer att drabbas
              av badwill för varje debatt i varje parlament där denna fråga
              djupt förknippas med Turkiet.
            </seg>
            <seg n="0342c2e3">
              Jag tror att vi erkänner och kan förstå bakgrunden till att det
              finns en låsning i Turkiet, men sanningen skall göra er fria.
              Det gäller också i Turkiet, den turkiska statsbildningen och arvet
              från Kemal Atatürk.
            </seg>
            <seg n="f14846f3">
              När människor har utsatts för övergrepp, har utsatts för förbrytelser
              och våld, har blivit skändade, finns det inte bara sorg och en
              djup smärta utan också en längtan efter upprättelse.
            </seg>
          </u>
          <note type="speaker" n="fc936efd">
            Anf. 141 YILMAZ KERIMO (s):
          </note>
          <u who="yilmaz_kerimo_6b9015" xml:id="i-ddcd0c6a5039283b-0" n="7910d34a" next="i-8dab62c5c9fbff77-0">
            <seg n="d025e784">
              Herr talman! Jag är glad över att vi tycks bli fler och fler
              som tycker att det är viktigt att vi får ett svenskt erkännande
              av folkmordet på armenier, assyrier/syrianer, kaldéer med flera
              i nuvarande Turkiet under åren 19151919 och att Sveriges riksdag
              i alla fall gör ansatser till att verka för ett svenskt, ett internationellt
              och ett turkiskt erkännande av folkmordet.
            </seg>
            <seg n="7cb9ceac">
              Det är nu av riksdagspartierna endast Moderaterna som inte har
              någon riksdagsledamot som har motionerat i ämnet. Utrikesminister
              Carl Bildt är alltför passiv i frågan och pratar om dialog och
              öppenhet. Visst, det är viktigt, men man måste göra upp med sitt
              förflutna för att kunna blicka framåt och för att kunna föra en
              dialog.
            </seg>
          </u>
          <note n="9851279e">
            Herr talman! Hjalmar Branting sade redan den 28 mars 1917 på
            Norra bantorget följande om folkmordet i Turkiet:
          </note>
          <u who="yilmaz_kerimo_6b9015" xml:id="i-8dab62c5c9fbff77-0" n="7910d34a" prev="i-ddcd0c6a5039283b-0">
            <seg n="e9ccf2cc">
              Dokumenten säger klart ifrån, att här ej är tal om övergrepp
              av underordnande, utan det är frågan om ett systematiskt folkmord,
              värre än vad vi någonsin sett maken till i Europa.
            </seg>
            <seg n="8ce4ff59">
              Jag vet att politik och diplomati är svårt, men jag beklagar
              ändå att Sveriges riksdag fortsätter att avslå motioner i ämnet.
              Jag instämmer helt i den artikel som 68 professorer och forskare
              från hela Sverige hade i Svenska Dagbladet i lördags, nämligen
              den 7 juni 2008.
            </seg>
            <seg n="48fe4f89">
              Jag ska citera ett utdrag ur artikeln:
            </seg>
            <seg n="c04c8a6f">
              Idag är informationen om folkmordet på armenier, assyrier och
              pontiska greker så omfattande att ingen seriös politiker med hedern
              i behåll kan hänvisa till bristande forskning som ursäkt för att
              inte erkänna det brott som begåtts. Vägran att erkänna ett etablerat
              faktum baserat på kvalitativ och kvantitativ forskning kan betraktas
              som likvärdigt med förnekelse.
            </seg>
            <seg n="304a8683">
              Konsekvensen av ett sådant resonemang skulle bli att inte heller
              Förintelsen skulle betraktas som ett folkmord, eftersom även den
              inträffade innan konventionen trätt i kraft, som har sagts här
              tidigare. Forskarna har gjort sitt jobb. Nu är det de politiska
              ledarnas tur att ta sitt ansvar genom att erkänna katastrofen
              för vad den är, nämligen folkmord och ingenting annat.
            </seg>
            <seg n="bdd6d03a">
              Herr talman! Redan för åtta år sedan uttalade utrikesutskottet
              att det är angeläget och nödvändigt med en officiell redovisning
              och erkännande av folkmordet på armenierna. 1985 fastslogs i FN
              och i Europaparlamentet att det ottomanska riket begått folkmord
              på det armeniska folket i början av detta sekel.
            </seg>
            <seg n="36a12615">
              Två år senare backade riksdagen ett steg med hänvisning till
              att det visat sig att det inte fanns någon sådan resolution. Och
              nu, 2008, debatterar vi åter frågan om Turkiet och folkmordet.
            </seg>
            <seg n="8c9e905f">
              Herr talman! Det är oerhört viktigt att Sverige nu agerar med
              kraft inom EU och FN för att på en internationell nivå få till
              stånd ett erkännande av händelserna under Svärdets år som folkmord.
            </seg>
            <seg n="e6e94747">
              Ett erkännande är oerhört viktigt för att få en upprättelse för
              assyrier/syrianers situation och deras identitet och en förbättrad
              grund för framtida dialog, som Carl Bildt talar om. Därför är
              FN- och EU-resolutioner viktiga för att dessa dåd inte ska upprepas
              samt för att drabbade människor ska få en upprättelse.
            </seg>
            <seg n="af1990b8">
              Jag tror att vi alla inte bara känner till och förstår många
              av de fruktansvärda saker som dagligen drabbar människor på vårt
              klot. Jag vet också att vi alla har olika kopplingar och anknytningar
              till människor som lever mitt i detta. Det är människor som många
              gånger kämpar för sina liv och för sina rättigheter i världens
              alla hörn. Det är människor som verkligen behöver Sveriges aktiva
              stöd och solidaritet i sin kamp.
            </seg>
            <seg n="708c9cd7">
              För mig är frågan om det som kallas för Svärdets år mer än så.
              För mig handlar det om mina egna dödade förfäder. För mig och
              för mina landsmän är det inte bara politik, utan främst en punkt
              där politiken direkt berör själ och hjärta.
            </seg>
            <seg n="17df85df">
              Det är ur det perspektivet som jag vill ge några kommentarer
              till mitt ställningstagande. Det ställningstagandet utgår från
              betydelsen av att vi nu, utan ytterligare dröjsmål, tar alla steg
              vi kan för att morden på mina och mina landsmäns förfäder äntligen
              ska kunna förklaras som folkmord i dess absoluta och hemska mening.
            </seg>
            <seg n="3eafd57c">
              Herr talman! Assyrier/syrianer är en kristen folkgrupp med ursprung
              i landet Bethnahrin runt Eufrat och Tigris. Hemländerna för den
              assyriska/syrianska gruppen är Irak, Iran, Libanon, Syrien och
              Turkiet. Vid sekelskiftet bodde mer än en miljon assyrier/syrianer
              i Turkiet. I dag finns det bara några tusen kvar. Den stora utrensningen
              skedde under den period som går under namnet Svärdets år, 19151919.
              Också efter andra världskriget har omfattande och dramatiska utrensningar
              och diskriminering skett.
            </seg>
            <seg n="49da8486">
              Det fasansfulla som drabbat armenier, assyrier/syrianer och kaldéer
              i samband med Ottomanska rikets sönderfall är inslag i världshistorien
              som påverkat och påverkar generationer av de folkgrupper som utsattes.
            </seg>
            <seg n="3b5ca9ec">
              För mig och för mina landsmän handlar ett erkännande av Svärdets
              år som ett regelrätt folkmord om vår historia och vår identitet.
              Det handlar om att äntligen få världssamfundets stöd i vår bearbetning
              av ett dråpslag mot en folkgrupp som aldrig får glömmas. Det borde
              vara klart och tydligt uttalat i betänkandet.
            </seg>
            <seg n="56de907d">
              I ett avsnitt av betänkandet finns det mycket tydliga signaler
              som går åt rätt håll. Det är skrivningar som tydligt slår fast
              att Sveriges riksdag bedömer händelserna under Svärdets år som
              så allvarliga att definitionen folkmord skulle ha använts om nu
              gällande konventioner hade funnits då händelserna inträffade.
            </seg>
            <seg n="4bc230d0">
              Jag kan förstå att det finns juridiska och diplomatiska komplikationer
              när frågan om folkmordet ska beslutas av Sveriges riksdag. Internationella
              konventioner och begrepp måste följas, men för mig handlar det
              om betydligt mer än juridik, hur viktigt det än må vara.
            </seg>
            <seg n="04097690">
              Mina förfäder överlevde inte folkmordet. De föll, på samma sätt
              som många av mina landsmäns förfäder, också offer för en hänsynslös
              utrensning under åren 19151919. På det sätt som jag har hört av
              mina släktingar har också mina landsmän hört om folkmordet.
            </seg>
            <seg n="3e310848">
              Herr talman! Jag vill avsluta med en dikt om solidaritet, skriven
              av Martin Niemöller, en tysk präst som var berömd Hitlermotståndare:
            </seg>
            <seg n="2b27bdc1">
              Återupptagna förhandlingar
            </seg>
          </u>
          <note n="72e6460e">
            Det är glädjande att riksdagen genom betänkandet medger att det
            som hände assyrier/syrianer under Ottomanska riket skulle kunna
            betraktas som folkmord enligt 1948 års konvention, om den hade
            varit i kraft vid den aktuella tidpunkten.
          </note>
          <note n="e1c34d11">
            Ajournering
          </note>
          <note n="36d9cfb1">
            Kammaren beslutade kl. 15.58 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="dc109f1a">
            Förhandlingarna återupptogs kl. 16.00.
          </note>
          <note n="efb13be4">
            7 § Beslut om ärenden som slutdebatterats den 9 juni
          </note>
          <note n="7f1a6d4b">
            Punkt 4
          </note>
          <note n="f32345cf">
            Punkt 5
          </note>
          <note n="426a0d70">
            Punkt 9
          </note>
          <note n="433e8b96">
            Punkt 11
          </note>
          <note n="9cd54dea">
            Punkt 14
          </note>
          <note n="503c2a48">
            Övriga punkter
          </note>
          <note n="022b7f2e">
            Punkt 1
          </note>
          <note n="7cfaa97e">
            Punkt 2
          </note>
          <note n="15223aa4">
            Punkt 3
          </note>
          <note n="022b7f2e">
            Punkt 1
          </note>
          <note n="7cfaa97e">
            Punkt 2
          </note>
          <note n="de2dd568">
            8 § (forts. från 6 §) Mänskliga rättigheter i svensk utrikespolitik
            (forts. UU9)
          </note>
          <note type="speaker" n="1ce079d6">
            Anf. 142 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-ba56dfd2f8cadeb4-4" n="8cb0544e">
            <seg n="25772173">
              Herr talman! Låt mig läsa upp en liten passus i betänkandet:
            </seg>
            <seg n="167a7f76">
              EU:s beslut i december 2004 utgjorde startskottet för en lång
              och omfattande process där Turkiet ska anpassa område efter område
              inom landets administration och juridiska system till EU:s regelverk
              och uppfylla Köpenhamnskriterierna fullt ut.
            </seg>
            <seg n="da1c5f22">
              Jag tror att detta är en förutsättning för öppenhet och för fortsatt
              öppenhet och att EU-relationen är garantin för en korrekt framtida
              historieskrivning i Turkiet och för respekten för minoriteter.
            </seg>
            <seg n="5f0a8e89">
              Tidigare lyssnade vi här till Yilmaz Kerimos anförande. Jag respekterar
              hans hållning till fullo. Men jag måste ändå få fråga dig, Yilmaz
              Kerimo: Hur har utrikesutskottsgruppen i ditt socialdemokratiska
              parti reagerat när du där framfört de här frågorna?
            </seg>
          </u>
          <note type="speaker" n="3c07f669">
            Anf. 143 YILMAZ KERIMO (s) replik:
          </note>
          <u who="yilmaz_kerimo_6b9015" xml:id="i-b7dae311712b9316-0" n="7910d34a">
            <seg n="e2fa999f">
              Herr talman! Först vill jag säga att Turkiet har gjort några
              framsteg, men mycket finns bara på papper. När det gäller implementeringen
              och det praktiska handlandet finns det fortfarande brister. Man
              får inte tycka som man vill. Man får inte säga vad man vill.
            </seg>
            <seg n="421df592">
              Fortfarande finns det en paragraf som heter 301. Efter många
              moment har de gjort några reformer för att det ska anpassas, men
              de har inte tagit bort paragrafen. Och fortfarande är Orhan Pamuk
              åtalad för sina åsikter därför att han nämnt folkmord. Hrant Dink
              dödades för sina åsikter därför att han nämnt folkmord. Också
              Yusuf Akbulut, en präst i Diyarbakir, blev för några år sedan
              åtalad bara för att han nämnt folkmord.
            </seg>
            <seg n="c619e2f4">
              Det är mycket som har ändrats som en anpassning till Köpenhamnskriterierna
              tyvärr bara på papperet; i praktiken fungerar det inte. Det här
              är mina åsikter.
            </seg>
            <seg n="433a0c24">
              Jag vill fråga Alf Svensson hur kd ställer sig till frågan om
              folkmord. Före valet var många i Södertälje och lovade mycket.
              De sade att de när de kom till makten skulle göra sitt bästa för
              att folkmordet ska erkännas. Vad tycker du nu, Alf Svensson? Det
              jag nu hört på dig är att du är emot. Du vill inte att man ska
              erkänna folkmordet utan yrkar bara bifall till utskottets förslag
              i betänkandet. Men det räcker inte som ett erkännande.
            </seg>
          </u>
          <note type="speaker" n="2357baaa">
            Anf. 144 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-ba56dfd2f8cadeb4-5" n="8cb0544e">
            <seg n="c97966c8">
              Herr talman! Det är allom bekant att det finns mycket övrigt
              att önska i Turkiet; där råder det nog inte minsta åsiktsskillnad.
              Men nu var det min möjlighet att fråga. Jag har tidigare utfrågats
              här om folkmordet och om Kristdemokraterna och relationen.
            </seg>
            <seg n="466feff0">
              Men nu hade jag en fråga till dig: Hur har din utrikesutskottsgrupp
              reagerat du måste väl ha tagit upp detta och vad har de haft för
              svar till dig när du har framfört dina åsikter?
            </seg>
          </u>
          <note type="speaker" n="4bae492a">
            Anf. 145 YILMAZ KERIMO (s) replik:
          </note>
          <u who="yilmaz_kerimo_6b9015" xml:id="i-b7dae311712b9316-1" n="7910d34a">
            <seg n="6836bc91">
              Herr talman! Jag tycker att man ska göra upp med sitt förflutna
              för att sedan gå vidare. Även i fallet Turkiet måste man göra
              upp med sitt förflutna detta för att landet ska bli en fullvärdig
              medlem i EU. För att landet ska bli betraktat som en demokrati
              måste man göra upp med sitt förflutna.
            </seg>
            <seg n="c23bf9a9">
              Jag har tagit upp frågan med mina kamrater i utrikesutskottet.
              Det som står i betänkandet är även deras åsikter. Mitt parti har
              ingen reservation om detta.
            </seg>
            <seg n="74a0edf0">
              I betänkandet står det att ifall 1948 års konvention hade gällt
              skulle man kunna betrakta det som skett för folkmord, så det är
              ett indirekt erkännande inte ett direkt erkännande. För mig räcker
              inte det. Jag tycker att man ska gå ännu längre.
            </seg>
            <seg n="313d1a89">
              Olof Palme sade 1972 i Hanoi: Man ska kalla saker vid deras rätta
              namn. I det här fallet ska man inte gå runt frågan utan säga som
              det är. Det är fråga om ett folkmord, ingenting annat!
            </seg>
          </u>
          <note type="speaker" n="8c6e1ddb">
            Anf. 146 OLLE THORELL (s):
          </note>
          <u who="olle_thorell_ed820b" xml:id="i-6add07bd06c8670d-0" n="8d3d3eac">
            <seg n="8af7bafa">
              Herr talman! I mitt inlägg kommer jag att ägna mig åt att belysa
              situationen för de mänskliga rättigheterna i Asien. Men först
              yrkar jag bifall till s-reservationerna 2, 5, 23 och 37.
            </seg>
            <seg n="a4379a5b">
              Förra veckan högtidlighölls årsdagen för massakern vid Himmelska
              fridens torg 1989. Det var en tid då världen snabbt förändrades.
              Berlinmuren föll, och det kalla kriget slutade lika plötsligt
              som oväntat.
            </seg>
            <seg n="d3781f19">
              Till skillnad från andra länder fick demonstrationerna i Kina
              ett annat och mycket blodigare slut. Natten mellan den 3 och 4
              juni rullade stridsvagnarna in. Vad som sedan hände är fortfarande
              till stora delar höljt i dunkel.
            </seg>
            <seg n="4e5fd5b0">
              Vad vi vet är att oskyldiga människor dog. Hur många som dog
              vet ingen säkert, men att offren kan räknas i hundratal är utom
              tvekan kanske i tusental. Fortfarande sitter 130 personer fängslade
              för sitt deltagande i demonstrationerna.
            </seg>
            <seg n="5912e131">
              Alla dessa offer får inte ha varit förgäves. Vi måste fortsätta
              vår dialog med Kinas regering och vara tydliga i kritiken mot
              hur de förhåller sig till demokratin och de mänskliga rättigheterna.
            </seg>
            <seg n="95edfab3">
              Det är ju så, herr talman, att de mänskliga rättigheterna är
              universella och allmängiltiga. Det finns inga särskilda mänskliga
              rättigheter för svenskar och kineser eller för män och kvinnor,
              utan de mänskliga rättigheterna är universella.
            </seg>
            <seg n="3cae53d5">
              De gäller lika för oss här i ett sommarfagert Helsingfors segerrusigt
              efter EM-fotbollssegrar och där man tror att inget ont kan hända.
              De gäller lika för folket i Tibet som inte tillåts behålla sin
              kultur eller utöva sin religion. De gäller lika för fabriksarbetare
              i Kina som sliter ut sina kroppar under vidriga förhållanden och
              utan möjligheter att organisera sig i fria fackföreningar. Samma
              rättigheter gäller alltså alla, och de gäller lika.
            </seg>
            <seg n="274da80c">
              Tillväxten i Kina visar på nya rekordsiffror varje år, och utvecklingen
              verkar inte ha något stopp. Miljoner människor har lyfts ur fattigdom,
              och den personliga friheten har ökat på sätt och vis.
            </seg>
            <seg n="76d81012">
              Det är här är förstås glädjande, men det finns en mörkare sida.
              Kina är fortfarande en enpartistat och en diktatur som förtrycker
              oliktänkande. Kina har samtidigt med den ekonomiska boomen vuxit
              i makt och inflytande i världen. Med ökad makt följer också ökat
              ansvar. Men Kina agerar oansvarigt i internationella konflikter
              som i Darfur och Burma. Jakten på råvaror, energi och affärsmöjligheter
              får inte vara det allenarådande. Om man vill ha omvärldens respekt
              som ny stormakt måste man också ställa upp för värderingar som
              fred, frihet och respekt för de mänskliga rättigheterna.
            </seg>
            <seg n="7538779b">
              OS i Peking invigs åtta minuter över åtta på kvällen den 8 augusti
              2008. Kina har satsat oerhörda resurser på att OS ska bli en propagandatriumf.
              Låt oss då under den allmänna yran inte glömma bort vad det är
              för sorts land skådespelet utspelar sig i.
            </seg>
            <seg n="111d943f">
              Det är ett land där dödsstraffet utdelas i skrämmande omfattning
              och för en mängd typer av brott.
            </seg>
            <seg n="9e07034d">
              Det är ett land som tvångsförflyttar människor i uppstädningsaktioner
              inför OS.
            </seg>
            <seg n="904150ef">
              Det är ett land där minoriteter som ugurier och tibetaner förtrycks
              och förvägras sina rättigheter.
            </seg>
            <seg n="a8755ed3">
              Det är ett land som är världsmästare i att fängsla journalister
              och nätskribenter.
            </seg>
            <seg n="722b6f28">
              Låt oss minnas det när strålkastarna slås på den 8 augusti på
              kvällen. Och framför allt: Låt oss minnas det när strålkastarna
              slocknat efter avslutningen av OS. Då får inte omvärldens röster
              tystna, då måste protesterna fortsätta och trycket vara kvar på
              den kinesiska regimen.
            </seg>
            <seg n="8ee3e8d0">
              Avslutningsvis skulle jag vilja säga några ord om situationen
              i Burma. Det har nämnts i debatten i dag men lite för lite, tycker
              jag. Där har omvärlden kunnat bevittna hur vanstyre och brist
              på respekt för de mänskliga rättigheterna har förvandlat en naturkatastrof
              till något mycket värre. Cyklonen Nargis drog in över Irrawaddydeltat
              för sex veckor sedan. Miljoner människor blev hemlösa, flera års
              risskörd förstördes och uppemot 100 000 dog. Men katastrofen är
              inte slut, den blir värre för varje dag som går. Anledningen är
              den militärjunta som styr Burma. Den förvägrar sitt folk den mest
              grundläggande mänskliga rättigheten, nämligen rätten till liv.
            </seg>
            <seg n="183cbd7a">
              Det här är en katastrof av samma omfattning som tsunamin år 2004,
              men hur de har hanterats skiljer det som natt och dag. I Burma
              vägrade militärjuntan från början att släppa in internationell
              hjälp. Man har sedan släppt en del på restriktionerna, men fortfarande
              har hundratusentals människor inte fått någon hjälp över huvud
              taget.
            </seg>
            <seg n="2f37187b">
              FN:s generalsekreterare Ban Ki-moon tilläts träffa juntaledaren
              Than Shwe, och han gjorde utfästelser som att internationell hjälp
              skulle släppas in. Men de löftena verkar bara ha varit ännu en
              lögn från en regim som sätter sin egen makt före allt annat.
            </seg>
            <seg n="9d764b00">
              Folket i Burma har samma mänskliga rättigheter som ni och jag,
              men i Irrawaddydeltat flyter liken tätt. Rapporter kommer om att
              de överlevande har tappat livslusten helt och hållet.
            </seg>
            <seg n="c785cd84">
              Lidandet i Burma visar inte bara vad som händer när en regim
              fullständigt ignorerar sitt folks mänskliga rättigheter. Det är
              också ett sorgligt bevis på de problem som finns i det internationella
              beslutsfattandet. Ekonomiska intressen, jakt på råvaror och geopolitiska
              intressen går före det burmesiska folkets rätt till liv.
            </seg>
            <seg n="43809c2d">
              Den svenska regeringen måste öka sina ansträngningar så att EU:s
              sanktioner ytterligare skärps och påverka Aseanländerna att agera
              mer kraftfullt så att Burma inleder en verklig demokratiseringsprocess.
              Aung San Suu Kyi och de andra politiska fångarna måste friges.
              En dialog med den politiska oppositionen och de etniska minoriteterna
              måste inledas. Och framför allt måste internationell hjälp komma
              fram till de överlevande.
            </seg>
          </u>
          <note type="speaker" n="ff2e8c92">
            Anf. 147 MAX ANDERSSON (mp):
          </note>
          <u who="max_andersson_e19a12" xml:id="i-731fbb608e312ab8-0" n="f6b412a5">
            <seg n="47e3a0e2">
              Herr talman! Mitt anförande handlar om IsraelPalestina-konflikten.
              Sveriges politik när det gäller IsraelPalestina-konflikten måste
              bygga på FN:s resolutioner. Israel måste få en trygg existens
              inom säkra och erkända gränser. Det måste upprättas en palestinsk
              stat som också har en säker och trygg existens inom erkända gränser.
            </seg>
            <seg n="d52f9d27">
              Om man avviker från de folkrättsliga principer som gäller som
              FN har beslutat om måste de vara ett resultat av överenskommelser
              mellan parterna, inte att man etablerar fakta på marken genom
              militär överlägsenhet.
            </seg>
            <seg n="5d3d7963">
              Det är väldigt lätt att kritisera de illdåd som begås av vissa
              palestinska grupper när de avfyrar raketer mot civila. Det gör
              vi från Miljöpartiets sida. Men man måste också vara väldigt tydlig
              med att den politik som Israel använder är totalt oacceptabel.
              Det är en politik av systematiska övergrepp mot civilbefolkningen
              på ockuperade områden. Den politik som Israel bedriver genom byggandet
              av muren som sträcker sig allt längre in på ockuperade områden
              är fullkomligt oacceptabel och folkrättsvidrig. Haagdomstolen
              har beslutat att den måste tas bort, den måste rivas, kompensation
              måste utgå.
            </seg>
            <seg n="42f23de9">
              Jag tror att alla här i riksdagen, åtminstone alla partier här
              i riksdagen, är fullkomligt på det klara med att det behövs en
              rättvis fred i det här området. Problemet är att vissa framför
              allt inom den borgerliga majoriteten tycks ha väldigt svårt att
              kritisera Israel och vill använda mycket svagare ord än vad situationen
              påkallar. Det är ett problem i den här frå-gan.
            </seg>
            <seg n="765d9d59">
              Från Miljöpartiets sida tycker vi att det inte räcker med vackra
              ord. Det har kommit många vackra ord under många decennier från
              det internationella samfundet om att man måste arbeta för fred
              och att resolutionerna måste uppfyllas. Det räcker inte, man måste
              gå till handling också. Man måste våga använda de verktyg som
              finns. Man måste sätta press på staten Israel att leva upp till
              resolutionerna. Man måste riva muren. Man måste sluta ockupera
              palestinsk mark. Man måste sluta riva hus. Man måste sluta bosättningspolitiken
              som syftar till att annektera stora delar av de palestinska områdena.
            </seg>
            <seg n="c9dab6c8">
              Vi från vår sida måste våga använda de verktyg som finns, exempelvis
              det associeringsavtal som finns mellan EU och Israel och utnyttja
              de klausuler i det som Israel inte följer. Man kan sätta press
              på Israel, och det tycker vi att man bör göra.
            </seg>
          </u>
          <note n="949e0334">
            Herr talman! Jag yrkar bifall till reservation 41.
          </note>
          <note n="c528ae48">
            Överläggningen var härmed avslutad.
          </note>
          <note n="42579641">
            9 § Ny konkurrenslag m.m.
          </note>
          <note n="7325c2e6">
            Föredrogs
          </note>
          <note type="speaker" n="91d08b32">
            Anf. 148 BÖRJE VESTLUND (s):
          </note>
          <u who="borje_vestlund_da672f" xml:id="i-d08fcf7c76247aef-0" n="72be10c1" next="i-f42ed757fd6da15a-0">
            <seg n="cb966455">
              Herr talman! Vi ska nu behandla näringsutskottets betänkande
              14 om ny konkurrenslag m.m. Med mera i detta sammanhang omfattar
              fem motioner från allmänna motionstiden.
            </seg>
            <seg n="4ea88c02">
              Jag ska börja med huvudfrågan om den nya konkurrenslagen. Den
              dåvarande socialdemokratiska regeringen tillkallade i november
              2004 en särskild utredare för att utreda hur man bland annat kunde
              effektivisera processerna kring konkurrensmål, främst när det
              gäller karteller.
            </seg>
            <seg n="0962f85c">
              Vidare skulle EG:s nya koncentrationsförordning implementeras
              i den svenska konkurrenslagstiftningen. Utredningen fick under
              sitt arbete två tilläggsdirektiv, dels om en ändring av mindre
              betydelse i konkurrenslagen, dels om att utreda frågan om att
              kriminalisera konkurrensbrott.
            </seg>
          </u>
          <note n="34542fa4">
            Herr talman! Utredningen lämnade sitt betänkande i november 2006.
            Utredningen konstaterade då att de nuvarande processuella reglerna
            i huvudsak fungerade väl och föreslog endast några smärre förändringar.
            I några fall föreslogs dock ändringar i sak, bland annat att beslut
            som inte var tvistiga beträffande konkurrensskadeavgift kunde
            beslutas av Konkurrensverket.
          </note>
          <u who="borje_vestlund_da672f" xml:id="i-f42ed757fd6da15a-0" n="72be10c1" prev="i-d08fcf7c76247aef-0">
            <seg n="c7a6c444">
              Man föreslog också bestämmelser om konkurrensskadeavgiftens storlek
              och hur denna kunde sänkas i vissa fall. Slutligen gjordes bedömningen
              att inte kriminalisera konkurrensbrott, framför allt för att företag
              kommer att sakna incitament att anmäla överträdelser som företagen
              gjort om företrädare och anställda riskerar straffrättsliga påföljder.
              En kriminalisering kan också leda till att brottsutredningar kan
              komma att försena Konkurrensverkets utredningar och lagföring
              av kartellsamarbeten. Som alternativ föreslog utredningen att
              man i kartellmål kan utöka sanktionsmöjligheterna med bestämmelser
              om näringsförbud.
            </seg>
            <seg n="9a68a4b0">
              Herr talman! Propositionen avlämnades den 27 mars 2008 och innehöll
              i allt väsentligt de förslag som utredningen lagt fram. Vi kan
              från socialdemokratiskt håll i huvudsak stödja regeringens proposition.
              Men det som finns anledning att beröra i denna debatt är just
              diskussionen om kriminalisering.
            </seg>
            <seg n="b9c30c25">
              Både 2002 och 2003 konstaterade den nuvarande majoriteten att
              kriminalisering kunde vara ett verksamt instrument i kampen mot
              kartellbildning. Jag kan konstatera att inget av de fem partier
              som stod bakom detta yttrande i dag föreslår kriminalisering.
              När jag tar del av såväl kammarens debatt vid den tiden som av
              handlingar från näringsutskottet kan jag konstatera att tonläget
              var mycket högt och att Sverige beskrevs som ett paradis för karteller.
              Jag måste i det sammanhanget ställa frågan: Vad i sak har ändrats
              sedan dessa yttranden fälldes? Visst har regler om näringsförbud
              införts, men det är ju långt ifrån säkert att dessa regler kommer
              att vara lika avskräckande som en straffrättslig påföljd. Men
              debatten var väldigt högljudd vid det tillfället. Man undrar i
              sitt stilla sinne vad i sak som har ändrats.
            </seg>
            <seg n="8350c9fc">
              Jag vill i det här sammanhanget citera vad Lagrådet sade i frågan:
              I lagrådsremissen föreslås att nu gällande lag ersätts med en
              ny lag. I allt väsentligt förs bestämmelserna i den nuvarande
              lagen över till den nya men presenteras på ett redaktionellt mer
              överskådligt sätt. Bestämmelserna om kontroll av företagskoncentrationer
              och om eftergift och nedsättning av konkurrensskadeavgift har
              i lagförslaget anpassats till motsvarande regler inom EG-rätten.
              En nyhet är att Konkurrensverket ska ha möjlighet att utfärda
              avgiftsföreläggande. Godkänns ett sådant föreläggande behöver
              talan om konkurrensavgift inte väckas i domstol. I den nya lagen
              föreslås även förlängning av preskriptionstid för att påföra konkurrensskadeavgift
              och ändring av bestämmelser om rättegångskostnader. Vidare föreslås
              att lagen om näringsförbud ändras så att det blir möjligt att
              meddela näringsförbud för t ex verkställande direktörer som deltar
              i eller har kännedom om kartellöverträdelser som företaget är
              inblandat i.
            </seg>
            <seg n="0e55c3ab">
              Vad handlar då det här om? Såvitt jag kan förstå är det i sak
              två saker. Att preskriptionstiden förlängs kan möjligen vara viktigt.
              Men det första som har tillförts är nya regler om näringsförbud.
              Det andra är att man kan utfärda avgiftsföreläggande utan att
              behöva gå till domstol. Det är de två substantiella delar som
              har förändrats i den här lagstiftningen. Med hänvisning till den
              högljudda debatt som var tidigare kan man undra om det var det
              här som man krävde av den dåvarande socialdemokratiska regeringen.
            </seg>
            <seg n="5d998496">
              Herr talman! Moderaten Staffan Anger sade i förra årets debatt
              som vi hade om konkurrensfrågor och lite andra frågor i sammanhanget
              att Sverige var ett u-land vad gällde konkurrensfrågor. Det må
              vara hur det vill med det, men det intressanta är om Staffan Anger
              nu anser att vi äntligen har rest oss från detta u-landsstadium
              till någon högre nivå i och med att man har lagt fram denna proposition.
              Det skulle jag vilja ha svar på.
            </seg>
            <seg n="bd994ed6">
              Herr talman! Socialdemokraterna har två reservationer i detta
              betänkande. Bägge avser motionerna under den allmänna motionstiden.
            </seg>
            <seg n="6316740e">
              Vad gäller reservation 1 menar vi att det är en underlig uppfattning
              som regeringen har om konkurrensfrågor. Man fokuserar på den eventuella
              konkurrenssituation som kan finnas när det gäller kommunal verksamhet.
              Regeringen och majoriteten vägrar att se de verkliga konkurrensproblem
              som finns trots att den nya konkurrenslagen föreslås, för det
              finns fortfarande problem.
            </seg>
            <seg n="34a07245">
              Vi är djupt bekymrade inom socialdemokratin när det gäller konkurrensen
              med oseriösa företag. Det är i det här sammanhanget nästan löjligt
              att se vad majoriteten skriver om lagen om kassaregister. Det
              är bara att inse faktum, att den lagen hade kunnat vara genomförd
              om man inte hade valt att skjuta upp den i ett antal år. Vad jag
              förstår är det exakt samma lagstiftning som ska införas, men den
              ska införas några år senare.
            </seg>
            <seg n="973b1681">
              Jag kan bara konstatera att det är med stor förvåning jag ser
              att den här regeringen, som vill ha ordning och reda på både det
              ena och det andra, snarare vill främja fusk bland företag än att
              försöka förhindra det.
            </seg>
            <seg n="99c1e3e4">
              Slutligen, herr talman, några ord om vår sista reservation som
              är en motivreservation. Motionen som behandlas kopplar frågan
              om utvärderingar av genomförda om- och avregleringar till Sveriges
              medlemskap i Europeiska unionen. Vår uppfattning är att en sådan
              sammankoppling inte kan göras. Men vi anser, till skillnad från
              majoriteten, att inom de områden som om- och avreglering har skett
              har det brustit i uppföljning och komplettering av reformer för
              att stärka marknaderna och i vissa sammanhang för att minska inslag
              av oseriösa företag. Detta visade inte minst den så kallade regelutredningen
              som presenterade ett fyrtiotal förslag till nya sådana reformer.
            </seg>
            <seg n="9e48e580">
              Vår uppfattning är att det behövs en fortsatt uppföljning av
              de om- och avreglerade marknaderna. Det är av stor vikt att regeringen
              fortsätter det arbete för en bättre fungerande elmarknad som den
              tidigare, socialdemokratiska regeringen startade.
            </seg>
          </u>
          <note n="c8c77f65">
            Med detta, herr talman, yrkar jag bifall till reservationerna
            1 och 2.
          </note>
          <note type="speaker" n="5bdd58cd">
            Anf. 149 KENT PERSSON (v):
          </note>
          <u who="kent_persson_558c98" xml:id="i-31dfdbc4910e01c4-0" n="4307931c">
            <seg n="5f4098f7">
              Herr talman! Till att börja med vill jag säga att för Vänsterpartiet
              är det viktigt att det finns en klar och tydlig konkurrenslagstiftning.
              Den är ju bland annat till för att skydda konsumenterna men också
              för att samhällsekonomin ska fungera på ett effektivt sätt.
            </seg>
            <seg n="cb5a5446">
              All snedvridning av konkurrens via otillbörliga samverkan eller
              misstanke om kartellbildning måste alltid bekämpas. Vi kan som
              exempel ta frågan om samägande av kärnkraften, att de tre stora
              företagen äger varandra. Det gör givetvis att konsumenten med
              all rätt ifrågasätter om inte också priset på el påverkas av denna
              samverkan.
            </seg>
            <seg n="2fb078fa">
              Vänsterpartiet har tidigare motionerat om att en utredning borde
              tillsättas för att se över koncentrationen av ägandet inom kärnkraften,
              men den har tyvärr blivit nedröstad.
            </seg>
            <seg n="604efde2">
              Nu slår regeringen sig för bröstet, och även utskottet, och påpekar
              att just den frågan ska man se över och att ett svar ska lämnas
              2009. Det är lite sent, men det är väl ändå på rätt väg.
            </seg>
            <seg n="96a2cd8e">
              När det gäller förslaget till ny lagstiftning ställer Vänsterpartiet
              sig bakom regeringens förslag, vilket också innebär att vi ställer
              oss bakom förslaget om näringsförbud för dem som bryter mot konkurrenslagstiftningen.
              Det här är bra, och så långt är vi också överens med regeringen.
              Men när det sedan kommer till förslaget från regeringen att, utöver
              vad riksdagen 2005 beslutat om, tillåta konkurrens på lika villkor
              mellan offentlig och privat sektor får jag en känsla av att det
              inte är konkurrensproblematiken som är problemet, utan att detta
              är ett sätt att ytterligare bana väg för en privatisering av offentlig
              egendom och produktion. Vad menar annars regeringen när de i budgetpropositionen
              skriver att man ska se över vissa andra frågor inom området konkurrens
              på lika villkor mellan offentlig och privat sektor? Någon på den
              borgerliga sidan kanske kan ge svar på den frågan. Det är just
              inom den offentliga sektorn en stor del av tjänsteproduktionen
              finns. Det är inte bara skola och omvårdnad om äldre och barn,
              utan det är också service till äldre, till exempel gräsklippning
              och snöskottning. Är det dessa områden utskottet anser att man
              ytterligare ska belysa, eller är det kanske Samhalls verksamhet
              som med statsstöd agerar på den konkurrensutsatta marknaden ni
              avser? Handlar det kanske om den sociala verksamhet som många
              kommuner bedriver genom sina arbetsmarknadsenheter som också tangerar
              områden där det i dag finns hushållsnära tjänster? Är det de kaféverksamheter
              som omsorgen bedriver som ett sätt att ge sysselsättning och sammanhang
              i tillvaron som avses?
            </seg>
            <seg n="0e77ccbe">
              Jag ställer frågorna mot bakgrund av vad ni skriver i betänkandet:
              Utskottet anser att alla typer av avvikelser från en fri och effektiv
              konkurrens bör bekämpas med stor kraft, oberoende av inom vilken
              sektor de uppträder eller vilka de aktuella aktörerna är.
            </seg>
            <seg n="28aa4294">
              Nu hoppas jag att någon från alliansen kan ge svar på dessa frågor.
              Vilka aktörer avser ni, och vilka verksamheter avses?
            </seg>
            <seg n="9fd22014">
              Jag och Vänsterpartiet menar att regeringen i stället borde ägna
              större kraft åt att bekämpa alla de oseriösa företag och verksamheter
              som agerar på den konkurrensutsatta marknaden. Vi har ett skatteundandragande
              som i dag uppgår till 130 miljarder kronor. Av dessa står de oseriösa
              företagen för 80 miljarder enligt Skatteverket. Där har vi det
              stora konkurrensproblemet för alla seriösa företag. Men vad gör
              regeringen? Inte någonting! Man koncentrerar sig på den offentliga
              sektorn och dess problem.
            </seg>
            <seg n="59f68d4c">
              Det är det här som är det stora problemet och som också är ett
              hot mot alla de seriösa företag som finns i Sverige i dag. Vi
              kan ta byggbranschen som ett exempel. Det handlar inte bara om
              svart arbetskraft. Det är dåliga arbetsmiljöer och urusla löner.
              Detta är en stor del av den problematik vi har i dag när det gäller
              konkurrens på lika villkor. Taxibranschen är en annan bransch.
              Restaurangbranschen kommer man till rätta med nu tack vara kassaregister.
            </seg>
            <seg n="a8d61fee">
              Varför inte jobba där resultaten är så oerhört viktiga? Ska våra
              företagare som är seriösa och som tar ansvar kunna konkurrera
              på lika villkor måste vi också ha en lagstiftning som gör det
              möjligt för dessa företag att kunna överleva. Så är det inte i
              dag.
            </seg>
            <seg n="5f6cf3e9">
              Vi kan ta exemplet Posten som vi ska diskutera i nästa vecka.
              När den svenska postmarknaden avreglerades 1993 fanns över 80
              operatörer på den svenska marknaden. I dag finns det ett trettiotal
              kvar. Utöver Citymail och Posten AB rör det sig framför allt om
              lokala brev- och paketförmedlare små och i huvudsak inriktade
              på att lösa korrespondens från företag till företag. Avregleringen
              har lett till färre postoperatörer, inte på grund av Posten AB,
              utan främst genom norska Citymails etablering i attraktiva områden
              med stöd av norska staten. Är det exempel på fri och effektiv
              konkurrens? Någon från alliansen kanske kan ge mig ett svar på
              den frågan.
            </seg>
          </u>
          <note n="02cb6678">
            Herr talman! Regeringen silar mygg och sväljer elefanter. Jag
            yrkar bifall till reservation 1!
          </note>
          <note type="speaker" n="6aa654b2">
            Anf. 150 KARIN GRANBOM (fp):
          </note>
          <u who="karin_granbom_fa1673" xml:id="i-ac4f9d0b127ab2d9-0" n="733e1a8b">
            <seg n="f23bbf4d">
              Herr talman! Svensk konkurrenslagstiftning lever och utvecklas.
              I början av förra mandatperioden blev det bland annat möjligt
              för företag att befrias från böter om de erkänner sin medverkan
              i en kartell. De borgerliga partierna och Miljöpartiet ville också
              att vi skulle ta ytterligare tag för att skärpa konkurrensen och
              gav därför genom majoritet i riksdagen den socialdemokratiska
              regeringen i uppdrag att bland annat utreda möjligheten till kriminalisering
              av karteller. Det är av detta uppdrag vi ser glädjande resultat
              i dag.
            </seg>
            <seg n="7489936c">
              Trycket från riksdagen att skärpa konkurrenslagen beror förstås
              på övertygelsen om att konkurrens är bra och att det krävs en
              kraftfull lagstiftning för att skydda konsumenter och företag
              mot att vissa företag i hemlighet delar upp marknaden och gör
              upp om priser.
            </seg>
            <seg n="9a44a302">
              Varför är då konkurrens så bra? Jo, bland annat för att det ger
              valmöjlighet. Priser hålls nere, och innovation stimuleras. Det
              står helt klart att det är konsumenterna som tjänar på konkurrens.
              Även för företag är det viktigt med konkurrens, eftersom det ger
              tillträde till marknader för den som är bäst. Men för producenterna
              ger inte konkurrens det största ekonomiska utbytet, och därför
              vill flera minska konkurrenstrycket. Vissa går så långt att de
              använder sig av olagliga metoder, och det drabbar oss konsumenter.
            </seg>
            <seg n="5ee22383">
              Vardagsnära fall där företag olagligt har begränsat konkurrensen
              är till exempel videoband och blixtlås. Bensinkartellen är något
              många känner till. Jag såg nu att Konkurrensverket nyligen har
              inlett en undersökning mot vissa företag i begravningsbranschen.
            </seg>
            <seg n="9cb9f0ac">
              Efter det att vi i riksdagen har varit oense om hur konkurrenslagen
              behöver förändras är det nu roligt att det finns en enhällighet
              för en ny och kraftfullare konkurrenslagstiftning. De företag
              som ägnar sig åt otilllåtet samarbete kan framöver räkna med strängare
              påföljder. Det blir bland annat möjligt att döma ut högre böter
              för företag som deltagit i särskilt skadliga karteller. Den allra
              största förändringen är just detta att framöver kommer personer
              att kunna hållas ansvariga. Vd och styrelsemöte som bildar eller
              känner till karteller ska kunna beläggas med näringsförbud. Detta
              betyder att vi verkligen markerar allvaret i frågan. Förhoppningsvis
              har detta en avskräckande effekt.
            </seg>
            <seg n="22a6986c">
              En annan förändring som lagen möjliggör är att Konkurrensverket
              kommer att kunna döma ut böter direkt i de fall företag erkänner.
              I dag måste många fall gå till domstol. Det tar mycket lång tid,
              och det upptar domstolarnas tid och kraft.
            </seg>
            <seg n="6799141f">
              I betänkandet finns också motionsyrkanden från den allmänna motionstiden.
              Socialdemokraterna och Vänstern hävdar att regeringen fokuserar
              för mycket på problemen med att kommunal verksamhet kan konkurrera
              med privata aktörer. I stället tycker de att fokus borde ligga
              mer på konkurrensproblem inom energisektorn och konkurrens från
              ohederliga företagare.
            </seg>
            <seg n="b6b60457">
              På detta vill jag svara att alla typer av avvikelser från en
              fri och effektiv konkurrens bör bekämpas med stor kraft. Samtidigt
              vill jag säga att problemet med offentlig verksamhet på konkurrensutsatta
              marknader är betydande och förtjänar uppmärksamhet och förändringar.
            </seg>
            <seg n="b0727067">
              Om man går igenom klagomålen till Konkurrensverket från förra
              året ser man att mer än var tionde tips och klagomål handlade
              om att offentliga aktörer ägnade sig åt otillbörlig näringsverksamhet.
              Det är framför allt små företag som drabbas. Ofta handlar det
              om att de offentliga aktörerna inte agerar på lika villkor, och
              det vanligaste klagomålet gäller förekomsten av stöd och bidrag
              som gör att den offentliga verksamheten inte behöver bära sina
              egna kostnader utan kan underprissätta.
            </seg>
            <seg n="37d26396">
              Andra vanliga klagomål är att information från myndighetsrollen
              vidareutnyttjas i kommersiella sammanhang. Statskontoret har genomfört
              en kartläggning av i vilken omfattning statliga myndigheter bedriver
              verksamhet på konkurrensutsatta marknader. Av denna kartläggning
              framgår att denna verksamhet uppgick till hela 25 miljarder kronor.
              För kommunerna saknas sådana uppgifter, men det handlar om betydligt
              mer pengar. Dessutom kan man se att den offentliga affärsverksamheten
              ökar.
            </seg>
            <seg n="e5d57a14">
              Det finns alltså ett behov av att tydliggöra vad som ska göras
              av det offentliga och vad som ska skötas av privat näringsliv.
              Den liberala åsikten är att statens uppgift bör vara att sätta
              spelregler och utöva kontroll och att den egna rollen som producent
              i konkurrens med andra ska vara begränsad.
            </seg>
            <seg n="d0f96148">
              I dag är det svårt att få till stånd en prövning om huruvida
              den affärsverksamhet som det offentliga bedriver snedvrider konkurrensen.
              Därför jobbar regeringen med att skapa ett system för att lösa
              dessa konkurrenskonflikter i domstol. Det måste också bli möjligt
              att utdöma viten, alltså ekonomiska sanktioner, om det offentliga
              har verkat konkurrensvidrigt.
            </seg>
            <seg n="00a36ab8">
              Avslutningsvis vill jag lyfta fram studier som visar att under
              de perioder då konkurrenstrycket har varit lågt i Sverige och
              många marknader varit skyddade från konkurrens tappade Sverige
              i tillväxt gentemot andra länder.
            </seg>
            <seg n="8f275a43">
              Sedan 90-talet har monopolmarknader brutits upp. Tuffare konkurrensregler
              i samklang med EU-lagstiftning har antagits och tillsynen har
              blivit bättre. Resultatet av detta är rejält förbättrad produktivitet
              och att Sverige har klarat sig bra i internationell jämförelse.
            </seg>
            <seg n="3fc7fc33">
              Det är därför glädjande att vi i dag genom en ny kraftfull konkurrenslagstiftning
              kan ta ytterligare steg för att skapa förutsättningar för god
              konkurrens i Sverige. Det gagnar både samhällsekonomin och oss
              konsumenter.
            </seg>
          </u>
          <note type="speaker" n="298099fe">
            Anf. 151 KENT PERSSON (v) replik:
          </note>
          <u who="kent_persson_558c98" xml:id="i-31dfdbc4910e01c4-1" n="4307931c">
            <seg n="c9cff423">
              Herr talman! Jag har några funderingar över det vi pratar om.
              Vi ska inte prata om det som vi är överens om. Man kan ju alltid
              diskutera hur konkurrenskraftig den nya lagstiftningen är. Det
              kan vi kanske ha lite olika uppfattningar om. Men vi är i stort
              överens.
            </seg>
            <seg n="49a71377">
              Vi är också överens om att konkurrens ska ske på lika villkor.
              Men det är väldigt lätt att säga. Jag undrar vad ni egentligen
              menar. Är det Samhalls verksamhet som ni avser ska belysas? Den
              har statsstöd och agerar ju med varuproduktion på en konkurrensutsatt
              marknad. Är det den ni avser när ni misstänkliggör och tycker
              att man borde se över detta i konkurrenshänseende? Eller avser
              ni de sociala verksamheter som i dag bedrivs i kommunerna, oftast
              inom den sociala förvaltningen med kaféverksamhet, med gräsklippning,
              med hjälp i hemmet till äldre? Detta sker ju på en marknad där
              regeringen nu försöker skapa en marknad. Är det det ni menar när
              ni pratar om konkurrens på lika villkor och att vi ska se över
              den offentliga sektorns åtaganden?
            </seg>
            <seg n="35699882">
              Jag är väldigt intresserad av det. De människor som finns inom
              de områden som jag räknade upp står väldigt långt från arbetsmarknaden.
            </seg>
          </u>
          <note type="speaker" n="cc38007c">
            Anf. 152 KARIN GRANBOM (fp) replik:
          </note>
          <u who="karin_granbom_fa1673" xml:id="i-ac4f9d0b127ab2d9-1" n="733e1a8b">
            <seg n="0ce41f6f">
              Herr talman! Vi ser över hur man skulle kunna göra en bedömning
              av vilken verksamhet som kan bedrivas av det offentliga. I en
              del verksamheter finns det ett klart samhällsansvar. Därför kan
              det vara rimligt att de ska ske i offentlig regi.
            </seg>
            <seg n="f6808bfe">
              Problemet är inte den typen av verksamhet utan sådan där det
              är självklart att den bedrivs utifrån ren affärsmässighet; man
              vill alltså tjäna pengar. Det kan vara sådant som att det finns
              kommuner som driver en bowlinghall eller ett gym eller inte vill
              konkurrensutsätta avfallshantering. Det är sådant som många småföretagare
              bekymrar sig över. Därför vill vi skapa ett system så att man
              kan ta dessa problem till domstol och få slita en tvist och se
              om det är konkurrenssnedvridande på en marknad där de privata
              aktörerna ska finnas.
            </seg>
            <seg n="faf95302">
              Jag hoppas att det är ett tillräckligt svar. Jag skulle gärna
              vilja att Kent Persson utvecklar hur han skulle vilja se att konkurrenslagstiftningen
              skulle kunna bli bättre eftersom du nu har visat tveksamhet.
            </seg>
          </u>
          <note type="speaker" n="1270aac1">
            Anf. 153 KENT PERSSON (v) replik:
          </note>
          <u who="kent_persson_558c98" xml:id="i-31dfdbc4910e01c4-2" n="4307931c">
            <seg n="e982e37a">
              Herr talman! Det finns tveksamheter inom en rad områden. Regeringen
              ser över energimarknaden när det gäller samägande av kärnkraft.
              Det var på tiden.
            </seg>
            <seg n="97e33451">
              När det gäller den offentliga verksamheten känner jag en viss
              oro. Det finns områden med ett klart och tydligt samhällsuppdrag,
              som jag ser det. Samhall är ett. De sociala verksamheterna inom
              arbetsmarknadsenheterna inom kommunen är klart sådana områden.
              De agerar delvis på en konkurrensutsatt marknad.
            </seg>
            <seg n="b5282520">
              Du är väldigt otydlig nu. Du säger att ni ska se över det. Det
              innebär att det finns en osäkerhet i hur det ska bli i framtiden.
            </seg>
            <seg n="d386f22f">
              Jag kan hålla med om att det finns delar som den offentliga sektorn
              håller på med och som de inte skulle göra. Det är inte det som
              är problemet. Jag vill ha en tydlighet i detta eftersom vi ska
              besluta om en proposition. Det står så här i den: I budgetpropositionen
              meddelas också att regeringen därutöver avser att tillsätta en
              utredning för att se över vissa andra frågor inom området konkurrens
              på lika villkor mellan offentlig och privat sektor.
            </seg>
            <seg n="db8d72d0">
              Det står inte ett ord om vad det är. Det är klart att jag och
              många andra känner oro när ni inte ens antyder vad det handlar
              om. Är det Samhall det handlar om? Är det annan social verksamhet
              det handlar om?
            </seg>
            <seg n="38596c96">
              Du nämnde gymmet. Menar du att kommunen som arbetsgivare inte
              får bedriva friskvård för sina anställda genom att bygga upp ett
              eget gym?
            </seg>
          </u>
          <note type="speaker" n="68f1445c">
            Anf. 154 KARIN GRANBOM (fp) replik:
          </note>
          <u who="karin_granbom_fa1673" xml:id="i-ac4f9d0b127ab2d9-2" n="733e1a8b">
            <seg n="9edb010e">
              Herr talman! Det ska snart gå ut en skrivelse på remiss. Jag
              tror inte att det dröjer så många veckor. Den ska vara förberedelse
              inför propositionen. När den kommer hoppas jag att Kent Persson
              får svar på en hel del av sina frågor.
            </seg>
            <seg n="db0b00c1">
              Vi jobbar på. Jag tar med mig de synpunkter som Kent Persson
              har framfört.
            </seg>
            <seg n="d4910891">
              Jag tycker att det är viktigt att vissa verksamheter fortfarande
              kan bedrivas i offentlig regi, men problemet i dag är att den
              offentliga affärsverksamheten har ökat så kraftigt och att det
              privata näringslivet har väldigt små möjligheter att utmana det
              offentliga och hävda sin rätt på marknader där det offentliga
              inte borde verka. Det är det som vi försöker skapa en lagstiftning
              och ett system för.
            </seg>
          </u>
          <note type="speaker" n="eef0a689">
            Anf. 155 BÖRJE VESTLUND (s) replik:
          </note>
          <u who="borje_vestlund_da672f" xml:id="i-e37dc233317c6a0c-0" n="72be10c1">
            <seg n="440074e2">
              Herr talman! Vi socialdemokrater är naturligtvis angelägna om
              att ha en bra och effektiv konkurrenslag. Vi försöker också att
              agera enligt det när vi är i regeringsställning.
            </seg>
            <seg n="92c9e2a7">
              Vi kan konstatera att man har konkurrensmyndigheter även på EU-nivå
              tack och lov stoppade ju EU-kommissionen till exempel försöket
              att snedvrida konkurrensen när det gällde McDonalds och Max. Det
              tycker jag var positivt. Vi tycker att det är bra. Det visar hur
              man inte tänker konkurrensmässigt i alla sammanhang när man fattar
              de politiska besluten.
            </seg>
            <seg n="12c87f1a">
              Jag har tre frågor till Karin Granbom.
            </seg>
            <seg n="77cca20f">
              En gäller just diskussionen om kriminaliseringen. Vad i sak har
              förändrats från den ganska högljudda debatt som vi hade under
              den förra mandatperioden? Uppfattningarna från Konkurrensverket
              var desamma då som nu. Uppfattningarna från näringslivets organisationer
              var ungefär likadana som i de remissvar man har lämnat. Det kan
              inte vara något nytt i sak. Vad har hänt eftersom allianspartierna
              har ändrat sig?
            </seg>
            <seg n="abad1573">
              Det andra jag undrar över är att man avvisar motioner om att
              man vill försöka hitta möjligheter att minska konkurrensen när
              det gäller oseriösa företag. Är man i det här sammanhanget i stället
              beredd att försvara det fusk som förekommer inom näringslivet
              och gynnar oseriöst företagande?
            </seg>
            <seg n="1865fabc">
              Beträffande den sista frågan nämner Karin Granbom att det är
              positivt att så många anmäls till Konkurrensverket. Jag delar
              den uppfattningen. Men jag är bekymrad över att inte så många
              fälls. Hur många av de anmälningar som Karin Granbom nämnde i
              sitt anförande ledde till fällningar?
            </seg>
          </u>
          <note type="speaker" n="a7626c1d">
            Anf. 156 KARIN GRANBOM (fp) replik:
          </note>
          <u who="karin_granbom_fa1673" xml:id="i-ac4f9d0b127ab2d9-3" n="733e1a8b">
            <seg n="8e5eebff">
              Herr talman! Jag vill först lyfta fram en sak. Jag kan inte ens
              förstå hur Börje Vestlund kan tro att jag skulle vilja försvara
              fusk. I stället vill jag mycket starkt ta avstånd från det. Vi
              i alliansen ser självklart allvarligt på att det finns de som
              inte betalar skatt. Det är kriminellt att inte göra det. Jag sade
              också i mitt anförande att vi vill att alla avvikelser från en
              fri och effektiv konkurrens ska bekämpas med stor kraft. Jag tycker
              att det borde vara ett tillräckligt svar.
            </seg>
            <seg n="13914c12">
              När det gäller kriminalisering av karteller kan jag säga att
              vi ville att det skulle tillsättas en utredning för att man skulle
              se om detta var en bra väg att gå. Vi kände att det var oerhört
              viktigt att vi gjorde någonting mer för att det skulle bli kännbart
              att ingå i en kartell. Men vi har förstått att det här inte passar
              så bra ihop med svensk lagstiftning. Vi tror att den lösning som
              vi har kommit fram till nu kan vara verksam. Näringsförbud riktar
              sig också tydligt mot en person. Det är personer som agerar. Det
              är inte bara företag som ska kunna betala. Även personer som ingår
              i eller har vetskap om karteller ska kunna drabbas.
            </seg>
            <seg n="58249ea1">
              Det var vad jag hann svara på.
            </seg>
          </u>
          <note type="speaker" n="622e61da">
            Anf. 157 BÖRJE VESTLUND (s) replik:
          </note>
          <u who="borje_vestlund_da672f" xml:id="i-e37dc233317c6a0c-1" n="72be10c1">
            <seg n="82fd8f09">
              Fru talman! Jag blir bekymrad över att varje konkret förslag
              som över huvud taget kommer upp i kammaren och som diskuteras
              här när det gäller oseriösa företag det kan finnas väldigt mycket
              eller mindre substans i det motarbetas med alla krafter som man
              över huvud taget kan uppbåda. Det är nämligen ett konkurrensproblem
              i väldigt många branscher att en stor del av företagen inte är
              seriösa.
            </seg>
            <seg n="ccdcc57f">
              Jag kommer själv från en sådan bransch och vet vad det innebär
              när företag slås ut för att de inte kan konkurrera på en oseriös
              marknad. Till slut finns det bara oseriösa företag kvar. Det finns
              exempel på sådana områden, inte minst i den här staden.
            </seg>
            <seg n="c718df46">
              En sak är att säga att detta ska motarbetas med all kraft. Men
              vad gör man egentligen i dessa sammanhang? Det är det som är problemet.
              Jag tror inte att någon ledamot av denna kammare skulle våga yttra
              någonting annat än att allting som inte främjar konkurrens ska
              motarbetas. Vi är helt eniga om denna lag. Men ändå är det så
              att när man vill förbättra konkurrensen säger den här majoriteten
              nej.
            </seg>
            <seg n="2285fc72">
              Den sista frågan som jag ställde och som Karin Granbom inte hann
              svara på var: Hur många var det som fälldes för konkurrensbrott
              och framför allt för kartellbrott förra året?
            </seg>
          </u>
          <note type="speaker" n="675c7720">
            Anf. 158 KARIN GRANBOM (fp) replik:
          </note>
          <u who="karin_granbom_fa1673" xml:id="i-ac4f9d0b127ab2d9-4" n="733e1a8b">
            <seg n="e3ad1ce4">
              Fru talman! Att varje förslag motarbetas var väl ändå en överdrift.
              Var det inte du själv, Börje Vestlund, som sade att detta med
              obligatoriska kassaregister var en socialdemokratisk idé? Ja,
              där ser du. Det var kanske så att det var ni som kom först med
              idén. Men vi går vidare och säger att kassaregister kan vara en
              bra idé, men företagarna behöver lite mer tid på sig för att ställa
              om och för att göra investeringar i ett sådant kassaregister.
            </seg>
            <seg n="0a56644b">
              Vi har också infört personalliggare hos restauranger och frisörer,
              och det verkar fungera bra. Vi har funderingar på att utvidga
              detta. Det har kommit önskemål från andra branscher, från dem
              själva. Vi vill inte lägga på företagen en ökad administrativ
              börda. Det är alltid det som man måste väga mot detta. Men finns
              det branscher, till exempel byggbranschen, som vill ha detta ska
              vi inte sätta oss emot det, utan vi ska samarbeta med branschorganisationerna.
            </seg>
            <seg n="c403bce6">
              Vi har också ett förslag som ni har motsatt er. Det gäller skattereduktion
              på hushållsnära tjänster. Det är ett sätt att minska förekomsten
              av svartjobb inom en sektor där många personer inte har betalat
              skatt, och de som har arbetat där har inte fått någon social trygghet
              eller något försäkringsskydd. Detta förslag har ni i stället varit
              emot.
            </seg>
          </u>
          <note type="speaker" n="d04a5bb7">
            Anf. 159 STAFFAN ANGER (m):
          </note>
          <u who="staffan_anger_5fad19" xml:id="i-99d70f398e4d372a-0" n="2c6fdeea" next="i-f15010dea9831bcb-0">
            <seg n="4f6a25c5">
              Fru talman! Vi bygger vår svenska ekonomi på marknadslösningar
              och marknadsekonomi, vilket är bra. Det ger oss den största friheten.
              Vi får vår kaka att växa och bli större och större. Det ger oss
              svenskar en ökad levnadsstandard och välfärd. Men marknaden kan
              inte lösa allt. Monopol och oligopol försvårar marknadens funktionssätt,
              och bristande konkurrens leder till fel vad gäller prisnivåer
              och etableringar.
            </seg>
            <seg n="0f4dec1a">
              Det är därför viktigt att vi har en konkurrenslag som motverkar
              illegalt samarbete mellan företag och ej skapar något dominerande
              företag i monopolställning. Lagstiftningen håller ordning på marknaden
              för att främja konkurrensutsättning.
            </seg>
            <seg n="45f9fcab">
              USA var tidigt ute med åtgärder för att hålla sina inhemska marknader
              öppna. Där har man också kriminaliserat illegalt samarbete mellan
              olika företag, vilket leder till att en vd riskerar att hamna
              i fängelse eller att få böta med sina egna pengar. Detta har bland
              annat lett till en god marknadsekonomi i USA. Man har också delat
              upp vissa företag.
            </seg>
            <seg n="475b22ea">
              I Sverige har vi successivt byggt upp våra konkurrenslagar, och
              de liknar nu EU:s lagar, vilket är bra. En effektiv konkurrens
              är en förutsättning för en väl fungerande samhällsekonomi. Det
              är viktigt att vår konkurrenslag stämmer väl överens med övriga
              medlemsländers konkurrenslagstiftning. Därmed får vi likvärdiga
              och rättvisa villkor för företagen inom EU, och vi är nu väl i
              kapp.
            </seg>
            <seg n="ed8b40d7">
              Vi föreslår i näringsutskottets betänkande 14 regler om näringsförbud
              vid lagöverträdelse. Det är ett bra förslag att öka straffsatserna
              vid missbruk av konkurrenslagen, och vi stöder detta. Ett näringsförbud
              är ett hårt beslut.
            </seg>
            <seg n="e903081b">
              I näringsutskottet är vi dock kritiska till att kriminalisera
              sådana överträdelser av konkurrenslagen. Regeringen har efter
              ett grundligt utredningsarbete kommit till slutsatsen att kriminalisering
              inte är något effektivt sätt att motverka kartellbildning i Sverige.
              Näringsförbud kommer dock att ha en allmänpreventiv effekt och
              verka handlingsdirigerande på systemet, och det räcker. Vår lagstiftning
              är inte densamma som den som man har i USA.
            </seg>
            <seg n="a918d688">
              En fråga som ännu inte är löst är frågan om att komma till rätta
              med konkurrensproblemen mellan offentlig och privat sektor. Regeringen
              arbetar med denna fråga och kommer att komma tillbaka med ett
              förslag ganska snart. Detta måste snarast lösas, och det är viktigt.
            </seg>
            <seg n="7c6cbf15">
              En annan fråga som är under bearbetning är frågan om att minimera
              riskerna för samägandet i kärnkraftsindustrin. En förhandlings-
              och utredningsman är tillsatt, och uppdraget kommer att rapporteras
              i januari 2009.
            </seg>
            <seg n="29e54b90">
              Fru talman! Jag vill också kort kommentera näringsutskottets
              utlåtande 17 som gäller talan om skadestånd på grund av brott
              mot konkurrensreglerna eftersom vi inte kommer att ha någon debatt
              om det.
            </seg>
            <seg n="7b1f21cd">
              Näringsutskottet har gjort ett utlåtande som vi är eniga om vad
              gäller EU:s krav på skadestånd på grund av överträdelser av konkurrensreglerna.
              Vi stöder detta och ser det som en naturlig fortsättning inom
              EU när det gäller att de som drabbas av överträdelser av EU:s
              konkurrensregler ska få tillgång till effektiva rättsmedel och
              fullständig kompensation för uppkomna skador.
            </seg>
          </u>
          <note n="4738a13a">
            Fru talman! Jag yrkar härmed bifall till förslaget i betänkandet
            NU14.
          </note>
          <u who="staffan_anger_5fad19" xml:id="i-f15010dea9831bcb-0" n="2c6fdeea" prev="i-99d70f398e4d372a-0">
            <seg n="06b3f520">
              Den nya konkurrenslagen, som jag är glad att vi är eniga om,
              träder i kraft den 1 november 2008. De förändringar i konkurrenslagstiftningen
              som föreslås i denna proposition är ägnade att öka produktiviteten
              i handläggandet av överträdelser av konkurrenslagens förbud. Som
              sagts tidigare får vi en lagstiftning som liknar den som finns
              för övriga länder inom EU.
            </seg>
            <seg n="de415934">
              Jag arbetade i Tyskland i slutet av 70- och början av 80-talet
              och såg då skillnaden mellan den konkurrenslagstiftning som fanns
              i Tyskland respektive i Sverige. Det var därför jag sade att vi
              låg lite efter. I och med den här nya konkurrenslagen är vi i
              kapp med övriga EU.
            </seg>
            <seg n="0fcbc236">
              Vad gäller regionalpolitik finns det inget behov av att i konkurrenslagen
              ta med bestämmelser som avser regionalpolitik. Frågan om statsstödet
              i regionalpolitiskt syfte regleras som ni vet väldigt väl av EU:s
              bestämmelser.
            </seg>
            <seg n="51ed4d35">
              För att göra marknaden mer effektiv krävs alltså i många fall
              en ökad avreglering. Vi har i Sverige det senaste decenniet avreglerat
              en mängd statliga monopol gudskelov för det! Ännu är många av
              dessa marknader ej effektiva från rent marknadsteknisk synpunkt.
              Det gäller för Konkurrensverket att fortsätta följa dessa marknader
              och komma med förslag på åtgärder som är nödvändiga för att nå
              en effektiv konkurrens på marknaden. Det finns fortfarande mycket
              att göra för att främja konkurrensen i Sverige inom flera branscher.
              Jag är glad att vi är politiskt överens om denna nya konkurrenslag.
              Det stöder arbetet.
            </seg>
            <seg n="344fa55a">
              Jag vill bara säga att man ju egentligen inte alls ska nämna
              och försöka få in en debatt som handlar om ett helt annat betänkande
              i ett ärende. Jag hoppas att ingen av dem som nu har begärt replik
              tänker ta upp frågan om skadestånd, för i så fall kommer jag att
              avbryta det replikskiftet.
            </seg>
          </u>
          <note n="4b8b21c8">
            Anf. 160 ANDRE VICE TALMANNEN:
          </note>
          <note type="speaker" n="b846080f">
            (STAFFAN ANGER (m):
          </note>
          <u who="staffan_anger_5fad19" xml:id="i-1165429e69c1dfca-0" n="2c6fdeea">
            <seg n="f8398706">
              Jag ber om ursäkt.)
            </seg>
          </u>
          <note type="speaker" n="6b06ebd7">
            Anf. 161 BÖRJE VESTLUND (s) replik:
          </note>
          <u who="borje_vestlund_da672f" xml:id="i-e37dc233317c6a0c-2" n="72be10c1">
            <seg n="350a7f47">
              Fru talman! Jag ska inte replikera om det, men jag kan väl i
              alla fall få instämma i det Staffan Anger sade!
            </seg>
            <seg n="5ca1e56d">
              (ANDRE VICE TALMANNEN: Det är också utanför det här betänkandet.)
            </seg>
            <seg n="dad242a8">
              Det håller jag med om.
            </seg>
            <seg n="9dbb6950">
              Men jag måste ändå få fråga, Staffan Anger: Vad är det nu, substantiellt,
              som har förändrats i det här sammanhanget? Jag roade mig i dag
              med att titta på om det var något annat land i EU som hade näringsförbud
              på det sätt som vi har genomfört i Sverige. Det visade sig att
              det inte är något annat EU-land som har gjort det. Vad är det
              nu som har förändrats, substantiellt, i det här sammanhanget?
            </seg>
            <seg n="db687549">
              Jag refererade just från Lagrådets bedömning av det här ärendet
              och vad det handlade om. Det handlade om att man har samma regler
              för att bedöma konkurrensskadeavgiften som man har i EU. Det är
              en del, naturligtvis, men det kan väl inte ha varit det som det
              gäller, för så stora skillnader har det ju trots allt inte varit.
              Det ser man om man tittar efter. Jag roade mig med att titta på
              det under Staffan Angers anförande, och så stora skillnader var
              det inte.
            </seg>
            <seg n="a6dcea35">
              Min huvudsakliga fråga handlar trots allt om den tirad av ord
              som kom över Staffan Angers läppar under förra inlägget om den
              u-landssituation som vi hade i Sverige vad gäller konkurrenslagen.
              Vad är det i den nya konkurrenslagen som är så fantastiskt att
              man har återupprepat att det här är en bra lag, som Staffan Anger
              säger? Det skulle jag bra gärna vilja veta.
            </seg>
          </u>
          <note type="speaker" n="76397697">
            Anf. 162 STAFFAN ANGER (m) replik:
          </note>
          <u who="staffan_anger_5fad19" xml:id="i-1165429e69c1dfca-1" n="2c6fdeea">
            <seg n="95cf3dad">
              Fru talman! Man får ju äta upp det här. Det jag sade i talarstolen
              handlade alltså om slutet av 70- och början av 80-talet, när jag
              jobbade som vd i ett bolag i Tyskland och såg vilka regler man
              hade där nere och vilka regler vi hade i Sverige. Då låg vi efter.
            </seg>
            <seg n="fefc3a8c">
              Nu har vi successivt arbetat oss upp och ligger jämsides, och
              det tror jag är väldigt viktigt. Men på den tiden, i slutet av
              70- och början av 80-talet, var vi helt enkelt naiva. Då hade
              vi inte sett den konkurrenssituation som borde finnas. Nu är vi
              internationella och gör det.
            </seg>
            <seg n="b4830269">
              När det gäller näringsförbud är det ett väldigt hårt straff i
              och för sig för en vd i ett större bolag att få näringsförbud.
              Det är ju inte bara det att han inte får jobba inom näringen,
              utan det är också det att alla känner alla i Sverige. Han får
              en prick på sig. Han blir så att säga straffad också mentalt.
              Det är alltså ett hårt bud att komma med, och därför tycker vi
              att det är jättebra, liksom att Konkurrensverket kan agera direkt.
              Det tycker jag är en väldigt stor skillnad.
            </seg>
            <seg n="d725348b">
              Sedan trodde jag att vi skulle få kritik för att det här med
              konkurrens mellan privata och offentliga företag. Jag vill gärna
              utveckla det och säga att detta kommer. Det är svårt, därför att
              det är väldigt mycket definitioner som ska göras, och det är väldigt
              viktigt att klara det. Vi ska också ha ett domstolsförfarande
              i den saken. Vi måste ha rättssäkerhet i detta.
            </seg>
          </u>
          <note type="speaker" n="1d030fbe">
            Anf. 163 BÖRJE VESTLUND (s) replik:
          </note>
          <u who="borje_vestlund_da672f" xml:id="i-e37dc233317c6a0c-3" n="72be10c1">
            <seg n="313fd47a">
              Fru talman! Den debatt Staffan Anger och jag hade den gången
              handlade om till exempel livsmedelshandlares etableringar, som
              Staffan Anger uttryckte var ett stort problem. Då handlar det
              om hur situationen ser ut i dag. Det handlar om taxinäringen,
              restaurangnäringen och hur det ser ut i dag. Det var då Staffan
              Anger nämnde detta. Men för all del nu har vi rett ut det där.
            </seg>
            <seg n="14ce6774">
              Låt mig säga någonting om det här med privat och kommunalt. Vi
              ser ett problem här. Det finns en lång rad områden där vi vet
              att kommuner har svårt att över huvud taget få etableringar. Det
              gäller kanske inte i de kommuner som Staffan Anger och jag kommer
              ifrån. Där tror jag nog inte att det är några större problem,
              och där ska vi nog vara ganska tydliga vad gäller att vi inte
              ska ha kommunal verksamhet som konkurrerar med privat verksamhet.
            </seg>
            <seg n="fed6dd97">
              Men det finns ett antal kommuner i Sverige som försöker få in
              anbud men som inte får några anbud. Vi vet att det har varit så
              på en lång rad områden, och det gäller flera olika näringsområden
              som kanske för kommunen är så viktiga att man kanske faktiskt
              har det. Det här tycker jag är en svår nöt att knäcka. Jag kan
              hålla med till viss del.
            </seg>
            <seg n="842f8f88">
              Men det är ju alltid så att i debatter med Staffan Anger och
              hans partivänner möter man alltid synen att detta skulle vara
              ett stort problem. Sedan slutar det alltid med att det är gymmet
              som man har bedrivit i kommunal regi som är det stora problemet.
              Det där gymmet! Jag tror att jag ska skriva en motion om att förbjuda
              kommuner att bedriva gymverksamhet, för då måste alla problem
              lösa sig, eftersom den frågan alltid kommer upp.
            </seg>
            <seg n="4de402b5">
              För vår del är det viktigt att man faktiskt kan bedriva en verksamhet
              och ha en näringsverksamhet som gör att orten inte dör ut. Då
              kan det ibland vara nödvändigt att man får bedriva en del verksamhet
              i kommunal regi som kanske i andra kommuner skulle ha bedrivits
              i privat regi. Där tror jag att det är väldigt viktigt att man
              är tydlig med det, där det inte finns någon annan möjlighet.
            </seg>
          </u>
          <note type="speaker" n="23f5e4bf">
            Anf. 164 STAFFAN ANGER (m) replik:
          </note>
          <u who="staffan_anger_5fad19" xml:id="i-1165429e69c1dfca-2" n="2c6fdeea">
            <seg n="13327aa0">
              Fru talman! I det här fallet brukar marknaden lösa alla problem.
              Jag håller med om att den inte löser alla problem om det gäller
              till exempel en ort väldigt långt norrut och så vidare. Men då
              måste det självklart göras på ett sådant sätt att det inte skadar
              de näringsidkare som finns runt omkring. Det är väl någonting
              man får diskutera i det fallet.
            </seg>
            <seg n="f4919670">
              I min hemkommun har vi till exempel järnaffär och blomsterproduktion.
              Vi har allt möjligt konstigt, och det ska vi naturligtvis inte
              ha. Det kommer att bli väldigt viktigt.
            </seg>
            <seg n="b2206277">
              Jag har inte siffran för hur mycket kommunerna köper av så kallade
              privata företag, men det är åtskilliga miljarder. Vi måste se
              till att det blir bra och att vi får ordning på detta.
            </seg>
            <seg n="89e7ee07">
              Jag tror inte att det är din mening heller att man ska starta
              en livsmedelshandel i övre Norrland. Det är inte så en kommun
              ska verka.
            </seg>
          </u>
          <note type="speaker" n="16d5a98e">
            Anf. 165 KENT PERSSON (v) replik:
          </note>
          <u who="kent_persson_558c98" xml:id="i-31dfdbc4910e01c4-3" n="4307931c">
            <seg n="60e8f65b">
              Fru talman! Jag återkommer lite till det jag tog upp med Karin
              Granbom tidigare. I det här betänkandet kan man läsa följande
              jag återgår då till vad riksdagen beslutade 2005 om ett tillkännagivande
              om konkurrens på lika villkor mellan offentlig och privat sektor:
            </seg>
            <seg n="ae922b89">
              Enligt riksdagens uttalande bör regeringen återkomma till riksdagen
              med förslag till åtgärder för att komma till rätta med konkurrensproblematiken
              mellan offentliga och privata aktörer. Det beslutet finns, och
              nu finns ett ytterligare beslut, nämligen att riksdagen beslutat
              att därutöver tillsätta en utredning för att se över vissa andra
              frågor inom området konkurrens på lika villkor mellan offentlig
              och privat sektor. Då blir jag nyfiken. Vilka andra områden avses
              i så fall?
            </seg>
            <seg n="b7493296">
              Det är lite lustigt att man säger att marknaden ska klara av
              allt och när marknaden sedan inte gör det måste det offentliga
              gå in och agera, till exempel i Helsingfors. När man inte har
              tappställen för fordonsgas, vad gör man då? Jo, det offentliga,
              Helsingforss stad, går in och ser till att fixa fram offentliga
              tappställen. Är det den typen av verksamheter ni avser? När det
              bevisligen finns företag som agerar på en fri, konkurrensutsatt
              marknad är frågan om det är den typen av verksamheter ni avser
              att se över och framlägga förslag om så att de inte uppstår.
            </seg>
            <seg n="5ac044a1">
              Någonstans säger Staffan Anger att marknaden sköter det andra,
              och när marknaden fungerar är också ekonomin effektiv. Då finns
              det en ekonomisk tillväxt.
            </seg>
          </u>
          <note type="speaker" n="3d5d2f7a">
            Anf. 166 STAFFAN ANGER (m) replik:
          </note>
          <u who="staffan_anger_5fad19" xml:id="i-1165429e69c1dfca-3" n="2c6fdeea">
            <seg n="6ef87def">
              Fru talman! Marknaden löser inte alla problem. Det vet Kent Persson
              lika bra som jag. Det här är egentligen väldigt svårt. Det vi
              tittar över är hur man ska definiera konkurrenssituationen mellan
              privat och offentlig sektor. Det är oerhört svårt. Hur ska regelverket
              vara? Hur ska processrättsverket vara?
            </seg>
            <seg n="c8942b97">
              När vi talar om gas och annan distribution finns det naturligtvis
              sådana skäl för att på något sätt få ut den. Det är likadant i
              min hemkommun. Där har vi gått in. Jag har varit med och fattat
              det beslutet. Jag tycker att det är bra, men jag tycker inte att
              det är bra att vi har en järnhandel och ett gym samt producerar
              tulpaner. Det är viktigt att vi gör detta ordentligt och noggrant.
            </seg>
            <seg n="8b353203">
              Jag vet att Kent Persson är en marknadsekonom och tillhör, gudskelov,
              högerflygeln i Vänsterpartiet. Det är jag som realist väldigt
              glad för. Jag vet att han förstår att vi här måste försöka få
              en klar och noggrann utredning, för detta kan gå snett.
            </seg>
          </u>
          <note type="speaker" n="bba7d4bd">
            Anf. 167 KENT PERSSON (v) replik:
          </note>
          <u who="kent_persson_558c98" xml:id="i-31dfdbc4910e01c4-4" n="4307931c">
            <seg n="4cf6747b">
              Fru talman! Jag får inga svar på frågorna. Egentligen är det
              väldigt enkelt. Blir Samhall kvar med sitt samhällsuppdrag såsom
              det är i dag? Får de agera på den konkurrensutsatta marknaden
              med den produktion av varor och tjänster som i dag sker? Ja eller
              nej?
            </seg>
          </u>
          <note type="speaker" n="16dd16ba">
            Anf. 168 STAFFAN ANGER (m) replik:
          </note>
          <u who="staffan_anger_5fad19" xml:id="i-1165429e69c1dfca-4" n="2c6fdeea">
            <seg n="9841cb9f">
              Fru talman! Det finns inget ja- eller nej-svar på det. Det går
              inte att säga: Dessa kan vi använda och de kan vara privata men
              de andra måste vi diskutera. Så är svaret.
            </seg>
          </u>
          <note type="speaker" n="0beb3903">
            Anf. 169 PER BOLUND (mp):
          </note>
          <u who="per_bolund_208efb" xml:id="i-c332882b87645d93-0" n="68a8eeeb">
            <seg n="eeb3a7c8">
              Fru talman! Jag upplever att det finns stor enighet i kammaren
              om denna proposition och tycker därför att det är onödigt att
              förlänga debatten. Jag ska således fatta mig kort.
            </seg>
            <seg n="cf212700">
              Konkurrens är avgörande för att marknaden ska fungera. Nyetablerade
              små företag behöver skyddas mot konkurrens från storbolag som
              har oerhört mycket mer muskler och dominerar marknaden. Därmed
              kan de till exempel dumpa priser för att stänga ute mindre konkurrenter.
              Det behövs också skydd för sjysta företag, som följer reglerna,
              mot konkurrenter som fuskar med skatter och regelsystem. Dessutom
              behöver småföretagen ett starkt skydd gentemot offentliga företag
              i exempelvis kommuner.
            </seg>
            <seg n="fe473f51">
              Miljöpartiet har länge kämpat för att förbättra konkurrensvillkoren
              och skärpa konkurrenslagstiftningen. Det var bland annat därför
              vi i Miljöpartiet under förra mandatperioden gjorde upp med de
              borgerliga partierna om utredning av straff för konkurrensöverträdelser.
              Nu har utredningen och de remissvar som kommit in gällande utredningen
              visat att det finns risker med ett sådant förslag. Bland annat
              kan det vara svårare att upptäcka regelöverträdelser, och även
              EU-samarbetet vad gäller konkurrensfrågor kan bli svårare. Därför
              tycker vi att det är vettigt att ta ett första steg, som ju propositionen
              innebär. Vi välkomnar därför att regeringen nu tar vissa steg
              för att förbättra konkurrenssituationen i Sverige och ställer
              oss bakom de förslag som läggs fram i propositionen.
            </seg>
            <seg n="f854ebf5">
              Samtidigt är det viktigt att se att det inte räcker att endast
              förstärka lagstiftningen. Man måste agera konsekvent också när
              det gäller konkurrenssituationen i andra frågor som kommer upp
              i kammaren. Tyvärr tycker jag inte att regeringen är konsekvent
              i dessa frågor. När det till exempel gäller fjärrvärmelagen vet
              vi att fjärrvärmen är ett privat monopol och att kunder i fjärrvärmesystemen
              ofta hamnar i en omöjlig sits. Vi har också sett att det lett
              till kraftigt ökade priser på fjärrvärmen.
            </seg>
            <seg n="77fc6883">
              Vi har därför sagt att man måste släppa in konkurrensen även
              i de systemen. Här hade regeringen möjlighet att komma med ett
              sådant förslag, men det har man inte gjort. I stället skjuts frågan
              över till en utredning och nu kommer dessutom ansvariga i Regeringskansliet
              och säger att frågan inte är prioriterad och att den utlovade
              utredningen skjuts på framtiden. Det visar att i det ena fallet
              är konkurrens viktigt medan man i det andra fallet inte står fast
              vid den linjen. Det tycker jag är problematiskt.
            </seg>
            <seg n="a8314059">
              Också när det gäller Posten är det problematiskt att man nu planerar
              ett samgående mellan den danska och svenska Posten. Man vidtar
              dock inte åtgärder för att förbättra konkurrenssituationen på
              postmarknaden, till exempel genom att reglera den infrastruktur
              som Posten är beroende av, såsom postnummersystemet och adressändringssystemet,
              så att små konkurrenter också kan klara sig på den marknaden.
            </seg>
            <seg n="4095f3c2">
              Ett annat exempel är energisektorn som i dag domineras av tre
              stora bolag vad gäller elproduktion. Vi har sett att man i Tyskland
              gjort tillslag mot de fyra stora energibolag som finns där. Man
              har sett att de delat upp marknaden mellan sig och håller upp
              prisnivåerna genom en kartelliknande verksamhet.
            </seg>
            <seg n="624f6de8">
              Vi tycker att det också i Sverige finns problem som måste åtgärdas
              så fort som möjligt, till exempel det som nämnts tidigare i debatten,
              nämligen samverkan mellan kärnkraftverken. Vi hoppas att regeringen
              kommer att agera snabbt och konsekvent och se till att de problem
              som finns med konkurrensen på elmarknaden kommer att åtgärdas.
            </seg>
            <seg n="fe760d39">
              Avslutningsvis tycker vi att regeringen måste ta vidare tag för
              att förbättra konkurrensen på olika delmarknader. Propositionen
              är ett steg i rätt riktning och därför ställer vi oss bakom den
              och yrkar bifall till utskottets förslag.
            </seg>
          </u>
          <note n="eca8be0a">
            I detta anförande instämde Lage Rahm (mp).
          </note>
          <note n="c528ae48">
            Överläggningen var härmed avslutad.
          </note>
          <note n="bcf7ac6a">
            10 § Vissa immaterialrättsliga frågor
          </note>
          <note n="7325c2e6">
            Föredrogs
          </note>
          <note type="speaker" n="5d10621b">
            Anf. 170 LAGE RAHM (mp):
          </note>
          <u who="lage_rahm_1a5db7" xml:id="i-91168a4676316d0f-0" n="5b30bcaa">
            <seg n="f4b36af7">
              Fru talman! Vi ska i dag debattera yrkanden från den allmänna
              motionstiden som rör immaterialrätt. Jag tänkte framför allt prata
              om patent på datorprogram.
            </seg>
            <seg n="7e520edc">
              Jag vill börja med att säga att jag alls inte kan allt om patent
              och givetvis heller inte allt om datorprogram, men jag har ett
              intresse för dessa frågor. Jag gör just nu ett uppehåll i juristprogrammet
              och har tidigare studerat matematik och datavetenskap. Jag tycker
              att det är viktigt att ämnet belyses.
            </seg>
            <seg n="f2f1b8b7">
              Till att börja med behöver vi klargöra vad ett patent är. Det
              är egentligen ett legalt monopol på en viss lösning. Vi har nyss
              debatterat konkurrensfrågor, och man kan fråga sig varför vi har
              legala monopol. Det är väl framför allt för att vi ser att forskning,
              och investeringar i forskning och annat, måste kunna löna sig.
              Man ska inte kunna ta andras idéer, för då finns risken att idéerna
              inte utvecklas. Vi vill ju att idéer ska utvecklas och att vi
              i Sverige, och på andra ställen, ska vara framstående på det området.
            </seg>
            <seg n="3450f2ac">
              När det gäller patentreglerna handlar det i mångt och mycket,
              något förenklat, om att det ska vara ett nytt tekniskt bidrag
              inom ett teknikområde och att lösningen inte ska vara uppenbar.
              Bidraget ska inte vara uppenbart för en fackman, det vill säga
              för den som kan området. Det ska inte vara en uppenbar lösning
              utan något som man lagt lite mera tid på. I praktiken innebär
              det en form av teknisk tillämpning av en naturvetenskap.
            </seg>
            <seg n="cac70575">
              Vad har då detta med datorprogram att göra kan man fråga sig.
              Det är just det frågan gäller. Europeiska patentverket har mer
              och mer kommit att anse att det faktiskt har någonting med datorprogram
              att göra. Det har bildats en praxis på patentregistreringarna,
              och Sverige har förbundit sig att via avtal ömsesidigt godkänna
              de patent som upprättas inom vissa patentländer. Detta finns även
              inom Europeiska patentverket.
            </seg>
            <seg n="1e25f722">
              Praxisen har också tyvärr i viss mån ansetts vara styrande för
              patenten i Patent- och registreringsverket i Sverige, vilket jag
              tycker är en fråga man kan diskutera, men det är en helt annan
              detalj. I vilket fall som helst har praxisen inom Europeiska patentverket
              inneburit att det har inrättats en hel del patent på området som
              också har blivit bindande för Sverige.
            </seg>
            <seg n="6f0fa339">
              Det här är en nyordning även för Europeiska patentverket, där
              man 1978 uttalade att det inte fick förekomma några som helst
              patent på datorprogram. Men nu har man svängt.
            </seg>
            <seg n="975e3ccf">
              Varför får man då inte patentera datorprogram? Datorprogram är
              inte tekniska tillämpningar av någonting på naturvetenskapens
              område, utan det är helt enkelt en form av algoritm som har mycket
              mer med matematik att göra. Det som är en teknisk tillämpning
              är snarare själva datorn. Den som skapade datorn kunde givetvis
              ha tagit patent på ett system med en processor och annat. Men
              programmen i datorn handlar inte om någonting som är patenterbart.
              Det borde i varje fall inte vara patenterbart enligt grunden i
              patenträtten, som jag har förstått den jag är som sagt ingen expert
              på patenträtt.
            </seg>
            <seg n="40b61f5c">
              Vad finns då som skydd om man skriver ett datorprogram? För det
              första kan man när det gäller datorprogram konstatera kan jag
              säga, som har ägnat lite tid åt programmering att den text och
              det datorprogram man skriver kodas om till någonting som datorn
              kan läsa. Det går bara att göra åt det hållet. Det går inte att
              gå någon omväg. Om man inte släpper källkoden till ett program
              är det mycket tveksamt om det går att använda sig av programmet
              för att skapa något annat av det. Men det är en teknisk detalj
              i det hela.
            </seg>
            <seg n="b1064da0">
              Det som är grunden för skydd om man har skapat ett datorprogram
              är upphovsrätten, inte patenträtten. Det är alltså inom upphovsrätten
              man borde jobba med datorprogram, och man borde lämna möjligheten
              att patentera därhän.
            </seg>
            <seg n="9f784235">
              Varför är det då ett problem att ha det här? Varför är det ett
              problem att vi har patent? Även om det är fel kan man tycka att
              det inte spelar någon roll. Men de här patenten hindrar många
              små mjukvaruföretag från att verka med lösningar. Just på mjukvaruområdet
              är det väldigt vanligt med små företag, och det är väldigt vanligt
              med svenska små företag. Det här är alltså en fråga som vi definitivt
              borde bry oss om.
            </seg>
            <seg n="38571332">
              Då kommer vi till själva sakfrågan. Jag vill yrka bifall till
              vår reservation på det här området; reservation 2 tror jag att
              det är.
            </seg>
            <seg n="b180d580">
              Jag vill också uppmana regeringen att se över det här. När det
              är så att praxis blir fel på ett område när reglerna finns där,
              om praxis blir fel och inte är vad lagstiftaren och avtalen ursprungligen
              menade, då måste det vara upp till oss att se till att antingen
              göra någon sorts uppföljning på Europeiska patentverket eller
              ta och ändra de regler som ligger till grund för praxis, så att
              man får en annan praxis. Det är rimligt att regeringen tar sitt
              ansvar för att se till detta och inte bara bortprioriterar det
              här som en fråga som inte är viktig.
            </seg>
            <seg n="424961a4">
              Med det vill jag som sagt yrka bifall till reservation 2 tror
              jag det var.
            </seg>
          </u>
          <note n="b9954052">
            I detta anförande instämde Per Bolund (mp).
          </note>
          <note type="speaker" n="5b1cb996">
            Anf. 171 EVA-LENA JANSSON (s):
          </note>
          <u who="eva-lena_jansson_29fd87" xml:id="i-46c532a591efdffb-0" n="77856882">
            <seg n="8f973f8c">
              Fru talman! För många av landets enskilda uppfinnare, innovatörer
              och småföretagare är frågan om att söka och få patent både krånglig
              och kostsam. Många av dessa uppfinnare har behov av att ta patent
              i flera länder än Sverige. Därför är det viktigt att vi får ett
              väl fungerande patentsystem på europeisk nivå. Det kommer inte
              att lösa alla problem, men det kommer att vara ett steg i rätt
              riktning. Det kommer förhoppningsvis att leda till att fler uppfinnare
              får patent som i sin tur kan komma att leda till ökad tillväxt
              och nya arbetstillfällen.
            </seg>
            <seg n="5e9910e8">
              Den tidigare socialdemokratiska regeringen tillsatte 2004 en
              särskild utredning i syfte att göra en översyn av de ekonomiska
              aspekterna på patenteringen för företagstillväxten. I betänkandet
              SOU 2006:80 redogör utredaren Ove Granstrand för en mängd förslag.
              Under 2007 har flera remissinstanser lämnat yttranden över förslagen.
              Nu förväntar vi oss att den borgerliga regeringen återkommer till
              riksdagen under hösten med konkreta förslag.
            </seg>
            <seg n="9e47aa05">
              En av de frågor som tas upp i utredningen är datorrelaterade
              uppfinningar. Vi vill understryka att uppfinningar även fortsättningsvis
              ska innebära ett tekniskt bidrag och tekniskt nytänkande för att
              vara patenterbara.
            </seg>
            <seg n="5df041fe">
              Fru talman! Några av oss här i kammaren hade för en tid sedan
              förmånen att lyssna på en av uppfinnarna i Sverige, Petra Wadström,
              som berättade om sin innovation Solvatten när hon var på besök
              i riksdagen i samband med att Forum för uppfinningar och innovationer
              anordnade ett möte för intresserade.
            </seg>
            <seg n="24c24848">
              Solvatten, eller Book of Water som den kallas på engelska, handlar
              om att man ska kunna hämta, förvara och däremellan rena dricksvatten
              från mikrobiologiska föroreningar med hjälp av solen. Det är en
              fantastisk uppfinning, som förmodligen skulle kunna rädda många
              barns liv i framför allt utvecklingsländerna, där bristen på rent
              vatten är ett stort problem.
            </seg>
            <seg n="89a47d1c">
              Som många entusiastiska uppfinnare har Petra Wadström arbetat
              hårt med att utveckla sin innovation. Ett problem som Petra lyfte
              fram när vi träffade henne var problemet med finansieringen. Det
              är inte bara svårt ibland att ta patent, utan det kan kosta också.
              Hon efterlyste en bättre hantering av finansieringen av nya idéer
              och uppfinningar från så kallade fria innovatörer, det vill säga
              personer som inte är knutna till stora företag, institutioner,
              högskolor eller universitet.
            </seg>
            <seg n="8350ff78">
              Därför vill jag ta tillfället i akt att påminna om den näringspolitiska
              budgeten från Socialdemokraterna, där vi pekade på att många innovativa
              småföretag och svenska uppfinnare i dag har stora problem att
              få finansiering till nya produkter eller expansion. Vi föreslog
              också ett nytt småföretagarlån med förenklad ansökningsprocess
              och sänkta medfinansieringskrav som borde införas. Det här skulle
              avse lån med högre risk och riktas just till innovativa småföretagare
              och uppfinnare i arbetsmarknadskompletterande syfte. Vi avsatte
              40 miljoner kronor i budgeten. Det är något som är viktigt för
              att få fler patent.
            </seg>
          </u>
          <note n="9a390743">
            Fru talman! Jag vill yrka bifall till förslaget i utskottets
            betänkande.
          </note>
          <note type="speaker" n="ae99c388">
            Anf. 172 BERTIL KJELLBERG (m):
          </note>
          <u who="bertil_kjellberg_9866e5" xml:id="i-c3cb52041484395b-0" n="d95fd838">
            <seg n="40125f98">
              Fru talman! Jag vill börja med att yrka bifall till förslaget
              i utskottets betänkande och avslag på de två reservationerna.
            </seg>
            <seg n="b67e5e3f">
              Vi ska i dag ta ställning till ett antal motioner som rör immaterialrätten.
              Det är ett väldigt brett ämne som i vissa lägen kan bli väldigt
              komplicerat, men det gör inte ämnet mindre viktigt. Immaterialrätt
              är ett samlingsnamn för en rad rättsfigurer, till exempel upphovsrätt,
              mönsterskydd och patenträtt. Det gäller att ha ett tydligt och
              bra regelverk som inte hämmar upphovsmännens vilja eller förmåga
              att skapa.
            </seg>
            <seg n="67e8c7dc">
              Vi ska inte i dag diskutera upphovsrättens svåra dilemma, nämligen
              fildelning, utan det väntar vi med till höstens debatter. Dagens
              betänkande behandlar huvudsakligen patenträtten, en nog så svår
              fråga. Patenträtten är en viktig del av de ramverk som är så grundläggande
              för ett väl fungerande näringsliv, precis som konkurrenslagstiftningen.
            </seg>
            <seg n="7cbe6b7e">
              En väl fungerande civilrättslagstiftning är mycket viktig för
              att näringslivet ska fungera. Det ser vi inte minst i framgångsekonomierna
              i Östeuropa och Asien, som i många avseenden fungerar sämre än
              vad de skulle behöva göra om det hade funnits ett komplett juridiskt
              ramverk. Patenträtten måste utformas så att den stämmer väl överens
              med näringslivets funktionssätt. Det är ganska viktigt att regelverket
              passar små och medelstora företag.
            </seg>
            <seg n="a7b94805">
              Eftersom många företag i Europa inte stannar inom de nationella
              gränserna med sin verksamhet och vi ser en kraftig globalisering
              finns det en poäng i att göra patentsystemet gränsöverskridande.
              Detta arbete har också inletts genom Lissabonprocessen. EU ska
              öka sin ekonomiska konkurrenskraft i världen och försöka skapa
              ett enhetligt patentsystem, ett gemenskapspatent. Vi ska också
              få en specialdomstol. Processen går tyvärr alltför sakta. Men
              det har skett förändringar i rätt riktning på området, inte minst
              genom Londonöverenskommelsen, som begränsar kostnaderna för översättningar.
            </seg>
            <seg n="9428735c">
              Fru talman! Avseende motionerna angående patent på datorrelaterade
              uppfinningar har detta behandlats i kammaren tidigare. Detta har
              även behandlats i Europaparlamentet. Det är min bedömning att
              majoriteten och reservanterna i grunden är överens. Jag vill klargöra
              att det från vår sida inte finns några intentioner om att Europa
              ska följa den amerikanska rättsutvecklingen. Det skulle innebära
              att man frångick ett grundläggande krav inom europeisk patenträtt,
              nämligen att en uppfinning måste innebära ett tekniskt nytänkande
              för att över huvud taget vara patenterbar.
            </seg>
            <seg n="7c4d79a6">
              Vidare måste man också notera att mycket av patentregleringen
              är internationell. Därför har vi i Sverige i praktiken inte så
              stort manöverutrymme utan måste agera på europeisk basis.
            </seg>
            <seg n="c6d123a0">
              Sverige är anslutet till TRIPS-avtalet vilket säger att patent
              ska vara tillgängliga inom samtliga teknikområden, och därför
              kan vi inte helt undanta något område. Men vi är även anslutna
              till Europeiska patentkonventionen, EPC. Där fastslås det väldigt
              tydligt att datorprogram inte ska anses som en patenterbar uppfinning.
              Skulle rättsutvecklingen få en ur svensk synvinkel negativ riktning
              får vi driva förändringar i regelverket på europeisk nivå.
            </seg>
            <seg n="253a8bee">
              I tidigare förhandlingar i EU har den svenska regeringens inställning
              varit att även fortsättningsvis kräva ett tekniskt nytänkande
              för att en uppfinning ska kunna patenteras. Därför valde dåvarande
              lagutskottet att avstyrka den motion som vi då behandlade.
            </seg>
            <seg n="a4028b14">
              För närvarande pågår som nämnts ett arbete i Regeringskansliet
              med beredningen av betänkandet Patent och innovationer för tillväxt
              och välfärd. Uppfattningen har inte ändrats sedan det betänkande
              som tidigare behandlades av lagutskottet. Jag har fullt förtroende
              för att arbetet kommer att leda till ett positivt resultat.
            </seg>
            <seg n="77b8c2fd">
              Fru talman! Jag håller inte med Vänsterpartiet och Miljöpartiet
              när de beskriver patenten som något storföretagen använder mot
              entreprenörer och innovatörer. Som jag sade tidigare tycker jag
              att en av anledningarna till att vi ska ha stark upphovs- och
              patenträtt är just för att den enskilde entreprenören och innovatören
              ska hävda sina rättigheter.
            </seg>
            <seg n="feae355f">
              Man måste kunna tjäna pengar på sina egna verk och uppfinningar
              utan att något storföretag konkurrerar ut en genom att stjäla
              en uppfinning. Därför är denna lagstiftning så viktig för att
              vi ska kunna få en positiv utveckling för de enskilda individer
              som förverkligar en idé och sedan kan göra en vinst på den. Det
              är på det sättet som vi når tillväxt, och det är på det sättet
              som Sverige kan bli ett framgångsrikt land.
            </seg>
            <seg n="f99cb912">
              Vad vi måste fundera på är hur enskilda uppfinnare och innovatörer
              kan hävda sin rätt när de väl erhåller sitt patent. Ett patent
              som inte kan hävdas är utan värde. Men till det ämnet återkommer
              jag.
            </seg>
          </u>
          <note type="speaker" n="4cf2aaf9">
            Anf. 173 LAGE RAHM (mp) replik:
          </note>
          <u who="lage_rahm_1a5db7" xml:id="i-91168a4676316d0f-1" n="5b30bcaa">
            <seg n="5093bf55">
              Fru talman! Jag vill bemöta det som nämndes här att vi och Vänstern
              inte skulle tycka att det var så viktigt med patent för småföretag.
              Jag tror att det är väldigt viktigt för många småföretag med patent.
              Men jag känner inte till några småföretag på mjukvaruområdet som
              begär patent.
            </seg>
            <seg n="c848f188">
              Det är kanske helt enkelt därför att de inser att man inte ska
              göra det och i viss utsträckning därför att det i normala fall
              inte är nödvändigt för att skydda sig. Det kan snarare ibland
              användas för att komma åt andra. Inom andra områden än för mjukvaror
              kan det förstås vara väldigt viktigt.
            </seg>
            <seg n="e6f63e28">
              Jag skulle vilja ställa några frågor till Bertil Kjellberg. Det
              gäller den beredning som pågår på Regeringskansliet. När kommer
              den fram till någonting? Vad är målet med den? När får vi se resultat
              av den?
            </seg>
          </u>
          <note type="speaker" n="302bceda">
            Anf. 174 BERTIL KJELLBERG (m) replik:
          </note>
          <u who="bertil_kjellberg_9866e5" xml:id="i-c3cb52041484395b-1" n="d95fd838">
            <seg n="faa80a22">
              Fru talman! Vi har inget exakt datum för när den beredning som
              pågår ska bli klar. Det är som allting annat i lagstiftningsväg.
              Det tar tid, men det pågår ett arbete med det. Beredningens uppfattning
              är att vi ska gå vidare på den väg som den europeiska patenträtten
              har dragit upp. Det är därför som det är så viktigt att vi kan
              vara ense om att det ska vara tekniska uppfinningar och inte dataprogram
              som vi ska patentera.
            </seg>
          </u>
          <note type="speaker" n="42daa89c">
            Anf. 175 LAGE RAHM (mp) replik:
          </note>
          <u who="lage_rahm_1a5db7" xml:id="i-91168a4676316d0f-2" n="5b30bcaa">
            <seg n="43fae603">
              Fru talman! Det låter på Bertil Kjellberg som att vi verkar vara
              ense i sak i mångt och mycket i den här frågan, och det känns
              väldigt bra. Det vill jag tacka för.
            </seg>
            <seg n="4a99dee5">
              Det är viktigt att den enigheten inte bara existerar här i kammaren
              utan att vi får resultat från den. Jag hade önskat att vi hade
              kommit fram till något om utredningen som hänvisades till i betänkandet
              och som Bertil Kjellberg nu tar upp.
            </seg>
            <seg n="0d7ddea6">
              Det verkar som att det är en allmän beredning. Beredning i Regeringskansliet
              sker i de flesta frågor. Det är sällan jag hört något svar om
              en fråga där man säger att man inte bereder den frågan, utan de
              flesta frågor bereds.
            </seg>
            <seg n="b2b90956">
              Jag skulle önska att det kom något riktigt resultat av det. Men
              det verkar vi inte kunna få något besked om. Vi får ligga på ytterligare
              om Europeiska patentbyrån fortsätter att verka för att närma sig
              patent på mjukvaruområdet.
            </seg>
          </u>
          <note type="speaker" n="7671ed94">
            Anf. 176 BERTIL KJELLBERG (m) replik:
          </note>
          <u who="bertil_kjellberg_9866e5" xml:id="i-c3cb52041484395b-2" n="d95fd838">
            <seg n="8a0e5288">
              Fru talman! Patenträtt är komplicerat. Det hänger intimt ihop
              med de olika konventioner som vi har. Vi kan tycka mycket och
              vilja göra saker i Sverige. Men vi kommer inte framåt om vi inte
              samarbetar på europeisk nivå och även på internationell nivå.
            </seg>
            <seg n="9cddbc60">
              Därför är det inte så lätt att driva frågor i Sverige om hur
              vi vill förändra patenterbarhet och andra saker. Vi måste gå omvägen
              över de europeiska nivåerna och även internationella nivåer om
              vi vill ha någon påverkansmöjlighet.
            </seg>
            <seg n="11902fa7">
              Vad vi i första hand vill åstadkomma är att vi ska få ett gemenskapspatent
              så att man på ett ställe i Europa kan söka patent för att få det
              giltigt i alla länder. Det är målet med allting.
            </seg>
            <seg n="ad11ad63">
              Det är vad vi arbetar för, men det går sakta. Det finns även
              nationella intressen i detta. Vi har fransmännen med sina språkkrav
              och andra länder som har andra intressen.
            </seg>
            <seg n="ed93465b">
              Det finns många nationella intressen. Jag tycker att det är fel
              att de ska stå i vägen för kraven på ett gemenskapspatent.
            </seg>
          </u>
          <note type="speaker" n="99e90639">
            Anf. 177 MARGARETA CEDERFELT (m):
          </note>
          <u who="unknown" xml:id="i-cf9969acf827aad7-27" n="83daeb84">
            <seg n="7243788b">
              Fru talman! Jag vill först tacka utskottet för beredningen och
              svaret på min motion. I den motion som jag skrev under allmänna
              motionsperioden syftade jag till att lyfta fram behovet av att
              utveckla förutsättningarna för att fler uppfinnares uppfinningar
              ska nå marknaden. Jag skrev en väldigt vid motion. I riksdagens
              hantering har fokus kokats ned till immaterialrätt. Det blir också
              det fokus som jag kommer att använda i mitt anförande.
            </seg>
            <seg n="ce18a0bb">
              Det är väldigt bra att utskottet här har lyft fram att det pågår
              ett förenklingsarbete och en översyn när det gäller patentfrågan
              på den europeiska nivån. Jag vill precis som Bertil Kjellberg
              här ta upp att det är viktigt att man i patentfrågan är säker,
              tydlig och att det inte råder någon diskrepans i lagstiftningen
              så att det blir tvetydigt vad som gäller.
            </seg>
            <seg n="dfb50167">
              Jag vill likväl betona vikten av att vid förändringar av immaterialrätten
              beakta och se vilka förutsättningar och möjligheter som den lille
              uppfinnaren har för att utveckla sin produkt och kunna skydda
              denna via ett patent.
            </seg>
            <seg n="42e86565">
              Det kan handla om språkliga frågor. Det är precis det som lyfts
              fram när det gäller Londonöverenskommelsen. Men det kan vara så
              mycket mer. Det kan vara ekonomiska förutsättningar men också
              den tekniska delen.
            </seg>
            <seg n="5a85a5fb">
              Det kan handla om möjligheten att bevaka och skydda så att det
              inte sker något patentintrång, det vill säga att upprätthålla
              sitt patent. Det är viktiga fokus att ha med.
            </seg>
            <seg n="2d3b469d">
              Ytterst handlar hela frågan om immaterialrätt att ge förutsättningar
              för uppfinnare att både våga uppfinna och att våga bli uppfinnare
              och fortsätta på den banan.
            </seg>
            <seg n="f6376d31">
              Slutligen handlar det om en nations överlevnad och välbefinnande
              att det finns många kunniga, engagerade och intresserade uppfinnare.
              Detta vill jag skicka med till näringsutskottet.
            </seg>
          </u>
          <note n="c528ae48">
            Överläggningen var härmed avslutad.
          </note>
          <note n="da7d3ebd">
            11 § Talan om skadestånd på grund av brott mot konkurrensreglerna
          </note>
          <note n="7325c2e6">
            Föredrogs
          </note>
          <note n="ff874dc2">
            Andre vice talmannen konstaterade att ingen talare var anmäld.
          </note>
          <note n="8d5d4d4d">
            12 § Nedsatt koldioxidskatt för bränslen som förbrukas i anläggningar
            som omfattas av EU:s handel med utsläppsrätter
          </note>
          <note n="7325c2e6">
            Föredrogs
          </note>
          <note type="speaker" n="cf32eed2">
            Anf. 178 HELENA LEANDER (mp):
          </note>
          <u who="helena_leander_3aadf2" xml:id="i-896bb05bbcb09e91-0" n="f0fa7bbd">
            <seg n="81919e31">
              Fru talman! Förra hösten föreslog regeringen i budgeten att koldioxidskatten
              för anläggningar som omfattas av EU:s handel med utsläppsrätter,
              typ tung industri och energianläggningar, skulle sänkas. Det är
              det första steget i detta som vi ska ta ställning till i dag.
            </seg>
            <seg n="4c1c7af2">
              Bakgrunden är helt enkelt att dubbla styrmedel inte nödvändigtvis
              ger dubbel effekt. I det här fallet handlar det snarare om var
              inom bubblan som utsläppen sker och det resonemanget har jag egentligen
              inga problem med. Mitt problem är snarare hur EU:s utsläppshandel
              har fungerat eller inte fungerat. När det här förslaget dök upp
              första gången var vi alldeles i slutet av den första handelsperioden,
              som sträckte sig till årsskiftet. Då hade tilldelningen varit
              på tok för generös till och med större än utsläppen var början
              från början. Då blir man inte helt förvånad när man ser att priset
              blir väldigt lågt och den styrande effekten begränsad. I det läget
              kände vi från Miljöpartiet att det inte vore ansvarsfullt att
              släppa koldioxidskatten med hänvisning till ett illa fungerande
              handelssystem.
            </seg>
            <seg n="8afcdd57">
              Sedan dess har det hänt en del. I den nya handelsperioden har
              tilldelningen tack och lov minskat. Det ger bättre förutsättningar
              för en utsläppshandel som verkligen bidrar till att minska utsläppen,
              men det är fortfarande för tidigt att se bestämt hur det här kommer
              att sluta. Därför står vi tills vidare kvar vid vårt tidigare
              ställningstagande, och därför yrkar jag bifall till reservationen.
            </seg>
          </u>
          <note n="eca8be0a">
            I detta anförande instämde Lage Rahm (mp).
          </note>
          <note type="speaker" n="8aa0bf5c">
            Anf. 179 LENNART HEDQUIST (m):
          </note>
          <u who="lennart_hedquist_abb3e3" xml:id="i-6e1b6fe5662696f3-0" n="5c8918f6">
            <seg n="9471527a">
              Fru talman! Jag ska be att få yrka bifall till skatteutskottets
              förslag i betänkandet.
            </seg>
            <seg n="c5ed8544">
              Jag vill inledningsvis mot bakgrund av vad Helena Leander sade
              tydligt markera att det är utskottets uppfattning att det för
              en effektiv miljöstyrning är angeläget med en samordning mellan
              olika styrmedel i miljöpolitiken, till exempel mellan skatt och
              utsläppshandel.
            </seg>
            <seg n="495880ab">
              När vi har övergått till ett system med handel med utsläppsrätter
              och det regleras ju på EU-nivå är det inte meningen att det ska
              vara något slags dubblering med ytterligare nationella styrmedel.
              I princip bör sådana styrmedel upphöra, och man har i stället
              en tilltro till att handeln med utsläppsrätter ska fungera på
              avsett sätt.
            </seg>
            <seg n="ddce8f6e">
              Det är tråkigt att Miljöpartiet fortfarande gör bedömningen att
              man inte fäster tillräcklig tilltro till de förändringar som har
              gjorts efter det att man successivt har anpassat sig till de erfarenheter
              man hade av utsläppssystemet. Det har varit vissa problem för
              Sverige med att kunna få fram de skatteförändringar som är en
              följd av handeln med utsläppsrätter. Det har gjort att det förslag
              som tidigare har förelegat från regeringen har kommit att få avslås
              i en omgång av riksdagen i avsaknad av besked från EU.
            </seg>
            <seg n="b8a7c272">
              Men nu har regeringen den 13 maj fått det beskedet. Därmed har
              vi kunnat gå vidare med nedsättningar av skatten på det sätt som
              har aviserats redan tidigare, och där det ska bli ytterligare
              ett steg längre fram.
            </seg>
            <seg n="b9b77dd5">
              Jag noterar att vi i utskottet är tämligen eniga om förslaget
              från regeringen. Jag tolkar nästan Helena Leanders inlägg nu som
              att också Miljöpartiet inser att den här tågordningen är den enda
              riktiga och rimliga. Miljöpartiet har haft ett motstånd mot bakgrund
              av, som de säger, att erfarenheterna från den första omgången
              med handel av utsläppsrätter inte var tillräckligt bra. Men de
              erfarenheter man kommer att få framåt i tiden kommer att visa
              att det är riktigt att ta det steg som vi nu gör i och med regeringens
              förslag, som utskottet biträder.
            </seg>
          </u>
          <note n="c12c9f0c">
            I detta anförande instämde Gunnar Andrén (fp).
          </note>
          <note type="speaker" n="60d7c22f">
            Anf. 180 ÅKE SANDSTRÖM (c):
          </note>
          <u who="mikael_sandstrom_847a6e" xml:id="i-36ad266e4537dd08-2" n="9714289b" next="i-2e33d1bef9889446-2">
            <seg n="0dde54a2">
              Fru talman! På vårt bord ligger nu skatteutskottets betänkande
              nr 27, som handlar om nedsatt koldioxidskatt för bränslen som
              förbrukas i anläggningar som omfattas av EU:s handel med utsläppsrätter.
              Det är kort och enkelt, men detta är som sagt ett jätteviktigt
              ämnesområde.
            </seg>
            <seg n="1d1eabe5">
              Vi är i stort sett överens. Jag har respekt för Miljöpartiets
              synpunkter i reservationen. Man kan dock också läsa i reservationen
              när det gäller utsläppsrätterna att visserligen har tilldelningen
              stramats upp något i den nya handelsperioden från 2008, men det
              är fortfarande för tidigt att säga om det är tillräckligt.
            </seg>
            <seg n="eb17555b">
              Detta är som sagt ett komplicerat ärende, och jag vet att regeringen
              noga följer dessa frågor.
            </seg>
            <seg n="9b9db5f3">
              För tids vinnande har jag här att med anledning av det anförda
              yrka bifall till utskottets förslag i betänkandet och avslag på
              reservationen.
            </seg>
          </u>
          <note n="c528ae48">
            Överläggningen var härmed avslutad.
          </note>
          <note n="f97fc242">
            13 § Ändring i det nordiska skatteavtalet
          </note>
          <note n="7325c2e6">
            Föredrogs
          </note>
          <note n="4d10a3f9">
            Anf. 181 GUNNAR ANDRÉN (fp):
          </note>
          <u who="mikael_sandstrom_847a6e" xml:id="i-2e33d1bef9889446-2" n="9714289b" prev="i-36ad266e4537dd08-2">
            <seg n="54505417">
              Fru talman! Här föreligger ett ännu mer enigt utskott än i det
              föregående ärendet. Det handlar om ändring i det nordiska skatteavtalet.
            </seg>
            <seg n="60f7e9a0">
              Jag vill emellertid bara gå upp för att markera att detta är
              ett icke oviktigt ärende för den det berör. Det berör inte så
              många. Men just dem det berör är det viktigt för.
            </seg>
            <seg n="c41e8d63">
              Härav kan man dra slutsatsen att detta berör det så kallade Öresundsavtalet.
              Det är många som tror det. Det är viktigt att säga att det inte
              är så. Det är skiljt från detta avtal, och ingår i ett annat avtal.
              Det är nästan därför jag har begärt ordet för att förtydliga att
              det är två olika avtal det handlar om.
            </seg>
            <seg n="4913fdd8">
              Det är inga stora förändringar. Men man får notera att detta
              inte är aktualiserat från svensk sida. Det har gjort att Sverige
              har tvingats så får man ändå lov att säga ingå en överenskommelse
              som kan försämra för vissa svenska skattebetalare. Det får vi
              göra i det goda nordiska samarbetets namn.
            </seg>
            <seg n="ff286da0">
              Jag tror att de förändringar som nu införs i det stora hela är
              till gagn för det nordiska samarbetet även om några av våra medborgare
              kan få något högre skatt genom detta avtal, och vi ska notera
              det i Sveriges riksdag eftersom vi representerar alla medborgare.
              Totalt sett är det väldigt viktigt att vi kan göra den här typen
              av överenskommelser.
            </seg>
            <seg n="fa36e6d2">
              Jag skulle vilja sluta med att uttala förhoppningen inte minst
              när jag ser några skåningar som sitter här att samma generositet
              som Sverige har visat i det här avtalet också kan visas från Danmark
              när det gäller det för många fler ännu viktigare Öresundsavtalet
              som också skulle behöva ses över med tanke på den kontrollstation
              som finns nu. Det berör många fler svenskar.
            </seg>
          </u>
          <note n="9eb048c8">
            Som alla vet av de berörda har vi ett nordiskt skatteavtal som
            träffades den 23 september 1996. Det trädde i kraft den 11 maj
            1997 och tillämpas från den 1 januari 1998. Det är införlivat
            med svensk rätt genom lagen 1996:1512 om dubbelbeskattningsavtal
            mellan de nordiska länderna.
          </note>
          <note n="9925ed0c">
            Det som har inträffat är att under förra mandatperioden påkallade
            Danmark ändringar i detta skatteavtal. Den 4 april 2008 undertecknades
            ett protokoll om ändring i skatteavtalet. Genom protokollet ändrades
            avtalets regler om beskattning av utdelning, kapitalvinster, inkomst
            av arbete som utförs ombord på flygplan samt pensioner.
          </note>
          <note n="c528ae48">
            Överläggningen var härmed avslutad.
          </note>
          <note n="2d4397ea">
            14 § Anmälan om frågor för skriftliga svar
          </note>
          <note n="6f661908">
            Anmäldes att följande frågor för skriftliga svar framställts
          </note>
          <note n="8f014d02">
            den 11 juni
          </note>
          <note n="bcac41c1">
            Hans Olsson
          </note>
          <note n="ee4ba3ad">
            Carin Runeson
          </note>
          <note n="b4cc05d9">
            Lars Mejern Larsson
          </note>
          <note n="b4cc05d9">
            Lars Mejern Larsson
          </note>
          <note n="e93e79be">
            Carina Hägg
          </note>
          <note n="7e847d9f">
            Lars-Ivar Ericson
          </note>
          <note n="b887e499">
            Peter Hultqvist
          </note>
          <note n="b887e499">
            Peter Hultqvist
          </note>
          <note n="2b64278f">
            Ameer Sachet
          </note>
          <note n="ef07b59d">
            Christin Hagberg
          </note>
          <note n="ef07b59d">
            Christin Hagberg
          </note>
          <note n="89e99ee3">
            Fredrik Malm
          </note>
          <note n="fa1e6d28">
            Karin Granbom
          </note>
          <note n="ee5339ff">
            Britta Rådström
          </note>
          <note n="efd7dccf">
            Lars Johansson
          </note>
          <note n="10281f43">
            Mats Gerdau
          </note>
          <note n="b887e499">
            Peter Hultqvist
          </note>
          <note n="89e99ee3">
            Fredrik Malm
          </note>
          <note n="2b64278f">
            Ameer Sachet
          </note>
          <note n="92447db9">
            Fredrik Olovsson
          </note>
          <note n="39881004">
            Margareta Cederfelt
          </note>
          <note n="1e739f26">
            Monica Green
          </note>
          <note n="1e739f26">
            Monica Green
          </note>
          <note n="027eef65">
            Frågorna redovisas i bilaga som fogats till riksdagens snabbprotokoll
            tisdagen den 17 juni.
          </note>
          <note n="158d764e">
            15 § Anmälan om skriftliga svar på frågor
          </note>
          <note n="edf6ccd7">
            Anmäldes att skriftliga svar på följande frågor inkommit
          </note>
          <note n="346dd28d">
            den 10 juni
          </note>
          <note n="f8ee6117">
            Gunnar Sandberg
          </note>
          <note n="8f014d02">
            den 11 juni
          </note>
          <note n="c93320fb">
            Birgitta Ohlsson
          </note>
          <note n="c5ad59bd">
            Eliza Roszkowska Öberg
          </note>
          <note n="aa080452">
            Siv Holma
          </note>
          <note n="114eb306">
            Anne Ludvigsson
          </note>
          <note n="114eb306">
            Anne Ludvigsson
          </note>
          <note n="70b24856">
            Ylva Johansson
          </note>
          <note n="4fbe6c7e">
            Marina Pettersson
          </note>
          <note n="0af250c2">
            Bengt-Anders Johansson
          </note>
          <note n="2237a406">
            Anders Karlsson
          </note>
          <note n="f8ee6117">
            Gunnar Sandberg
          </note>
          <note n="2d023a42">
            Jasenko Omanovic
          </note>
          <note n="2d023a42">
            Jasenko Omanovic
          </note>
          <note n="e362988a">
            Eva Olofsson
          </note>
          <note n="de61c118">
            Alice Åström
          </note>
          <note n="8b7f80b2">
            Finn Bengtsson
          </note>
          <note n="8f3190f0">
            Patrik Forslund
          </note>
          <note n="ae013d75">
            Lars-Arne Staxäng
          </note>
          <note n="cd7af3b0">
            Ann-Kristine Johansson
          </note>
          <note n="89641521">
            Allan Widman
          </note>
          <note n="eb6d8cad">
            Jan-Olof Larsson
          </note>
          <note n="bc96e62f">
            Max Andersson
          </note>
          <note n="192304b8">
            Mehmet Kaplan
          </note>
          <note n="1138eb92">
            Fredrik Lundh
          </note>
          <note n="113fb95b">
            Lennart Sacrédeus
          </note>
          <note n="fa1e6d28">
            Karin Granbom
          </note>
          <note n="2bf8169c">
            Svaren redovisas i bilaga som fogats till riksdagens snabbprotokoll
            tisdagen den 17 juni.
          </note>
          <note n="472b3e68">
            16 § Kammaren åtskildes kl. 18.01.
          </note>
          <note n="2586e505">
            Förhandlingarna leddes
          </note>
          <note n="ae45d6a2">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
