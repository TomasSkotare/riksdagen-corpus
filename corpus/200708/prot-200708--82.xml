<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--82</head>
          <docDate when="2007-03-25">2007-03-25</docDate>
        </div>
      </front>
      <body>
        <div>
          <note n="a7da2510">
            ﻿
          </note>
          <note n="4b03324c">
            Riksdagens protokoll
          </note>
          <note n="7b9f0e86">
            2007/08:82
          </note>
          <note type="date" n="62235354">
            Tisdagen den 25 mars
          </note>
          <note n="82ead56c">
            Kl. 13:30 - 00:04
          </note>
          <note n="beee13f8">
            1 § Justering av protokoll
          </note>
          <note n="4c7fe008">
            Justerades protokollet för den 18 mars.
          </note>
          <note n="890be859">
            2 § Anmälan om deputerad
          </note>
          <note n="ddea0614">
            Talmannen meddelade att sammansatta justitie- och socialutskottet
            anmält att Helena Bouveng (m) valts till deputerad från och med
            den 13 mars.
          </note>
          <note n="8c4cb33a">
            3 § Anmälan om suppleant i sammansatta justitie- och socialutskottet
          </note>
          <note n="a63b2712">
            Talmannen meddelade att sammansatta justitie- och socialutskottet
            anmält att Ulrika Karlsson i Uppsala (m) valts till suppleant
            från och med den 13 mars.
          </note>
          <note n="06f01460">
            4 § Meddelande om frågestund
          </note>
          <note n="b75e5d1a">
            Talmannen meddelade att vid frågestunden torsdagen den 27 mars
            kl. 14.00 skulle följande statsråd närvara:
          </note>
          <note n="e6a456e6">
            Utbildningsminister Jan Björklund (fp), statsrådet Maria Larsson
            (kd), statsrådet Gunilla Carlsson (m), integrations- och jämställdhetsminister
            Nyamko Sabuni (fp) och kulturminister Lena Adelsohn Liljeroth
            (m).
          </note>
          <note n="d12c4155">
            5 § Anmälan om fördröjda svar på interpellationer
          </note>
          <note n="aa85dd41">
            Till riksdagen hade inkommit följande skrivelser:
          </note>
          <note n="b0e6b6a6">
            Interpellation 2007/08:442
          </note>
          <note n="7f5cb42c">
            Interpellation 2007/08:442 Internationellt skattefusk
          </note>
          <note n="48fd8394">
            Interpellationen kommer att besvaras den 1 april 2008.
          </note>
          <note n="61a577e6">
            Skälet till dröjsmålet är att interpellationen har nära samband
            med interpellation nr 452 som ska besvaras den 1 april.
          </note>
          <note n="2f18cb47">
            Lilian Wiklund
          </note>
          <note n="381be493">
            Interpellation 2007/08:447
          </note>
          <note n="abd911ac">
            Interpellation 2007/08:447 Omvänd kommunarrest för kvinnofridskränkare
          </note>
          <note n="fe6ce62e">
            Interpellationen kommer att besvaras fredagen den 28 mars 2008.
          </note>
          <note n="350ca875">
            Skälet till dröjsmålet är tjänsteresor, andra sedan tidigare
            inbokade arrangemang samt att det är fullt i kammaren den 25 mars.
          </note>
          <note n="3196ffb7">
            Beatrice Ask
          </note>
          <note n="746af532">
            Interpellation 2007/08:451
          </note>
          <note n="b23e84cb">
            Interpellation 2007/08:451 Granskningskommission med anledning
            av bordellhärvan
          </note>
          <note n="fe6ce62e">
            Interpellationen kommer att besvaras fredagen den 28 mars 2008.
          </note>
          <note n="350ca875">
            Skälet till dröjsmålet är tjänsteresor, andra sedan tidigare
            inbokade arrangemang samt att det är fullt i kammaren den 25 mars.
          </note>
          <note n="3196ffb7">
            Beatrice Ask
          </note>
          <note n="6b8089c4">
            6 § Svar på interpellationerna 2007/08:420, 427 och 440 om småföretagens
            villkor i glesbygden
          </note>
          <note type="speaker" n="b0b41790">
            Anf. 1 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-0" n="fee67eaa">
            <seg n="478d2eb0">
              Herr talman! Jasenko Omanovic har frågat mig vilka åtgärder jag
              avser att vidta för att stärka småföretagens villkor i glesbygden.
              Ibrahim Baylan har frågat mig vilka åtgärder jag avser att vidta
              för att förutsättningarna för en god ekonomisk tillväxt ska vara
              fortsatt goda i norra Sverige. Kristina Zakrisson har frågat mig
              vilka åtgärder jag avser att vidta för att genom regionalpolitik
              stärka utvecklingen i glesbygden. Eftersom frågorna har samma
              inriktning har jag valt att besvara dem i ett sammanhang.
            </seg>
            <seg n="da320886">
              Låt mig först säga att jag delar interpellanternas åsikter att
              det behövs fortsatta kraftfulla långsiktiga åtgärder för att stödja
              utvecklingen i norra Sverige, särskilt i inlandets gles- och landsbygder,
              trots att den ekonomiska tillväxten har varit god i stora delar
              av dessa områden på senare tid och arbetsmarknadens utveckling
              under det senaste året visar en exempellöst stor nedgång i arbetslösheten.
              Områdena står dock inför fortsatta långsiktiga förändringar, till
              exempel på grund av globaliseringens ökande resande, upplevelseindustrins
              framväxt, klimatförändringar och befolkningens ålderssammansättning.
              Förändringarna innebär samtidigt nya stora möjligheter, till exempel
              genom ökad efterfrågan på olika råvaror och förnybara resurser,
              storslagen natur och unika kulturvärden som områdena är så rika
              på.
            </seg>
            <seg n="4cb95abb">
              Regeringens generella politik för minskat utanförskap, fler i
              arbete, ökat företagande och regional tillväxt byggd underifrån
              har således till skillnad från vad interpellanterna gör gällande
              varit framgångsrik. Regeringen har vidtagit en rad kraftfulla
              åtgärder för att skapa ett bättre företagsklimat och förutsättningar
              för en stärkt utvecklingskraft i hela landet, som även är positiv
              och angelägen för företagen, kommunerna och regionerna i norra
              Sverige.
            </seg>
            <seg n="f0960273">
              Som några viktiga exempel på konkreta insatser som regeringen
              redan genomfört och som har betydelse för näringslivets utveckling
              i norra Sverige kan jag nämna de resurser från EG:s regionala
              utvecklingsfond, ca 4 miljarder kronor, som tilldelas de fyra
              nordligaste länen under perioden 20072013, de medel, ca 550 miljoner
              kronor för 2008, från det så kallade länsanslaget som fördelats
              till de fem Norrlandslänen, fortsatta regionala företagsstöd,
              bland annat ett utvidgat och reformerat transportbidrag som är
              bättre anpassat för småföretag, samt lägre energiskatt på el i
              vissa kommuner i norra Sverige motsvarande ca 850 miljoner kronor
              per år. Extra anslag för drift och underhåll av vägar och järnvägar
              samt ökat statsbidrag till enskild väghållning är också viktiga
              för utvecklingen i norra Sverige.
            </seg>
            <seg n="de0f7c62">
              I detta sammanhang bör också nämnas att regeringen avser att
              återställa förmånsrätten för företagsinteckningar, vilket kommer
              att förbättra företagens möjligheter att låna pengar på goda villkor
              i dessa regioner. Ett reformerat strandskydd, bättre anpassat
              till lokala och regionala förhållanden och som underlättar utvecklingen
              i landsbygden, är en annan viktig åtgärd som förbereds. Genom
              landsbygdsprogrammet fördelas också ca 325 miljoner kronor årligen
              för utvecklingsåtgärder i de fem Norrlandslänen.
            </seg>
            <seg n="c5f5559f">
              Genomförandet av den regionala tillväxtpolitiken är dels beroende
              av insatser inom flera olika politikområden, dels anförtrott den
              lokala och regionala nivån. Av de ovannämnda exemplen framgår
              klart att regeringen för sin del, utöver den generella politiken
              för ett bättre företagsklimat i hela Sverige, även står för en
              ambitiös politik för att i olika avseenden stärka utvecklingen
              i norra Sverige.
            </seg>
            <seg n="109e08db">
              Regeringen utarbetar nu också en nationell strategi för att stärka
              landsbygdens utvecklingskraft. Medan den socialdemokratiska regeringen
              på olika sätt tonade ned gles- och landsbygdsdimensionen i politiken,
              deklarerade alliansregeringen omedelbart vid vårt tillträde att
              vi skulle utarbeta en särskild landsbygdsstrategi. Syftet med
              strategin är att ta fram och utveckla förslag som tar till vara
              den utvecklingspotential och de resurser som finns på den svenska
              landsbygden. Det som är bra för landsbygden är bra för hela Sverige,
              och en mer balanserad regional utveckling är till fördel för alla
              delar av landet.
            </seg>
          </u>
          <note type="speaker" n="b30ae83a">
            Anf. 2 JASENKO OMANOVIC (s):
          </note>
          <u who="unknown" xml:id="i-3b3bf73a3d2149a1-0" n="e13c541f">
            <seg n="cafaf974">
              Herr talman! Jag tackar ministern för svaret, men jag misstänker
              att vi har missförstått varandra lite grann. Därför vill jag ge
              ett exempel, eftersom ministern tar upp upplevelseindustrin och
              allt annat i sitt svar. Jag tänker direkt på slaget om Västernorrland.
              De som är ishockeyintresserade förstår att det handlar om Modo
              Hockey och Timrå IK.
            </seg>
            <seg n="b62baf1b">
              Att nu prata om slaget om Västernorrland i samband med småföretagare
              kanske känns lite långsökt, men det är inte alls så. För vad är
              det egentligen det handlar om? Det handlar faktiskt om att bakom
              detta står ett jättelångsiktigt och gott samarbete mellan kommunerna,
              Örnsköldsvik och Timrå, de lokala idrottsföreningarna och det
              lokala näringslivet.
            </seg>
            <seg n="fea640ad">
              Det är långsiktigt samarbete, alltifrån att kommunerna satsar
              på föreningsstöd för ungdomsverksamhet och fler isytor till att
              man tillsammans med den lokala näringen och med stöd från EU:s
              utvecklingsfonder satsar på stora moderna evenemangsarenor. Detta
              har bland annat lett till att både Modo Hockey och Timrå IK är
              framgångsrika företag. Men framför allt har den lokala näringen
              fått en arena att exponera sig på och dra nytta av.
            </seg>
            <seg n="07490616">
              Med det som nu händer med nedläggningar av basindustri och omstruktureringar
              i den statliga sektorn i Norrland har det uppstått stora problem
              för småföretagare med hemvist i Norrland. Basindustrin och statliga
              myndigheter blir i så fall som egna elitserielag för de småföretagen.
              Stora och viktiga kunder som bara försvinner skapar tomrum i företagskassan.
              Dessutom är det så att myndigheterna ger service till många fler
              företag än dem som direkt berörs genom att vara konkreta kunder.
            </seg>
            <seg n="9effaf57">
              Deras försvinnande leder till att glesbygdsområden får sämre
              dynamik och sämre förutsättningar och förhållanden på arbetsmarknaden.
              Det kan kännas som att människor blir tvångsförflyttade till att
              spela i en lägre division.
            </seg>
            <seg n="a92f938a">
              Det nederlaget känns. För att motverka det behöver staten vara
              aktiv kontinuerligt i dessa områden. Det finns ett antal EU-fonder.
              Som jag sade har man också tidigare under den socialdemokratiska
              regeringen byggt ett antal evenemangsarenor med hjälp av EU:s
              strukturfond.
            </seg>
            <seg n="25b645ae">
              Glesbygden behöver kontinuitet och inte enstaka projekt. Det
              behövs kontinuerlig närvaro av staten när det gäller arbetsmarknadsutbildningar
              och närvaro av statliga myndigheter för att ge service till småföretagare.
            </seg>
          </u>
          <note type="speaker" n="f68b1e8a">
            Anf. 3 IBRAHIM BAYLAN (s):
          </note>
          <u who="ibrahim_baylan_097896" xml:id="i-0da64cbd2717d05a-0" n="3cbaeb2a">
            <seg n="f65048f5">
              Herr talman! Jag vill tacka näringsministern för svaret, även
              om jag känner ett visst missnöje med att näringsministern inte
              har itts svara på interpellationerna var och en för sig. Men har
              man tre jobb kanske man inte alla gånger hinner göra jobben så
              ordentligt som det skulle behövas.
            </seg>
            <seg n="1fa07963">
              Herr talman! I onsdags besökte jag norra Västerbotten och närmare
              bestämt Renström där Boliden driver gruvdrift. Jag fick följa
              med företagsledningen ned i gruvan och se hur modern gruvdrift
              går till. Det var väldigt imponerande. De berättade också om hur
              verksamheten går.
            </seg>
            <seg n="29043ec8">
              Vi har de senaste åren inte minst tack vare det ekonomiska uppsvinget
              i Asien haft väldigt goda tider för svensk basindustri i norra
              Sverige. Vi har en expansion som har handlat om att man både har
              ökat produktionskapaciteten och också kunnat sysselsätta fler
              människor i norra Sverige.
            </seg>
            <seg n="f58e9211">
              Det har skett på ett sådant sätt att vi i dag har en väldigt
              stor optimism i norra Sverige. Den basindustri som utgör grunden
              för näringslivet i vår del av Sverige har bidragit till väldigt
              stora exportförtjänster för hela vårt land. Det är viktigt också
              nationellt hur detta går.
            </seg>
            <seg n="2869abc7">
              Efter besöket i gruvan satte jag mig ned med företagsledningen.
              Jag frågade: Vad ser ni framför er i form av utmaningar, fallgropar
              men också möjligheter för framtiden? Vad skulle ni behöva för
              att ytterligare kunna expandera och ytterligare kunna bidra inte
              bara till regionens utveckling utan till hela landets välfärd?
            </seg>
            <seg n="41897ce6">
              De hade tänkt väldigt mycket på detta. De uttryckte det så här:
              Vad ni politiskt kan göra handlar i grund och botten om två saker.
              Det första är utbildning, att se till att det finns kvalificerade
              yrkesskickliga personer men också välkvalificerade högskoleutbildade
              människor att tillgå. Det andra handlar väldigt mycket om infrastruktur.
            </seg>
            <seg n="29ff8099">
              Det läge man har i norra Sverige innebär att man är långt bort
              från de huvudmarknader man har i Europa, Asien men också på andra
              sidan Atlanten. Det gör att transporter och infrastruktur är A
              och O.
            </seg>
            <seg n="06548c82">
              Mer specifikt hade de önskemål om att den satsning på järnväg
              som den förra regeringen aviserade och som också denna riksdag
              beslutade om blir av. Det är den 27 mil långa Norrbotniabanan,
              järnvägen mellan Umeå och norra delarna av landet. För ett företag
              som Boliden och andra företag som står inför ganska tunga investeringar
              som handlar om miljardbelopp är det A och O att man kan frakta
              sitt gods till de marknader där man behöver ha det.
            </seg>
            <seg n="52df49d4">
              Detta handlade om Boliden. Men om man talar med näringslivet
              i norra Sverige är det samma bild man får. Jag ska citera vad
              Sten-Anders Gustafsson, som är vd för Almi Företagspartner i Norrbotten
              och Västerbotten, Peter Nordblad och Torbjörn Halvarsson, som
              är regionchefer för Företagarna Norrbotten respektive Företagarna
              Västerbotten, säger: Snabba, rationella och miljöeffektiva transporter
              är av avgörande betydelse för att vi skall kunna utveckla vårt
              näringsliv.
            </seg>
            <seg n="88ae8b74">
              Kommer den nuvarande regeringen att bygga Norrbotniabanan eller
              inte?
            </seg>
          </u>
          <note type="speaker" n="8bbb10eb">
            Anf. 4 KRISTINA ZAKRISSON (s):
          </note>
          <u who="kristina_zakrisson_80934a" xml:id="i-af46d76df670d8df-0" n="c5daa442">
            <seg n="3309d401">
              Herr talman! Jag får börja med att tacka för svaret, även om
              jag inte tyckte att det var särskilt mycket nytt under solen.
            </seg>
            <seg n="f26f6a29">
              Jag hade frågat om vilka åtgärder som näringsministern har för
              avsikt att vidta för att bättra på regionalpolitiken. Själv kommer
              jag från Norrbotten som i dag blomstrar. Det går väldigt bra.
              Arbetslösheten minskar. Men vi ser också att det är en topp just
              nu. Vi vill gärna att det ska kunna fortsätta även om fem eller
              tio år. Först och främst är det viktigt att infrastrukturen fungerar.
            </seg>
            <seg n="c4af397a">
              Jag skulle vilja fråga om de kraftfulla åtgärder som näringsministern
              hänvisar till. Det är EU-medel som också den socialdemokratiska
              regeringen förde fram och till och med lyckades få mer pengar
              till. Det är transportbidrag, som så småningom kom från alliansregeringen,
              fastän det tog väldigt lång tid innan det började fungera. Det
              enda lite nya och positiva som jag kan hitta i svaret är att man
              avser att återställa förmånsrätten för företagsinteckningar. Det
              är kanske inte så kraftfullt.
            </seg>
            <seg n="e7b1f1cf">
              Jag är också lite fundersam till att man lyfter besöksnäringen
              som en framtidsbransch. Det handlar inte om att man lyfter den.
              Jag tror att det är en framtidsbransch i Norrbotten och i norra
              Sverige. Men det pågår just nu centraliseringar. Det handlar om
              Försäkringskassan, Arbetsförmedlingen, Skatteverket och nu senast
              tullen. Det är sådant som riskerar att helt slå undan benen på
              den bransch som skulle kunna bli stor och tung uppe i Norrbotten.
            </seg>
            <seg n="9d8de06a">
              Jag och Karin Åström har motionerat om att vi ska ha en tullflygplats
              i Luleå på Kallax. Nu planerar tullen att ta bort all verksamhet
              och till och med den som i dag finns i Haparanda. Hur ska vi då
              kunna få människor att flyga från andra länder direkt upp till
              Norrbotten? Alla måste till Helsingfors först för att tulla. Det
              gäller också företagen.
            </seg>
            <seg n="d23a8c24">
              Jag har fått många upprörda och bekymrade samtal från Norrbotten,
              och naturligtvis också från tullen, och från företagare. Man funderar
              på: Hur ska vi nu göra när vi behöver tullens hjälp? Var ska man
              klarera? Ska man åka till Helsingfors? Hur ska det fungera? Ska
              det vara en mobil verksamhet? Kan det verkligen bli effektivt
              och bra? Jag har svårt att säga: Jo, jag tror att det blir bra.
              Jag säger naturligtvis: Nej, jag tror inte att det blir bra.
            </seg>
            <seg n="056aac32">
              Jag blir också bekymrad när man ofta talar om centraliseringarna
              som att man ska effektivisera verksamheten. Jag har flera gånger
              försökt påtala det. Man kan som exempel ta Rikspolisstyrelsen
              som förlade sin verksamhet till Kiruna i mitten på 90-talet, eller
              om det var ännu tidigare. Man kunde i en undersökning visa på
              att det både var kostandseffektivt och personalmässigt väldigt
              effektivt. Det var inte någon stor omsättning. Men man fick den
              kompetens och de kvalifikationer som behövdes.
            </seg>
            <seg n="7f6735c7">
              Jag skulle verkligen vilja att näringsministern, som själv är
              från norra Sverige och från en liten ort, försöker peka på detta
              och tala för det för företagen. Det handlar väldigt ofta om pengar.
              Det gäller att visa att det ofta är ekonomiskt lönsamt att bedriva
              verksamhet i norra Sverige. Det är kostnadseffektivt. Man behöver
              inte flytta all verksamhet till Helsingfors för att det ska bli
              effektivt.
            </seg>
            <seg n="e8530ed3">
              Jag skulle också vilja berätta något för ministern om hon inte
              känner till det. I Norrbotten minskar alla kommuner i befolkning
              utom Piteå. Men Helsingfors ökar däremot fortfarande i befolkning.
              Där har vi så trångt att vi måste införa trängselavgifter. Hjälp
              stockholmarna att hitta ett sätt så att det fungerar bostadsmässigt
              och marknadsmässigt. Hjälp företagen att hitta ett sätt att placera
              verksamheten i delar av landet där det är kostnadseffektivt. Det
              gäller inte minst statlig verksamhet och eventuella nya statliga
              myndigheter.
            </seg>
          </u>
          <note type="speaker" n="8f6162e6">
            Anf. 5 STEFAN TORNBERG (c):
          </note>
          <u who="stefan_tornberg_ce5c0c" xml:id="i-9ea55d444ce21675-0" n="b086cf17">
            <seg n="f07a8131">
              Herr talman! Tack, statsrådet, för svaret på interpellationen!
              Tack också till interpellanterna för möjligheten att diskutera
              de här viktiga frågorna!
            </seg>
            <seg n="62eb305a">
              Jag kan känna igen mig i mycket av vikten av frågeställningarna
              däremot inte alls i den verklighetsbeskrivning som ges i interpellationerna.
              Men i större delen av de inlägg som har gjorts tycker jag att
              det fanns ett resonemang som jag mycket väl kan känna igen mig
              i, även om det för Luleå Hockeys del inte handlar om något elitseriekval
              utan mer om att leva kvar i elitserien. Men det är en tillfällig
              svacka.
            </seg>
            <seg n="013fdce4">
              Däremot upplever jag att det är perspektiven som skiljer sig.
              Här pratar interpellanten om hur bra det går för norra Sverige,
              hur positivt det är och vilken fantastisk utveckling vi har. Ändå
              ges bilden och ställs frågan: Varför gör inte staten någonting?
            </seg>
            <seg n="bccad9e4">
              På något sätt har vi vant oss vid att det hela tiden ska komma
              ett för min del, som kommer från Norrbotten Norrbottenspaket då
              och då. Det är då staten gör sin uppgift. Det är då samhället
              och politiken tar ansvaret för utvecklingen.
            </seg>
            <seg n="2a2dd32f">
              Perspektivet måste vara helt annorlunda. Det måste utgå från
              medborgaren från dem som bor och verkar i området och från dem
              som kan tänkas flytta till och verka på de här orterna. Politikens
              uppgift blir att skapa förutsättningar för det.
            </seg>
            <seg n="d8eb532c">
              Där upplever jag att det finns en samsyn när det gäller diskussioner
              om infrastruktur. Det handlar då om infrastruktur både i form
              av vägar och järnvägar och telekommunikationer, bredband och annat
              som gör det möjligt att verka på de här orterna. Det är det som
              blir politikens uppgift. Men det är mig främmande att vi från
              den nationella nivån ska flytta människor och placera dem i olika
              områden.
            </seg>
            <seg n="f7865f70">
              Det som krävs är att ge möjligheter för det engagemang som finns
              i hela vårt land både hos entreprenörer och hos byautvecklare.
              Det engagemanget måste få komma till uttryck. Då måste vi bryta
              mycket av det här stuprörstänkandet där vi från central nivå ska
              styra verksamheten på den lokala nivån. Vi måste få en bredd och
              en helhetssyn, och den kan vi bara få regionalt och lokalt.
            </seg>
            <seg n="c55310a2">
              För oss i den norra delen av Sverige handlar det mycket om att
              ta vara på de rika naturresurser som finns. Det är positivt nu
              när det gäller malmen. För skogen är det positivt, men det finns
              också utmaningar i form av bristen på råvara. Hur får vi en möjlighet
              att ta vara på skogen och åter lyfta fram produktionsskogens värde?
              Hur kan vi se till att det är ett värde som blir viktigt för jobben
              i norra Sverige, för Sveriges ekonomi och även för klimatet?
            </seg>
            <seg n="4fb500d0">
              Klimatfrågan är en utmaning. Jag är övertygad om att vi inte
              har sett slutet när det gäller oljepriser och höjda bensinpriser.
              Det är en utmaning för oss som är beroende av transporter över
              långa avstånd. Men det är också en möjlighet. Mycket av lösningarna
              på det här finns just inom den gröna sektorn, i de alternativa
              drivmedlen och i att ta vara just på skogens och jordens möjligheter.
            </seg>
            <seg n="57b69aa2">
              Men det här förutsätter också att vi vänder på perspektivet och
              inte börjar från den centrala nivå och ropar på Maud eller regeringen
              så fort det händer någonting. Vi ska ta vara på de möjligheter
              som ges, och vi som är aktiva lokalt och regionalt ska också ta
              det lokala och regionala ansvaret.
            </seg>
          </u>
          <note type="speaker" n="1bc09eb9">
            Anf. 6 PETER HULTQVIST (s):
          </note>
          <u who="peter_hultqvist_c9866b" xml:id="i-54d544132a1892bb-0" n="e0dce36d">
            <seg n="13e60578">
              Herr talman! Vilket Sverige ska vi skapa i framtiden? Är det
              ett land med stora regionala klyftor med starka centralistiska
              tendenser till regioncentrum och storstadsområden? Eller ska mottot
              Hela Sverige ska leva fortfarande ha ett innehåll?
            </seg>
            <seg n="f5494345">
              Egentligen är det detta som interpellationerna handlar om. Det
              är alldeles uppenbart att ministern inte har några bra svar att
              ge i tider när Försäkringskassan, Skatteverket, tullen och Arbetsförmedlingen
              centraliseras under temat ökad effektivitet. Allmänt hållna målsättningar
              och hänvisningar till EU-program och länsanslag som inte direkt
              är någon regionalpolitisk nyhet eller innovation är svaret.
            </seg>
            <seg n="a0c98a69">
              Vi kan också se hur det i myndigheter och verk som en gång utlokaliserades
              finns en tendens till återlokalisering. Kontor, enheter och sammanträden
              förläggs till storstadsregioner i en smygande process som urholkar
              den ursprungliga lokaliseringens innehåll och syfte. Regeringen
              vidtar inga åtgärder.
            </seg>
            <seg n="448d43d0">
              När det gäller statens företag är huvudintresset hur snabbt de
              ska kunnas säljas ut och hur det ska kunna ske till privata intressen.
              Tanken på hur de ska kunna bidra till utveckling och arbete i
              olika delar av Sverige finns inte. Det här är torftigt. Det är
              enbart renodlade ekonomiska kortsiktiga perspektiv som dominerar.
            </seg>
            <seg n="0bf2bbb5">
              Just nu ger regeringen direktiv om att administration inom Banverket
              och Vägverket ska samordnas. Är det ett första steg till sammanslagning
              av de myndigheterna? Så spekuleras det i verksamheten. Men inom
              myndigheterna har man inga bra svar eftersom regeringen är otydlig.
            </seg>
            <seg n="b54b936b">
              Leder det här i sin tur till att hållfastheten i de nuvarande
              lokaliseringen till Borlänge riskerar att undermineras när den
              nya transportinspektionen inrättas?
            </seg>
            <seg n="0c37ca8d">
              Centralistiska processer som hotar tidigare regionalpolitiska
              initiativ startar i ett smygande långsiktigt händelseförlopp enligt
              principen droppen urholkar stenen. Har Maud Olofsson någon relevant
              kommentar på den punkten?
            </seg>
            <seg n="e1a5004c">
              Kommer vi i framtiden med dagens utveckling som grund att kunna
              garantera hela landet en god teknisk utveckling på telekommunikationssidan?
              Kommer de befolkningsmässigt glesare delarna av landet att kunna
              räkna med lika goda förutsättningar som storstäderna? Jag tror
              inte det. Jag upplever nämligen inte att den nuvarande regeringen
              har den politiska viljan när det gäller just telekommunikationerna.
              Man har inte hittat instrumenten för hur det här ska kunna klaras
              ut långsiktigt på ett bra sätt som håller över tid. Har Maud Olofsson
              några reflexioner på den punkten?
            </seg>
            <seg n="586a777a">
              Sverige är ett glesbefolkat, avlångt land. För att upprätthålla
              en fungerande service i hela landet krävs en statsmakt och en
              regering som har mycket uttalade ambitioner och vilja att styra
              på den punkten. Om statens olika verk och myndigheter inte har
              det tydliga uppdraget vem ska i så fall ta ansvar för att servicen
              blir likvärdig i hela landet? Det gäller sådant som post och tele,
              och just nu blir apoteksfrågan synnerligen aktuell. Har regeringen
              funderat över Apotekets utförsäljning i ett regionalpolitiskt
              perspektiv? Det finns stora möjligheter att kommentera det i debatten
              här.
            </seg>
            <seg n="315ec836">
              För mig är det rimligt med ett solidariskt perspektiv där vi
              som bor i regionala centrum och storstäder ska vara med och betala
              för dem som bor i de glesare befolkade delarna av landet. De ska
              ha en godtagbar service.
            </seg>
            <seg n="b70e58e9">
              Stora, medelstora och små orter måste ingå i en helhet tillsammans
              med landsbygden där balanser skapas som ger utvecklingsmöjligheter
              i hela landet. Men nu ökar i stället bensinpriserna utan kompensation
              till glesbygdens befolkning. Trafikförsäkringen stiger i höjden.
              Bensinmackar hotas av nedläggning. Många servicefrågor vacklar.
              Hur är det med den regionalpolitiska strategin, Maud Olofsson?
            </seg>
          </u>
          <note type="speaker" n="c3ffd538">
            Anf. 7 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-1" n="fee67eaa">
            <seg n="14a68ca0">
              Herr talman! Låt mig börja med att säga att det gläder mig mycket
              att Socialdemokraterna nu äntligen har börjat engagera sig i regional
              tillväxtpolitik. Det har vi saknat, inte minst från Centerpartiets
              sida, under de år som vi har suttit i opposition.
            </seg>
            <seg n="d15bf8c9">
              Jag tycker att det är intressant att Socialdemokraterna nu också
              börjar engagera sig i infrastrukturfrågorna. Det ni lämnade efter
              er är ett gigantiskt stort, svart hål i infrastruktursatsningarna.
              Det saknas runt 100 miljarder i skötsel och underhåll och investeringspengar.
              Ni hade tomma femårsplaner där ni lovade guld och gröna skogar
              runt om i hela landet. Men ni lade inte dit pengarna. Det överlämnade
              ni till oss att få ordning och reda i.
            </seg>
            <seg n="d478e5a4">
              Det är intressant att ni nu börjar engagera er för att utlokalisera
              statlig verksamhet, att lägga statliga myndigheter någon annanstans
              eller som man säger: att se om inte statlig verksamhet kan bedrivas
              på andra ställen i landet. Under hela er regeringstid har jag
              kritiserat er för att ni inte klarade av att tänka på något annat
              än centralisering. Men jag måste säga att jag verkligen välkomnar
              den debatten. Är det någonstans som ni behöver nytänkande är det
              på det här området. Ni har ju varit de riktiga centralisterna
              i det sammanhanget. Ni lämnade efter er ett land som var totalt
              kluvet.
            </seg>
            <seg n="4705fe44">
              Nu ser saken annorlunda ut. Jag tycker att det är bra att få
              höra att Ibrahim Baylan säger att det är stor optimism i norra
              Sverige. Norrbotten blomstrar. Ja, det är faktiskt så. Om vi tittar
              på sysselsättningssiffror, arbetslöshetstal och annat kan vi se
              att man ligger på 31 procent i Västernorrland, 37 procent i Jämtland,
              36 procent i Västerbotten och 40 procent i Norrbotten. Det är
              en totalförändring av arbetslöshetssiffrorna i de delar av landet
              som var uträknade för bara några år sedan.
            </seg>
            <seg n="7a798209">
              Företagstillväxten går åt andra hållet. Det blir fler företag,
              46 procent plus i Västernorrland, 52 procent plus Jämtland, 50
              procent plus i Västerbotten och 51 procent plus i Norrbotten.
            </seg>
            <seg n="7691e14f">
              Arbetslösheten går ned, och nyföretagandet och företagandet ökar.
              Det var precis det som den här regeringen gick till val på och
              nu levererar. Ingen är gladare än jag över att det går bra för
              hela Sverige. Går det bra för alla delar av Sverige går det bra
              för Sverige. Det finns ingen motsättning mellan att det går bra
              för Helsingfors, Göteborg och Malmö och att det går bra för norra
              Sverige. Det ger tillsammans en bra och stark tillväxt.
            </seg>
            <seg n="f17387b2">
              Jag tycker att det är intressant att höra att Ibrahim Baylan
              har varit i och besökt Boliden som säger att de behöver bra utbildad
              personal och stark infrastruktur. Det är precis det som är regeringens
              syfte med utbildningspolitiken. Vi vill anpassa yrkes- och lärlingsutbildningen
              så att man får en större träffsäkerhet i de lägre utbildningarna,
              och vi vill också fokusera på kvalitet i utbildningen så att företagen
              kan få den arbetskraft som man efterfrågar.
            </seg>
            <seg n="60194fdf">
              Den andra delen handlar om infrastrukturen. I den förra budgeten
              lade den här regeringen till 1,2 miljarder extra till skötsel
              och underhåll av vägar och järnvägar och extra pengar till enskilda
              vägar. Man kan gå in i Socialdemokraternas budgetmotion och titta
              på vad ni gör. Jo, ni drar ned anslaget till väghållning och statsbidrag
              och lägger de pengarna i storstadsområdena. Ni lägger exakt samma
              summa till investeringar i kollektivtrafik och vägar i Helsingforss
              stad och län. Och ni står här och säger att ni ska satsa på infrastrukturen
              runt om i landet, men ni gör inte det i er egen budget. Ni tar
              pengar från de enskilda vägarna, från cykelbanor och handikappanpassning
              och lägger dem på kollektivtrafik och vägar i Helsingforss län
              och Helsingforss stad. Det är exakt samma siffra.
            </seg>
            <seg n="96f25f96">
              Jag skulle gärna vilja ha en kommentar till det. Ni säger en
              sak och gör någonting helt annat.
            </seg>
          </u>
          <note n="6e5b47c1">
            I detta anförande instämde Gunnar Andrén (fp).
          </note>
          <note type="speaker" n="c32f2fae">
            Anf. 8 JASENKO OMANOVIC (s):
          </note>
          <u who="unknown" xml:id="i-3b3bf73a3d2149a1-1" n="e13c541f">
            <seg n="240aba74">
              Herr talman! Statsrådet räknar upp halva Norrland och säger att
              de var uträknade för några år sedan.
            </seg>
            <seg n="0ff7d274">
              Norrbotten ligger tvåa och Västernorrland fyra i bruttoregionalproduktligan.
              De ligger alltså tvåa och fyra av alla län i Sverige, och de har
              legat där i åratal. De har inte klättrat upp dit sedan i fjol.
              Västernorrland har varit tvåa och Norrbotten fyra, och nu har
              de bytt plats. De har varit där uppe hela tiden.
            </seg>
            <seg n="f39db0ce">
              Nu är man orolig över att man koncentrerar statliga myndigheter
              till stora orter. Glesbygden blir utan statlig service, och inte
              bara service utan statlig närvaro som ger småföretagare kunder
              som är grundstommen i företaget. Det försvinner. Det drar ni undan.
            </seg>
            <seg n="c4f9de71">
              Vi vet redan vad Maud Olofsson och regeringen har gjort för att
              förhindra och bromsa upp nedläggningen inom basindustrin: ingenting.
              Det känner vi till, och det kan basindustrin bekräfta.
            </seg>
            <seg n="f33c606e">
              Det är intressant att det vallöfte som alliansen turnerade med
              inför valet och gav till småföretagare i Norrland var att man
              skulle sänka arbetsgivaravgifterna. Nu har de fått höjda arbetsgivaravgifter.
              En småföretagare betalar i dag 37 000 kronor mer per år i arbetsgivaravgift.
              Det vallöfte som Maud Olofsson och övriga alliansledare gav till
              småföretagare i Norrland var att det skulle bli sänkta, och inte
              höjda, arbetsgivaravgifter.
            </seg>
            <seg n="9d01402e">
              Det är självklart att företagen där uppe behöver kompetent arbetskraft,
              och de behöver utbildning. Ni har dragit ned på det också, bland
              annat på arbetsmarknadsutbildningen som direkt är kopplad till
              det konkreta behovet hos arbetsgivare. Det har ni dragit ned.
            </seg>
            <seg n="29d78fb5">
              Det är också intressant i sammanhanget att näringsministern säger
              det är uträknade län. De här länen har alltså inte haft någon
              egen förmåga att ta sig fram i företagandet över huvud taget.
              Och de har, som sagt, legat tvåa och fyra hela tiden i bruttoregionalproduktligan.
              Frågan är: När tänker vice statsministern ompröva de här besluten
              som gäller centraliseringen av statliga myndigheter? De försvinner
              från glesbygden och försvagar därmed kraftigt den lilla dynamik
              på arbetsmarknaden som finns i glesbygdsområdena.
            </seg>
          </u>
          <note type="speaker" n="55bb8252">
            Anf. 9 IBRAHIM BAYLAN (s):
          </note>
          <u who="ibrahim_baylan_097896" xml:id="i-0da64cbd2717d05a-1" n="3cbaeb2a">
            <seg n="c2ad38f1">
              Herr talman! Ö, d, m, j, u, k, h, e, t. Ödmjukhet stavas så,
              Maud Olofsson. Jag tänkte att det kan vara på tiden att ta upp
              det med Maud Olofsson eftersom hon ibland far ut och tar åt sig
              äran för väldigt mycket som hon över huvud taget inte har haft
              med att göra. Att det går bra i norra Sverige beror inte direkt
              på vad den nuvarande regeringen har gjort eller påstår sig ha
              gjort.
            </seg>
            <seg n="ab476486">
              Det beror på många saker, till exempel på en högkonjunktur i
              resten av världen, på att Sydostasien blomstrar ekonomiskt och
              på en hel del insatser som den förra regeringen gjorde. Jag kan
              vara den första att säga att vi inte har gjort tillräckligt. Man
              kan aldrig känna sig så nöjd att man kan säga att man har gjort
              allting bäst. Vi har ödmjukheten att säga att vi, som förlorade
              valet, har anledning att fundera över detta. Vi kan säkert göra
              saker och ting mycket bättre. Men jag mycket svårt att se att
              Maud Olofsson har gjort sådana insatser för den del av Sverige
              som vi nu pratar om, nämligen den norra regionen.
            </seg>
            <seg n="b9a3cec8">
              Herr talman! Jag upprepar min konkreta fråga till Maud Olofsson
              eftersom det inte kom något svar. Kommer den borgerliga regeringen,
              där Maud Olofsson tydligen sitter på två ministerposter, att bygga
              Norrbotniabanan eller inte? En konkret fråga förtjänar ett konkret
              svar. Kommer den här regeringen att bygga Norrbotniabanan eller
              inte, Maud Olofsson? Det är en fråga som är oerhört viktig i norra
              Sverige, inte minst för företagarna och näringslivet. Den tar
              de upp varenda gång man träffar dem, och de har också skrivit
              otaliga artiklar om detta.
            </seg>
            <seg n="be9f6a1e">
              Herr talman! Sedan har vi detta med infrastrukturen. Det är riktigt
              fräckt av Maud Olofsson att påstå att den socialdemokratiska oppositionen
              har mindre pengar i budgeten för infrastruktur när vi de facto
              har betydligt mer än vad regeringen har. Sedan kanske vi fördelar
              på olika sätt, men den totala kakan till infrastrukturen är betydligt
              större i vår motion än vad den är i regeringens budget.
            </seg>
            <seg n="bae0d116">
              I stället hemfaller Maud Olofsson här, trots två ministerposter,
              åt att försöka leka oppositionen mot en regering som inte längre
              finns. Hon pratar om att det saknas hundratals miljarder i infrastrukturbudgeten.
              Men infrastrukturen finansieras ju varje år ur budgeten. Om den
              nuvarande regeringen inte vill prioritera infrastrukturen utan
              prioriterar skattesänkningar till de allra mest välbärgade i vårt
              samhälle, har man gjort ett val. Då får man också stå för det
              valet, Maud Olofsson, och inte försöka leka opposition mot en
              regering som inte längre finns.
            </seg>
            <seg n="a8130b86">
              Vad grundar Maud Olofsson detta påstående på? Jag skulle vilja
              veta det. Vi har nämligen försökt ta reda på vilka fakta och sakliga
              argument som finns för det som Maud Olofsson påstår, som statsminister
              Fredrik Reinfeldt har påstått och som infrastrukturminister Åsa
              Torstensson då och då också tar fram för att skyla över det faktum
              att man själv ingenting gör.
            </seg>
            <seg n="994c0cf2">
              Vad finns det för faktaunderlag? Jag har försökt att ta reda
              på det, och det visar sig att det inte finns några. Det är ett
              påstående som Maud Olofsson och andra gör för att skyla över det
              faktum att man själv inte gör något.
            </seg>
            <seg n="ec9d8f1e">
              Herr talman! Jag tror att de som tittar på oss i dag, inte minst
              de i Norr- och Västerbotten och de lokala tidningsredaktionerna,
              kanske inte är så intresserade av den här politiska pajkastningen.
              De kanske är mer intresserade av att få svar på den konkreta frågan:
              Kommer den borgerliga regeringen att ha med Norrbotniabanan i
              den infrastrukturproposition man kommer att lägga?
            </seg>
            <seg n="6652ac34">
              Det är den konkreta fråga som jag och många med mig vill ha svar
              på.
            </seg>
          </u>
          <note type="speaker" n="8fde1e01">
            Anf. 10 KRISTINA ZAKRISSON (s):
          </note>
          <u who="kristina_zakrisson_80934a" xml:id="i-af46d76df670d8df-1" n="c5daa442">
            <seg n="5ad75b1e">
              Herr talman! Jag ska börja med att kommentera Stefan Tornberg.
              Ungefär som förra gången vi hade en interpellationsdebatt i ett
              liknande ämne kom han med en massa påståenden om vad vi socialdemokrater
              har sagt. Nu sade Stefan Tornberg till exempel att vi då och då
              frågar efter ett Norrbottenspaket. Det har jag inte hört någon
              av oss fråga efter. Det gjorde jag inte förra gången heller. Det
              var samma sak då.
            </seg>
            <seg n="0241d1fc">
              Stefan Tornberg säger att vi inte ska börja på nationell nivå.
              Vi ska inte ropa på Maud.
            </seg>
            <seg n="f56b3ca6">
              Maud är faktiskt näringsminister och har ansvar för regionalpolitiken
              och jag tycker nog att man borde kunna utkräva något ansvar av
              en näringsminister.
            </seg>
            <seg n="5e4270bf">
              Jag hajar också till när Stefan Tornberg säger: Vi på nationell
              nivå ska inte flytta på människor; det är mig främmande.
            </seg>
            <seg n="e1c51d35">
              Det är tydligen inte Centerpartiet främmande att ha en arbetsmarknadspolitik
              som säger att man från första dagen man blir arbetslös kan tvingas
              flytta från Pajala till Lund. Det är tydligen helt okej för Centerpartiet.
            </seg>
            <seg n="8dba6b20">
              Maud Olofsson säger att hon saknade en regionalpolitik under
              hela förra mandatperioden. Man kan fundera på vilka kraftfulla
              åtgärder hon ville vidta när hon kom till makten.
            </seg>
            <seg n="51711ef8">
              Hon ville tydligen höja arbetsgivaravgiften för de små företagen
              det är vad regeringen har gjort. Jag har svårt att se att det
              var den bästa regionalpolitiken.
            </seg>
            <seg n="72ebd84a">
              Den landsbygdsstrategi som Eskil Erlandsson stolt presenterade
              förra året byggde på det grundarbete som den socialdemokratiska
              regeringen hade gjort och som Ann-Christin Nykvist hade förhandlat
              fram 1 miljard extra till i EU. Inte heller det kan väl alliansregeringen
              åta sig hela äran av.
            </seg>
            <seg n="afc1f31f">
              Maud Olofsson säger också: Ni har lämnat efter er ett kluvet
              land.
            </seg>
            <seg n="102d8a54">
              Vi har ju också lämnat efter oss ett land med mycket god ekonomi.
              Som Ibrahim Baylan var inne på har den här regeringen valt att
              använda de pengarna till att sänka skatter för de redan välbeställda.
              Man skulle tjälsäkra ganska många mil väg för de pengarna. Jag
              tror att det handlar om 5060 miljarder som de rikaste människorna
              i Sverige får dela på. Man skulle till och med kunna bygga en
              järnväg. Jag tror att man också skulle kunna se till att alla
              fick bredband. Man kanske till och med skulle kunna se till att
              gamla människor i Överkalix hade telefon.
            </seg>
            <seg n="9d097866">
              Det finns en hel del kvar att göra. Vi hade sett till att vi
              hade en ekonomi där det gick att använda pengarna till sådant
              som vi tycker är viktigt. Det har säkert ni också gjort. Ni har
              använt pengarna till det som ni tyckte var viktigt; det var att
              sänka skatter.
            </seg>
            <seg n="53e29f54">
              Vi har en helt annan politik. Det är väl därför vi bytte regering
              vid förra valet. Förhoppningsvis, för svenska folkets skull, kommer
              vi att byta regering vid nästa val också.
            </seg>
            <seg n="3e4a1a79">
              Jag vill också säga några ord om statliga företag.
            </seg>
            <seg n="3eb97783">
              För något år sedan hade Centerpartiet två motioner där Maud Olofsson
              är första namnet. Det står det väldigt tydligt: Förutom att andra
              lokaliseringsorter än Helsingfors alltid bör prioriteras för nya
              statliga verksamheter bör en omfattande omlokalisering av befintlig
              statlig verksamhet ske för att förbättra den regionala balansen.
            </seg>
            <seg n="19667646">
              Jag antar att det gäller fortfarande. Det står i två motioner
              efter varandra.
            </seg>
            <seg n="9f49c955">
              Förra veckan lade regeringen fram en proposition där man bildar
              en helt ny myndighet. Den nya myndighetens huvudkontor ska ligga
              i Helsingfors.
            </seg>
            <seg n="644f993f">
              Det som Centern tyckte för något år sedan är antagligen inte
              alls viktigt nu när man sitter i regeringen. Jag hoppas att Centerpartiet
              går tillbaka till sina gamla motioner och läser dem och använder
              en del av det som står i dem, till exempel att alla ska kunna
              garanteras post- och telefoniservice. Om man inte kan garantera
              det föreslår Maud Olofsson i motionen en kompensation. Jag väntar
              med spänning på att det förslaget läggs fram.
            </seg>
          </u>
          <note type="speaker" n="381d5302">
            Anf. 11 STEFAN TORNBERG (c):
          </note>
          <u who="stefan_tornberg_ce5c0c" xml:id="i-9ea55d444ce21675-1" n="b086cf17">
            <seg n="380087f3">
              Herr talman! Jag har inte påstått att Socialdemokraterna vill
              ha ett nytt Norrbottenspaket. Under min tid som norrbottning i
              50 år och politiskt aktiv i Norrbotten i 30 år har jag däremot
              upplevt en hel rad Norrbottenspaket.
            </seg>
            <seg n="f47d3652">
              Hela tiden har vi, som Jasenko Omanovic säger, haft den näst
              högsta bruttoregionalprodukten i Sverige. Trots det har det krävts
              paket och krisuppgörelser fram till förra året. Då hände något.
              Då fick vi en positiv tillväxt trots att vi hela tiden har haft
              en positiv bruttoregionalprodukt. Då tog man vara på rikedomarna.
              Då kom de rikedomar som finns i Norrbotten och norra Sverige till
              uttryck i nya jobb. Huvudorsaken till detta är naturligtvis den
              internationella konjunkturen och den globalisering som jag som
              norrbottning har lärt mig att bejaka. Jag tycker att det är positivt.
              Det som händer i världen är positivt för min del av Sverige. Det
              är positivt för Sverige och det är positivt för Norrbotten att
              det här händer.
            </seg>
            <seg n="bbc9bfba">
              Jag vet också att den här regeringen på ett helt annat sätt än
              tidigare regeringar har vidtagit åtgärder som gör det möjligt
              att ta vara på den utvecklingen. Det avgörande har varit den internationella
              konjunkturen, men regeringen har vidtagit de rätta åtgärderna.
            </seg>
            <seg n="51afe616">
              Utmaningen nu är att se till att ta vara på det positiva som
              händer och se till att vi i hela vårt land kan ha tillgång till
              både statlig, offentlig och kommersiell service och att vi har
              en fungerande infrastruktur. Jag litar betydligt mer på den regering
              som nu sitter trots alla vackra ord från de före detta centralisterna
              som nu pratar om decentralisering.
            </seg>
          </u>
          <note type="speaker" n="856d22f5">
            Anf. 12 PETER HULTQVIST (s):
          </note>
          <u who="peter_hultqvist_c9866b" xml:id="i-54d544132a1892bb-1" n="e0dce36d">
            <seg n="6595db3b">
              Herr talman! Det var den utmärkte Tage G. Peterson som var motor
              när de statliga verken i Sverige utlokaliserades till olika delar
              av landet. Det var han som ställde sig i spetsen, tog politiskt
              initiativ och visade politisk handlingskraft. Det var en stark
              och riktigt genomförd decentraliseringsåtgärd.
            </seg>
            <seg n="bdc9a4c1">
              Ingen kan ta ifrån vare sig honom eller socialdemokratin det
              händelseförloppet.
            </seg>
            <seg n="b84d1f60">
              Nu är det Maud Olofsson som är näringsminister med en högerregering.
              Nu är det hennes ansvar. Vad gör ministern åt den smygande tendensen
              till återlokalisering inom de statliga verken? Kommer ni att slå
              ihop Banverket och Vägverket? Blir det så eller hur blir det?
              Håller utlokaliseringen när det gäller antalet arbetstillfällen
              i Borlänge när den nya transportinspektionen inrättas?
            </seg>
            <seg n="1711ddf8">
              Hur blir det med telekommunikationerna? Jag efterlyser en kommentar
              på den punkten.
            </seg>
            <seg n="9e7c3751">
              Hur är det med apoteksutförsäljningen från ett regionalpolitiskt
              perspektiv?
            </seg>
            <seg n="c427f886">
              Frågan om de statliga företagens och myndigheternas regionala
              ansvar måste åter upp på den politiska dagordningen. Om så inte
              sker kommer många bygder och orter i vårt land att bli utslagna.
              Allt högre krav på vinster i statens företag och i privata företag
              och myndigheternas fortgående effektivisering kommer till sist
              att riskera att leda till befolkningsmässig utarmning.
            </seg>
            <seg n="2dfc7fbe">
              Genom privatiseringar inom den statliga företagssektorn avhänder
              man sig möjligheten att använda dem i olika regionalpolitiska
              syften.
            </seg>
            <seg n="06b16560">
              Ni måste ta de regionalpolitiska frågorna på allvar och prestera
              mer än ord och hänvisningar till sådant som andra redan har banat
              väg för.
            </seg>
            <seg n="6488393e">
              Nedläggningshotet vid sågen i Seskarö är inte bara en angelägenhet
              för människorna på den orten.
            </seg>
            <seg n="59983585">
              Tusen hotade bensinmackar i glesbygden borde beröra oss alla,
              inte minst regeringen. Tänker ni göra något på den punkten?
            </seg>
          </u>
          <note type="speaker" n="7da89682">
            Anf. 13 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-2" n="fee67eaa">
            <seg n="0788acc7">
              Herr talman! Jag måste säga att det är fantastiskt intressant
              att få diskutera infrastruktur med Socialdemokraterna, i synnerhet
              om man går tillbaka och tittar på siffrorna. Det saknas 100 miljarder.
              Ibrahim Baylan sade att det inte finns några fakta. Det är lätt
              att få fram både från Vägverket, Banverket och de myndigheter
              vi har som ansvarar för detta.
            </seg>
            <seg n="c2142a94">
              Socialdemokraterna lovade en mängd projekt hit och dit, men de
              avsatte inga pengar. Det finns stora likheter mellan de femårsplaner
              som fanns i Sovjetunionen och Socialdemokraternas infrastrukturplaner
              stora likheter. Det är det vi nu försöker städa upp. Vi lade i
              den senaste budgeten 1,2 miljarder extra på skötsel och underhåll,
              och i höst återkommer vi med en infrastrukturproposition. Då kommer
              alla, oavsett om det handlar om vägar, järnvägar eller annat,
              att få den sammantagna diskussionen.
            </seg>
            <seg n="ac8f79ba">
              När jag tittar i Socialdemokraternas budgettabell kan jag konstatera
              att ni tar ungefär 1 miljard från väghållning och statsbidrag
              och då ska man veta att där ligger enskilda vägar, handikappanpassning,
              cykelvägar, allt det som är regionalt och flyttar exakt samma
              summa, drygt 1 miljard kronor, till investeringar i kollektivtrafik
              och vägar i Helsingforss stad och Helsingforss län. Det är vad
              ni gör. Jag vill bara ha en förklaring till varför ni gör den
              prioriteringen.
            </seg>
            <seg n="6130e8e0">
              Det kommer att bli en stor utmaning att klara de önskemål om
              infrastruktur som finns runt om i landet, och de är mycket berättigade
              önskemål. Det gäller allt från tunneln i Helsingborg till Norrbotniabanan
              i norra Sverige.
            </seg>
            <seg n="b0ae938c">
              Apropå bredband och utbyggnaden av den vill jag säga att det
              är effekterna av Björn Rosengrens politik vi ser i dag. Han ansåg
              att marknaden kunde klara av att bygga bredband och överlät det
              till marknaden. Det är anledningen till att vi på många ställen
              i gles- och landsbygden inte har bredbandstäckning. Där tänker
              vi städa upp efter er. Och om Ibrahim Baylan blir provocerad av
              att vi är stolta över de resultat vi nått må det vara hänt för
              vi ser att vi gör saker och ting som driver åt rätt håll. Det
              handlar om skötsel och underhåll av vägar och järnvägar samt en
              utbyggnad av bredband så att det finns över hela landet.
            </seg>
            <seg n="25fbb9b5">
              Om vi tittar på resultaten är det kanske en slump att siffrorna
              vänder och blir positiva när vi får en ny regering, och uppriktigt
              sagt tror även jag att konjunkturen spelat roll. Det kan dock
              inte vara en fullständig slump att de höga arbetslöshetstal som
              fanns när Socialdemokraterna ledde landet nu med en ny regering
              lett till minskad arbetslöshet och ökad företagsamhet i regionerna.
            </seg>
            <seg n="76fc57ae">
              Jag kan förstå att ni blir provocerade av det, men det är sanningen,
              och jag tror att den generella satsningen på bättre företagsklimat,
              bättre infrastruktur, bättre service, bättre utbildning och forskning
              samt på att klara arbetskraftsförsörjningen är en bra politik
              för hela landet, både för våra storstäder och för norra Sverige.
            </seg>
            <seg n="ea4061b5">
              Om vi ser på det särskilda regionalpolitiska anslaget kan jag
              konstatera att Socialdemokraterna inte lägger en krona mer i sin
              budget. Jag vill gärna veta varifrån ni tar pengarna för att finansiera
              alla de önskningar ni har. Vilka pengar talar ni om? Ni kan inte
              stå i riksdagen och bara säga en massa saker, för när man sedan
              tittar i tabellerna över era budgetar visar det sig att där inte
              finns några ytterligare pengar.
            </seg>
            <seg n="93a0a4de">
              Det är viktigt att säga att både låginkomsttagare och småföretagare
              är oerhört glada över inkomstskattesänkningarna. 75 procent har
              gått till låg- och medelinkomsttagarna. De generella företagsåtgärderna
              har inneburit att vi fått fler företagare som vågar satsa. Det
              betyder tillräckligt för mig med tanke på det uppdrag jag är satt
              att genomföra, nämligen att minska de sociala och regionala klyftorna.
              Jag är rätt nöjd med att vi kan visa svart på vitt att vi är på
              väg åt rätt håll.
            </seg>
          </u>
          <note type="speaker" n="ac3cf538">
            Anf. 14 JASENKO OMANOVIC (s):
          </note>
          <u who="unknown" xml:id="i-3b3bf73a3d2149a1-2" n="e13c541f">
            <seg n="f083b6bf">
              Herr talman! Det finns en hemsida, www.scb.se, där man kan gå
              in och titta på sysselsättningsökningen. Under perioden oktober
              2005oktober 2006 var sysselsättningsökningen ungefär 152 000 personer.
              Perioden oktober 2006oktober 2007 var sysselsättningsökningen
              83 000 personer. Den har alltså halverats under Maud Olofssons
              tid. Sysselsättningsökningen har halverats under den nuvarande
              regeringens första år trots högkonjunkturen ute i världen och
              trots den draghjälp man får av den. Det blir sämre, men frågan
              framöver är: Hur kan man avhjälpa detta? Det är inte fråga om
              vem som åstadkommit vad och vem som dragit större eller mindre
              nytta av olika åtgärder. I stället är frågan: Vilka åtgärder tänker
              Maud Olofsson vidta?
            </seg>
            <seg n="c8ad509b">
              Jag har väckt en motion som handlar om utlokalisering av statliga
              myndigheter, inte på grund av att man ska tycka synd om Norrland
              utan för att vi i Norrland är lika kapabla som de som bor någon
              annanstans i Sverige att utföra olika arbetsuppgifter. Vi har
              den kapaciteten. Det är bra för Norrland att få en del utlokaliseringar
              för att kunna skapa en kritisk massa när det gäller kompetensen
              på arbetsmarknaden och för att få en dynamik på arbetsmarknaden.
              Det behöver Norrland.
            </seg>
            <seg n="eb0b2c41">
              Staten behöver alltså stötta upp Norrland för att få en bättre
              dynamik på arbetsmarknaden. Om det finns en dynamik på arbetsmarknaden
              samt utbildad arbetskraft vågar företagen också investera. När
              tänker Maud Olofsson jobba i den riktningen?
            </seg>
          </u>
          <note type="speaker" n="f5b242d8">
            Anf. 15 IBRAHIM BAYLAN (s):
          </note>
          <u who="ibrahim_baylan_097896" xml:id="i-0da64cbd2717d05a-2" n="3cbaeb2a">
            <seg n="f6e561ae">
              Herr talman! Maud Olofsson och Centerpartiet gjorde ett relativt
              bra val i vår gemensamma valkrets Västerbotten. Maud Olofsson
              blev dessutom personvald och fick alltså ett stort förtroende
              från väldigt många västerbottningar, drygt 4 000 om jag inte minns
              fel.
            </seg>
            <seg n="9809ee85">
              Inte tror jag att dessa västerbottningar såg framför sig att
              det skulle gödslas pengar över dem som har stora villor i norra
              delen av Helsingfors. Inte heller tror jag att dessa västerbottningar
              såg framför sig att deras skattepengar skulle gå till att subventionera
              städhjälp åt människor som redan har det väl ställt. Det är inga
              småsummor, Maud Olofsson. 75 procent av era skattesänkningar går
              till den tredjedel av befolkningen som redan har det bäst ställt.
            </seg>
            <seg n="47efcc9f">
              Herr talman! Denna regering har försuttit många chanser. Det
              är glädjande att fler människor får jobb, men den stora sysselsättningsökning
              som vi sett kom under vårt sista år vid makten. Det är ett faktum,
              Maud Olofsson. Jag tror att många har svårt att känna igen sig
              i beskrivningen av hur bra den borgerliga regeringen är, för om
              folk känt igen sig i den beskrivningen skulle opinionssiffrorna
              rimligtvis ha sett ut på ett helt annat sätt än de gör.
            </seg>
            <seg n="75684718">
              Nej, herr talman, det finns mycket övrigt att önska. Regeringen
              har på senare tid backat, backat och backat från olika förslag.
              Nu har du chansen, Maud Olofsson, att backa från beslutet att
              ta bort Norrbotniabanan från Banverkets långtidsplanering. Före
              valet var det inga problem att säga att du och Centerpartiet var
              för byggandet av Norrbotniabanan. Nu ställer jag åter frågan,
              som jag ännu inte fått något konkret svar på: Kommer Norrbotniabanan
              att byggas under den nuvarande regeringen eller inte, Maud Olofsson?
              Det är en enkel och konkret fråga som förtjänar ett enkelt och
              konkret svar.
            </seg>
          </u>
          <note type="speaker" n="a30db1bf">
            Anf. 16 KRISTINA ZAKRISSON (s):
          </note>
          <u who="kristina_zakrisson_80934a" xml:id="i-af46d76df670d8df-2" n="c5daa442">
            <seg n="847d7684">
              Herr talman! Jag tror inte att Stefan Tornberg har möjlighet
              till något ytterligare inlägg. Jag var nämligen intresserad av
              att höra vilka åtgärder regeringen vidtagit som varit de rätta.
              Han var väldigt tydlig med att säga att den nuvarande regeringen
              vidtagit rätt åtgärder men valde nogsamt att inte säga vilka de
              var. Jag är fortfarande nyfiken på vilka åtgärder den nuvarande
              regeringen vidtagit som den tidigare regeringen inte vidtog, eller
              vilka åtgärder den nuvarande regeringen tänker vidta, för att
              förbättra regionalpolitiken.
            </seg>
            <seg n="8d5b27f2">
              Jag skulle vilja lyfta fram tullen ytterligare en gång. Skattesänkarpengarna
              hade nog räckt till att ge en liten slant till tullen. Då kanske
              vi hade kunnat ha kvar tullverksamhet även i övre Norrland. Tullens
              verksamhet består ju inte bara av att klarera och serva företag,
              utan de jobbar också mot den ekonomiska brottsligheten. Jag skulle
              ytterligare en gång vilja slå ett slag för att tullen ska få mer
              pengar.
            </seg>
            <seg n="72a41c32">
              Det är intressant att höra Maud Olofsson säga att Björn Rosengren
              överlät bredbandsbyggandet till marknaden och att det är effekterna
              av det vi nu ser. Det låter som om näringsministern tycker att
              det är något negativt. Om det är negativt att marknaden sköter
              för landet viktig verksamhet undrar jag hur man samtidigt kan
              sälja ut Apoteket, Vin &amp; Sprit, SBAB med flera. Jag tycker att
              det rimmar illa när jag hör att allt som den förra regeringen
              gjorde var dåligt, men när denna regering vill göra samma sak
              är det bra. Jag måste nog gå någon pedagogisk kurs för att förstå
              varför marknaden i vissa lägen är bra men inte i andra.
            </seg>
            <seg n="f573c6fd">
              Sedan skulle jag också vilja säga att regeringen rivstartade
              med att sänka skatter för förmögna och försämra villkoren för
              sjuka och arbetslösa. Man hade väldigt bråttom med att komma i
              gång med utförsäljning av statliga företag.
            </seg>
            <seg n="4e3317fc">
              Men när kommer de fantastiska åtgärderna för att förbättra regionalpolitiken?
              Maud Olofsson har stått här och talat om att det är ett kluvet
              land. Nåväl, men fortsätt då att tala om att den förra regeringen
              gjorde allting dåligt, men kom ihåg, som sagt var, att det var
              väldigt god ekonomi. Pengarna hade gått att använda. Vad tänker
              ni göra för att förbättra regionalpolitiken?
            </seg>
          </u>
          <note type="speaker" n="8e758075">
            Anf. 17 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-3" n="fee67eaa">
            <seg n="4c95e12b">
              Herr talman! Det finns en grundläggande sak för en ekonomi. Fler
              i arbete ger fler inkomster. Det gäller i norra Sverige. Det gäller
              i storstäderna. Det gäller överallt i vårt land. Det är därför
              som vi vann valet. Vi lovade nämligen att skapa förutsättningar
              för fler jobb och se till att människor kommer från utanförskap
              till arbete.
            </seg>
            <seg n="06c9e451">
              Nu levererar vi det. Det är 164 000 i minskat utanförskap. 2007
              var det all-time-high när det gäller antalet sysselsatta.
            </seg>
            <seg n="d264e04b">
              Jag tror att ni är jätteledsna över att ni misslyckades, och
              ni är sura över att vi lyckades. Så enkelt är det. Men jag kan
              bara säga: Vi är jätteglada över att fler och fler får jobb. Vi
              är jätteglada över att de åtgärder som vi gick till val på faktiskt
              ger resultat. Och det är ju så att om fler kan arbeta kommer vi
              att få mer pengar till infrastruktur. Vi kommer att få mer pengar
              till vård och skola och omsorg. Vi kommer att ha råd att höja
              pensioner. Vi kommer att ha råd att göra en massa saker. Det är
              så det fungerar. Fler som jobbar innebär fler som får inkomster
              och fler som betalar skatt.
            </seg>
            <seg n="a1a8ac2c">
              Vi har vidtagit en massa företagsåtgärder som gör att företagandet
              ökar också i norra Sverige. Vi har vidtagit en massa åtgärder
              som gör att vi ökar sysselsättningen och minskar utanförskapet
              i norra Sverige. Det är väl jättebra? Jag är glad över det.
            </seg>
            <seg n="c638869a">
              Vi satsar extra resurser, 1,2 miljarder i senaste budgeten, på
              skötsel och underhåll. Vi satsar 130 miljoner på enskilda vägar.
              Det vill ni dra in. Ni vill minska det anslaget. Jag har inte
              fått någon förklaring till varför det är så viktigt att ta från
              just det anslaget och byta det mot att satsa här i Helsingforssregionen.
            </seg>
            <seg n="0c75a796">
              När det gäller Norrbotniabanan återkommer vi i infrastrukturpropositionen,
              för det är där vi kommer att väga alla de här satsningarna mot
              varandra. Det gäller Norrbotniabanan. Det gäller andra satsningar.
            </seg>
            <seg n="3e695523">
              Skattesänkningar, som ni är så kritiska mot, innebär en stor
              fördel för många människor i norra Sverige, eftersom det finns
              många låginkomsttagare. 75 procent av skattesänkningarna har gått
              till dem med låga och normala inkomster. Och många kommuner är
              glada över den ökade sysselsättningen därför att de då också får
              extra intäkter.
            </seg>
            <seg n="1f179923">
              Så grunden är: Det är bara att läsa siffrorna. Det är bara att
              läsa tabellerna. Då ser man att det går bättre för Sverige, och
              de regionala klyftorna minskar. Det är jag mycket glad och stolt
              över, för det var det uppdrag som jag fick från min valkrets.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="ae20da23">
            7 § Svar på interpellationerna 2007/08:425 och 476 om kommersiell
            service på landsbygden
          </note>
          <note type="speaker" n="a4f8a238">
            Anf. 18 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-4" n="fee67eaa">
            <seg n="f77999d1">
              Herr talman! Ann-Kristine Johansson och Carina Adolfsson Elgestam
              har i liknande interpellationer frågat mig om jag är beredd att
              vidta åtgärder för en långsiktig lösning så att drivmedelsstationer
              kommer att finnas tillgängliga på landsbygden i framtiden. Vidare
              har de frågat mig om jag är beredd att, i syfte att finna en långsiktig
              lösning, ta initiativ till överläggningar med bensinbranschens
              aktörer, vilka åtgärder jag är beredd att vidta så att miljövänliga
              alternativ kommer att vara tillgängliga också i glesbygd samt
              vilka åtgärder jag avser att vidta för att också de boende på
              landsbygden ska få god tillgång till kommersiell service.
            </seg>
            <seg n="1a5e3b7c">
              Inledningsvis vill jag poängtera att gles- och landsbygder är
              viktiga framtidsområden eftersom dessa har stora naturresurser,
              ett rikt växt- och djurliv. De har attraktiva natur- och kulturmiljöer,
              och de erbjuder stora möjligheter vad gäller god levnadsmiljö
              för boende och företagande. Ett viktigt mål inom regeringens regionala
              tillväxtpolitik och landsbygdens politik är en god tillgång till
              kommersiell service för kvinnor och män.
            </seg>
            <seg n="6cc46a38">
              Hela Sveriges utvecklingskraft ska tas till vara. Ett nationellt
              strategiskt handlingsprogram för att stärka utvecklingskraften
              på landsbygden utarbetas därför för närvarande inom Regeringskansliet.
              Syftet med strategin är att ta fram och utveckla förslag som tar
              till vara den utvecklingspotential och de resurser som finns på
              den svenska landsbygden. Förhållanden och förutsättningar varierar.
              Målet är dock att alla delar på sitt sätt och utifrån sina förutsättningar
              ska medverka till landets gemensamma tillväxt.
            </seg>
            <seg n="6b47241b">
              Statssekreterarna inom Närings- och Jordbruksdepartementen har
              med anledning av den senaste tidens uppgifter bjudit in berörda
              aktörer och intressenter till ett möte för att diskutera tillgänglighetsproblematiken
              avseende fossila och alternativa drivmedel. Detta möte avses att
              genomföras redan i början av april.
            </seg>
            <seg n="110bb948">
              Den 1 januari 2006 infördes den så kallade pumplagen, vilken
              innebär att bensinstationer ska kunna erbjuda även ett förnybart
              drivmedel. När lagen infördes undantogs stationer med en drivmedelsförsäljning
              under 3 000 kubikmeter per år. Från och med år 2010 kommer stationer
              som säljer under 1 000 kubikmeter per år att undantas. Syftet
              med detta undantag är att undvika att små anläggningar, som oftast
              har begränsade resurser, får alltför omfattande investeringskostnader.
              Många små bensinstationer kommer därför inte att beröras av detta
              krav. Följaktligen kan man inte säga att enbart dessa miljökrav
              ligger bakom nedläggning av små bensinstationer. Det är också
              en konsekvens av en strukturomvandling inom drivmedelsbranschen.
            </seg>
            <seg n="b6cf914a">
              Det är viktigt att komma ihåg att förhållanden och strukturella
              förutsättningar varierar i landet. Målet är att alla delar på
              sitt sätt och utifrån sina förutsättningar ska medverka till hela
              landets ekonomiska tillväxt. Som jag hoppas har framgått av vad
              jag har sagt arbetar regeringen kontinuerligt med att skapa goda
              förutsättningar för detta.
            </seg>
          </u>
          <note type="speaker" n="e96d61d1">
            Anf. 19 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-a9a25a6f41748b99-0" n="b474249e">
            <seg n="701d8466">
              Herr talman! Tack, ministern, för svaret! Inledningsvis vill
              jag säga att jag håller med ministern om den svenska landsbygdens
              potential. Det finns en otrolig livskraft och ett engagemang.
            </seg>
            <seg n="b766588a">
              A och O i det sammanhanget är den statliga och kommersiella servicen.
              Minskar den drabbas också övriga näringslivet och människor som
              bor på landsbygden. Det hänger ihop: bensinstation, lanthandel,
              småföretagare, lantbrukare. Det ger en levande landsbygd, och
              människor stannar kvar.
            </seg>
            <seg n="8ba940d6">
              När det här utarmas är risken stor att många flyttar därifrån.
              Den förra s-regeringen tillsatte den statliga Landsbygdskommittén,
              som hade till uppdrag att ta fram förslag på en nationell landsbygdspolitik.
            </seg>
            <seg n="b16be7ab">
              I december 2006 lades den på ert bord, Maud Olofsson. Redan där
              togs orosmolnen upp i fråga om den kommersiella och statliga servicen.
              Och som jag sade till din kollega Mats Odell för någon vecka sedan:
              Det räcker inte med vackra ord. Den svenska landsbygden är värd
              konkret handling.
            </seg>
            <seg n="c6195f04">
              Nu har ni chansen att visa att det ni har sagt är på allvar och
              att möta det som händer med macknedläggningen, som sveper fram.
            </seg>
            <seg n="41fe75e9">
              Tillgången på drivmedel är extra viktig på landsbygden, där avstånden
              är större, där bilen i praktiken är det enda färdmedel som finns
              att tillgå. Därför är det nödvändigt att regeringen tar sitt ansvar
              för att säkerställa tillgången på drivmedel. Detta är en fråga
              som diskuteras överallt. Jag får många samtal, och det sägs mycket
              i medierna om det här.
            </seg>
            <seg n="f82d818d">
              Risken är också, som jag skriver i interpellationen, att folk
              börjar transportera och förvara drivmedel i olämpliga kärl och
              tvingas åka till en större ort för att handla och tanka. Då är
              risken också att lanthandeln på orten läggs ned.
            </seg>
            <seg n="749fc43f">
              I Värmland finns det ca 40 mackar på landsbygden. Ungefär hälften
              av dem drivs ihop med en lanthandel. Vad händer med dem?
            </seg>
            <seg n="9e0a0840">
              I Norge pågick den här nedläggningsvågen för ett antal år sedan.
              Nu börjar man bygga bensinstationer på nytt genom det engagemang
              som finns bland människor som lever och bor på landsbygden.
            </seg>
            <seg n="25379b8f">
              Det är bra, tycker jag, att ni ska träffa bensinbolagen. Jag
              tycker bara att det är synd att det inte sker på ministernivå.
              Det är statssekreterarna som bjuder in.
            </seg>
            <seg n="9d463bbf">
              Vad anser minister Olofsson är de viktigaste punkterna att lyfta
              fram vid de här samtalen, och vad ämnar du skicka med din statssekreterare?
              Vilka krav kommer regeringen att ställa på bensinbolagen? Vilka
              tankar om långsiktighet finns? Hur kommer försörjningen av miljövänliga
              alternativ på landsbygden att se ut? Och hur ser ni på införande
              av en saneringsfond, liknande det som fanns på 90-talet, som skyddar
              privatpersoner som drabbas?
            </seg>
            <seg n="e871f33e">
              I dag sägs ju avtalen upp av bensinbolagen, vilket innebär att
              mackägarna står ansvariga för saneringen. Det är de som äger utrustningen
              under jord, och så fort en mack blir stängd ska ju kommunen se
              till att sanering genomförs.
            </seg>
            <seg n="6e546483">
              Det här måste lösas för alla privatpersoner som drabbas. Vem
              köper en fastighet där en mack varit belägen om inte saneringen
              har genomförts?
            </seg>
            <seg n="cd4800f6">
              Det är ett antal frågor som hänger ihop med det här. Jag skulle
              vilja fråga ministern vilka frågor som hon tycker är viktigast
              att ta upp när statssekreterarna träffar bensinbolagen.
            </seg>
          </u>
          <note type="speaker" n="110690e4">
            Anf. 20 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-21acd9a786a8a572-0" n="4d956cff">
            <seg n="609f977b">
              Herr talman! Mackdöden är här och Bensinstopp på landsbygden?
              Det kan man läsa i Smålandsposten i dag, på ledarsidan.
            </seg>
            <seg n="5d04964a">
              Jag fortsätter att citera:
            </seg>
            <seg n="a9bed79c">
              Det gäller att tanka innan man kör på den nya motorvägen mellan
              Uppsala och Gävle. Ty sedan Domkyrkan försvunnit i backspegeln
              är det 11 mil till nästa bensinmack.
            </seg>
            <seg n="4a2cb3c2">
              Är det detta som är en del av framtiden i glesbygden?
            </seg>
            <seg n="3ac37e97">
              Efter vad man kan utläsa från svaret av Maud Olofsson känns det
              som att även ministern tycker att det är angeläget med lands-
              och glesbygden och den utveckling och service som behövs för att
              vi ska kunna bo och leva där. Svaret känns positivt. Det tackar
              jag särskilt för.
            </seg>
            <seg n="a44ae430">
              Men det kvarstår ändock vissa frågor som man kan fundera över.
              Med tanke på att trafiken är det största klimathotet det har vi
              väl varit relativt överens om, både här i riksdagen och i ett
              Europaperspektiv känns det lite märkligt. Regeringen stimulerar
              en miljöbilspremie. Det är väl bra att man köper fler bilar som
              går på alternativa drivmedel. Det är jättebra. Men vad hjälper
              det om jag inte har någonstans att tanka? Det känns lite oroväckande.
            </seg>
            <seg n="14c7f3df">
              Precis som det står i svaret från ministern infördes i januari
              2006 den så kallade pumplagen. Man gjorde då ett undantag för
              de små stationerna. Det är jättebra. Och 2010 blir det ett undantag
              för dem som säljer under 1 000 kubikmeter. Men om jag nu har min
              lilla bensinhandel och inte säljer så mycket men de medborgare
              som bor i tätorten, glesbygden, eller i byn helt enkelt har valt
              att köpa en miljövänlig bil med biodrivmedel och man bara har
              bensin alternativt diesel är man inte hjälpt av undantaget. Det
              finns en form av marknad som kommer att styra detta. Det är det
              som är en del av bekymret naturligtvis.
            </seg>
            <seg n="4d1ce2cd">
              Jag tycker att det finns en stor anledning att fundera över vilka
              ekonomiska drivkrafter vi kan använda för att fortsättningsvis
              ha en god service på glesbygden och landsbygden så att man bland
              annat kan tanka sin bil. Det handlar om att det ska finnas flera
              alternativ, bensin, diesel och också alternativa drivmedel.
            </seg>
            <seg n="e025df74">
              Det är precis som Ann-Kristine Johansson sade i sitt inlägg.
              Det här handlar inte bara om små bensinmackar ute i glesbygden.
              Det handlar också om möjligheten att köpa mat och kanske hämta
              sina apoteksvaror. Det handlar om service i en helhet. Därför
              vore det bra utifrån det svar ministern har gett oss här att precisera
              lite mer när vi ska få besked exempelvis om den strategiska plan
              som ska tas fram.
            </seg>
            <seg n="31282d35">
              Det brådskar ju. Det är marknadskrafterna som styr här efter
              vad jag kan förstå, inte minst efter att ha hört oljebolagen uttala
              sig under de senaste dagarna om de frågor som ställs. Som de ser
              det finns det ingen lönsamhet att driva mackar runt om i hela
              Sverige. Man kommer att lägga ned där det är minst lönsamt, och
              man kommer förmodligen inte att ha något helhetsperspektiv.
            </seg>
          </u>
          <note type="speaker" n="2d42bf33">
            Anf. 21 SVEN BERGSTRÖM (c):
          </note>
          <u who="sven_bergstrom_93e816" xml:id="i-73e8d95c7707a6e1-0" n="76157c3a">
            <seg n="d024384c">
              Herr talman! Också jag som flera andra gläder mig åt att vi får
              tillfälle att diskutera de här viktiga frågorna här i kammaren
              och inte minst åt att Socialdemokraterna numera mobiliserar ett
              så stort intresse för de regionalpolitiska frågorna som vi i Centerpartiet
              tidigare har varit ganska ensamma om. Det är utomordentligt bra.
            </seg>
            <seg n="02f5f057">
              Jag var inte med i den tidigare debatten, men jag måste ändå
              be att få replikera på det Peter Hultqvist sade, att det var Thage
              G. Peterson som varit drivande för att lokalisera ut statliga
              verk och myndigheter på den tiden. Det var ju Centerpartiet som
              i många år med stor kraft drev den frågan så hårt att till och
              med den socialdemokratiska regeringen tvingades falla till föga.
            </seg>
            <seg n="05cc17cb">
              Vi stödde mycket kraftfullt den utlokalisering som sedan blev
              av och som har visat sig mycket lyckosam. Vi har nu tunga statliga
              verk ute i landet som visar att de fungerar minst lika bra vare
              sig de är i Karlskrona, Borlänge, Gävle eller någon annanstans.
              Det hoppas jag att vi kan fortsätta med.
            </seg>
            <seg n="86308548">
              Under den förra mandatperioden roade jag mig med att skriva motioner
              tillsammans med en numera framliden socialdemokratisk ledamot,
              Kenth Högström, där vi gemensamt kritiserade att man inte fortsatte
              på vägen att systematiskt försöka bredda lokaliseringsorterna
              för statliga verk och myndigheter. Det blev ju så under 1990-talet
              och 2000-talet med en socialdemokratisk regering att allt automatiskt
              lades i storstadsområdena.
            </seg>
            <seg n="cd71ddee">
              Den här debatten handlar väldigt mycket om allmän samhällelig
              service men också om den kommersiella servicen. Det är bra att
              vi nu får tillfälle att diskutera det man kallar mackdöden. Precis
              som flera andra har sagt här är macken ofta den enda kvarvarande
              kommersiella servicen i de mindre orterna.
            </seg>
            <seg n="9821b727">
              Hemma i mitt område i Hälsingland har vi Nordanstig i norra Hälsingland,
              där vi har Hassela och Ilsbo med just en sådan situation med små
              bensinmackar utan alternativa drivmedel. De är samlingspunkten
              mitt i byn. Skulle de försvinna är det ett väldigt hårt slag för
              de orterna.
            </seg>
            <seg n="dd27ac0d">
              Därför är det utomordentligt bra att Näringsdepartementet nu
              kallar in berörda parter för att ta ett allvarligt samtal och
              också betona deras ansvar. Statoil är ju en jättestor aktör som
              med köp av andra bolag har blivit en dominant aktör. Frågan är
              om man får igenom det här med EU:s konkurrensmyndigheter. I så
              fall når man upp till 45 procent av den svenska bensinmarknaden.
              Då blir det ytterligare en drivkraft att lägga ned ett antal enheter
              för att komma ned i marknadsandel. Även om man inte erkänner det
              från Statoils sida är det nog många av oss som funderar om inte
              också det är en viktig drivkraft i det här.
            </seg>
            <seg n="809e4fff">
              Därför är det jättebra att Näringsdepartementet nu tar det här
              initiativet, kallar in dem och betonar deras ansvar. Norge har
              ett gott rykte när det gäller regionalpolitik eller distriktspolitik
              som det heter på den sidan. Statoil är ju till 80 procent ägt
              av den norska staten, om jag minns rätt. Det kan vara en anledning
              att betona för våra vänner på andra sidan kölen där sitter ju
              centerpartister och socialdemokrater gemensamt i regering att
              det statliga bolaget Statoil faktiskt får visa lite samhällsansvar
              också här i Sverige och inte gå fram som vilka kålsupare som helst.
            </seg>
            <seg n="2b987d49">
              Vi får se var det här landar någonstans. Men det är väldligt
              viktigt att regering och riksdag markerar ansvaret också hos de
              kommersiella aktörerna. Det kan bli som Ann-Kristine var inne
              på att man nu går fram så hårt att det om några år är dags att
              återupprätta den kommersiella servicen. Det är bättre att tänka
              efter före innan man går fram för hårt.
            </seg>
          </u>
          <note type="speaker" n="78f02884">
            Anf. 22 PER SVEDBERG (s):
          </note>
          <u who="per_svedberg_201dc9" xml:id="i-1156bf8ce017b533-0" n="310d710b">
            <seg n="692e0742">
              Herr talman! Näringsministern har naturligtvis mött debatten
              och läst tidningarna. Jag är helt övertygad om att alliansbroder
              Tobé har informerat näringsministern om läget i den ort som Sven
              berörde alldeles nyligen, nämligen Hassela. Det ligger ganska
              nära där jag bor i ett område som är relativt tätbefolkat och
              där det är relativt tätt med företag. Man har till och med en
              ganska stor industri där. Ändå står man inför hotet att macken
              ska försvinna.
            </seg>
            <seg n="04dc5b66">
              För mig känns det som att man plötsligt tar många steg tillbaka.
              Men det är inte de som har tryckt på mest, kan jag tycka. Det
              är inte de företagare som finns där och deras argument som har
              tagit mest på mig, utan det var när en gammal man som heter Sven
              ringde och frågade om det kan vara möjligt att man kan göra så
              här.
            </seg>
            <seg n="1a008057">
              Han beskrev sin situation. Han är pensionär. Han tyckte att han
              inte hade fått så stor höjning av sin pension. Han tyckte att
              bensinpriset hade gått upp alldeles på tok för mycket. Dessutom
              ska jag åka en lång bit nu för att få bränsle så att jag kan besöka
              mina kamrater, sade han.
            </seg>
            <seg n="4d122a2a">
              Egentligen var det det som berörde mig mest. Han började att
              beskriva att oavsett åt vilket håll han ska åka och träffa sina
              kamrater har han först fyra mil innan han får bränsle till bilen
              och det under en begränsad tid.
            </seg>
            <seg n="627d4858">
              Hans situation är ganska lika den i en ort som ligger ungefär
              fem mil därifrån, där föregående talare Sven Bergström har en
              historia, tror jag. Det är en ort som heter Ängebo, där man gick
              in och stöttade så att mackrörelsen kunde vara kvar utifrån ett
              kommunperspektiv. Samma visa där: Man har för långa avstånd, och
              de som drabbas mest är naturligtvis de äldre som inte har möjlighet
              och råd att ta sig runt. Kollektivtrafiken har gått om intet,
              kan man säga, för det är för glest och för få resande. Då blir
              funderingen: Kan ministern vara med och påverka detta?
            </seg>
            <seg n="4a8f63cb">
              I min hembygd har de gamla centerpartisterna alltid pratat om
              vikten av en levande landsbygd där alla har möjlighet att leva.
              Då blir min fundering: Kommer näringsministern att agera kraftfullt
              i den här frågan för att stödja ett liv i en levande landsbygd
              och glesbygd? Som Sven uttryckte det: Om man inte kan besöka sina
              kamrater, hur blir livet då? Då blir man hemma, sittande vid bordet
              och dricker kaffe, och det kanske påverkar andra saker.
            </seg>
            <seg n="144fa9c9">
              En annan sida av det som alliansbroder Tobé pratade om när han
              stod där uppe på macken och diskuterade är alltså hur man ska
              få marknaden att agera på ett sådant sätt. Kommer marknaden att
              ta sitt ansvar för att bevara glesbygden? Nja, tyvärr tror jag
              inte det. Jag tror att marknaden är mer intresserad av vinsten
              och pengarna. Hur ser näringsministern på den frågan? Har du maktmedel?
              Tänker du agera kraftfullt, eller?
            </seg>
          </u>
          <note type="speaker" n="c2c543eb">
            Anf. 23 LENA OLSSON (v):
          </note>
          <u who="lena_olsson_bb92b4" xml:id="i-164782e6b4457774-0" n="792250a0">
            <seg n="942d8492">
              Herr talman! Jag vill också passa på och tacka Ann-Kristine för
              att hon ställde den här interpellationen som är väldigt viktig
              när det gäller drivmedel på landsbygden.
            </seg>
            <seg n="b4216bc9">
              Jag ställde själv en fråga till ministern för en och en halv
              månad om vilka åtgärder hon tänker vidta för att vi ska kunna
              ha en levande landsbygd inte glesbygd som många i den här kammaren
              återkommer till. Speciellt finansmarknadsminister Mats Odell pratade
              i den särskilda debatten hela tiden om glesbygden. Det heter landsbygd!
            </seg>
            <seg n="39049c53">
              Jag fick också till svar att man skulle bjuda in berörda aktörer
              och då också bensinbolagen. Det är väl bra nog. Men jag hörde
              också en radiointervju häromdagen med näringsministern. Där sade
              du så här: Det är klart att också oljebolagen ska vara med och
              ta sitt samhällsansvar. Så sade du, eller hur?
            </seg>
            <seg n="f9cea0dc">
              Det blir lite konstigt för mig. Jag hade en tro på Centerpartiet
              när det kom i regeringsmakt att man faktiskt skulle stå för någonting
              av det man har lovat landsbygdens befolkning. Tre miljoner människor
              har blivit lovade en massa saker som man har tagit tillbaka. Det
              handlar om indragning av försäkringskassor, skattekontor, indragning
              av arbetsmarknadens resurser för komvuxutbildning och arbetsmarknadsutbildningar
              fast många småföretag som ligger på landsbygden skriker efter
              arbetskraft som de inte kan få tag i. Lanthandeln är ett annat
              perfekt exempel man har lagt ned hur många som helst.
            </seg>
            <seg n="e696b14c">
              Resonemanget går ut på att staten ska gå före och visa hur det
              går till att ta ett samhällsansvar. Då undrar jag om det är statens
              samhällsansvar att dra in en himla massa myndigheter och service
              på landsbygden och sedan ställa kravet på oljebolagen att de också
              ska ta ett samhällsansvar. Vari ligger logiken?
            </seg>
            <seg n="695bf295">
              Vi kommer att ha råd, säger näringsministern. Ja, vi har så pass
              mycket pengar nu så vi skulle ha råd till ganska mycket, men den
              här regeringen har valt att först och främst satsa mest på dem
              som har de tjockaste plånböckerna och bor i storstäderna. Det
              är den största satsning ni har gjort. Ni skulle kunna ha satsat
              nu när det kommer så mycket jobb. Det är jättebra och inte alls
              någonting som vi är sura över eller beklagar någonstans på vänsterkanten
              naturligtvis inte, utan det är mycket roligt.
            </seg>
            <seg n="ad605110">
              Men man måste också kunna vara förutseende och se till att det
              finns en service på landsbygden för att de här företagen ska poppa
              upp och kunna utvecklas och att de också har en infrastruktur
              så att de överlever långsiktigt.
            </seg>
            <seg n="c6f2a751">
              Jag vill fråga näringsministern: Hur ska du kunna ställa krav
              på samhällsansvar på oljebolagen när staten inte föregår med gott
              exempel?
            </seg>
          </u>
          <note type="speaker" n="ce5ea280">
            Anf. 24 PETER HULTQVIST (s):
          </note>
          <u who="peter_hultqvist_c9866b" xml:id="i-54d544132a1892bb-2" n="e0dce36d">
            <seg n="71169756">
              Herr talman! Sverige består inte bara av självgående storstadsregioner,
              livskraftiga universitetsorter och växande tätorter med ett gott
              befolkningsunderlag. Sverige har också landsbygd, glesbygd och
              många småorter. För att hålla ihop Sverige måste det finnas ett
              övergripande ansvar också för de glest befolkade delarna av landet
              så att de har tillgång till social, ekonomisk och kulturell service.
              God infrastruktur är nödvändig. Det gäller även försörjning av
              mediciner, bensin och andra saker som är nödvändiga för att det
              vardagliga livet ska fungera.
            </seg>
            <seg n="83a583b7">
              Då kommer vi in på dagens ämne: bensinmackarna. Centern talade
              före valet i en motion om någon sorts servicegaranti som skulle
              garantera likvärdig service i olika delar av landet. Det här har
              vi inte sett mycket av än, men ingår bensinmackarnas framtid i
              den ännu ej infriade servicegarantin, och hur kommer i så fall
              denna servicegaranti att utformas?
            </seg>
            <seg n="289f2e1a">
              Sven Bergström, jag vet inte om du tillhör Stureplanscentern
              eller Gammel-Centern eller vilken modell av centerpartist du är.
              Men vad tänker du göra för att klara macken i Hassela som nu tydligen
              är nedläggningshotad?
            </seg>
            <seg n="99ad568d">
              Du hade också några funderingar kring utlokaliseringen av statliga
              verk. Thage G. gjorde grovjobbet med den socialdemokratiska regering
              som satt då. Ingen kan ta ifrån honom detta. Det var ett hårt
              jobb. Ni pratade han gjorde jobbet. Det är en viss skillnad.
            </seg>
            <seg n="c5348c6a">
              Maud Olofsson och Sven Bergström! Vad gör ni nu åt de tendenser
              till återlokalisering som finns från statliga verk? Varför läggs
              Krisberedskapsmyndigheten i Helsingfors? Förklara det!
            </seg>
          </u>
          <note type="speaker" n="17cd0431">
            Anf. 25 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-5" n="fee67eaa">
            <seg n="945fe9ae">
              Herr talman! Låt mig först säga att för mig är det en självklarhet
              att vi ska ha en bra kommersiell och offentlig service i hela
              Sverige. Om vi ska kunna ta till vara de naturresurser som vi
              pratade om i förra interpellationsdebatten krävs ju att vi både
              har bra infrastruktur och bra service runt om i vårt land. Jag
              förstår den upprördhet som finns runt om i Sverige kring mackdöden
              och den diskussion som nu oljebolagen har.
            </seg>
            <seg n="add68dd4">
              Jag tycker att det är viktigt att säga att även oljebolagen och
              branschen har ett samhällsansvar. Man ska inte så fort det inte
              passar kunna överlämna notan till skattebetalarna. Det är därför
              jag säger som jag gör, nämligen att oljebolagen också måste fundera
              över att de har kunder runt om i hela vårt land. De har kunder
              här, i Norge och på många andra ställen.
            </seg>
            <seg n="856e145f">
              Jag har inbjudit dem för att få höra hur de ser på detta faktum.
              Jag tror nämligen att våra konsumenter är rätt drivna i att vara
              krävande konsumenter. Vi är det när det gäller synen på jämställdhet,
              vi är det när det gäller synen på miljö, vi är det när det gäller
              synen på mänskliga rättigheter och det gäller inte bara i Sverige
              utan även globalt.
            </seg>
            <seg n="256d5d8a">
              Jag tycker att det är viktigt att vi som konsumenter också har
              en diskussion med oljebolagen. Hur ser de på det faktum att mackar
              försvinner i stora delar av vårt land? Det gäller inte bara landsbygden
              utan även en del stora tätorter.
            </seg>
            <seg n="d1e912e5">
              Jag inser att vi inte kommer att hamna i en situation där varje
              mack kommer att vara kvar. Så är det. Men vi måste få en bild
              av hur det ser ut och hur det kommer att se ut i Sverige om alla
              de här planerna realiseras. Det är därför som det är så viktigt
              att man lägger ansvaret på oljebolagen att redovisa hur de ser
              på det, innan vi bara säger: Om ni drar er ur kommer vi att betala
              hela kalaset. De är faktiskt uppmanade att komma till departementet
              och redovisa sina planer. Vad får det för konsekvenser, och vad
              ser de för lösningar på problemet med att den här typen av service
              försvinner?
            </seg>
            <seg n="5eb9b1cd">
              Det är också så att jag vill ha en bild, framför allt från branschen,
              av hur det ser ut med den lagstiftning som handlar om sanering.
              Vi vet att det är många av dessa små mackägare som har bekymmer.
              Så länge macken är i drift fungerar det, men om någon annan ska
              ta över får denne också ta över kostnaden för sanering. Det ligger
              kvar som en del av miljöbalken och den lagstiftning som var. Vi
              måste fundera över om det är rimligt att den som tar över så många
              år senare också ska ta över de totala kostnaderna för sanering
              och hur vi ska hantera det. Men jag antar att jag får en redovisning
              av branschen när det gäller hur de ser på detta.
            </seg>
            <seg n="af215166">
              Jag tycker också att det är viktigt att se på om det finns några
              andra saker som vi kan göra, rent generella åtgärder för att förenkla
              regelverken så att vi också får möjlighet till kombinationslösningar
              så att bolagen kan investera mer framöver. Jag tror att det är
              bra att tänka i de banorna i stället för att hela tiden säga:
              Drar ni er ur går vi in med bidrag. Vi har ett bidrag i dag som
              heter Stöd till kommersiell service och som utnyttjas till den
              här typen av anläggningar. Men genom att det är så kraftfulla
              insatser som man tänker sig att göra tror jag att vi måste fundera
              ytterligare för att göra det enklare.
            </seg>
            <seg n="1d82b8c7">
              Nya drivmedel ser jag som en stor möjlighet. Det visar sig också
              från några exempel runt om i landet. Det är ju landsbygden som
              i mångt och mycket ska försörja oss med nya bränslelösningar,
              och nya bränslen som biogas, etanol och andra kommer att bli en
              konkurrensfördel. Jag tror att det kan bli en stor möjlighet.
              Den diskussionen måste vi också föra med oljebolagen. Hur ser
              ni på att vi nu byter bränslen, har andra sorters bränslen, och
              att det är landsbygden som står för mycket av den produktionen?
            </seg>
          </u>
          <note type="speaker" n="3ac739b3">
            Anf. 26 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-a9a25a6f41748b99-1" n="b474249e">
            <seg n="a9b2d571">
              Herr talman! Jag tycker att det är bra att Maud Olofsson är tydlig
              med att oljebolagen har ett samhällsansvar och att det kommer
              att tas upp rejält på det möte som ni har bjudit in till. Men
              risken är att ni där träffar de stora bolagen och att de kommer
              att prata utifrån sin utgångspunkt. Hur kommer ni att träffa de
              mindre bolagen? Möter du mackägaren i Östmark eller Glava som
              kan lyfta fram saneringsfrågan som de lever med dagligdags?
            </seg>
            <seg n="c2a40f34">
              Det är en ostrukturerad nedläggning som sker runt om i Sverige.
              Det sägs att ungefär 1 000 mackar kommer att läggas ned inom tre
              år. Det sker liksom överallt och hur som helst. I Värmland finns
              ett 40-tal mackar, varav hälften är nedläggningshotade. Jag har
              en lista här som Landsbygdshandelns Främjande har gjort. De har
              gått igenom hur det ser ut med mackarna på landsbygden i Värmland.
              Det är ett antal som har fått sina avtal uppsagda, vilket innebär
              att de kommer att ta över själva eller också lägger de ned, och
              då sitter de där med sitt saneringsansvar. Många är också, som
              jag sade tidigare, kopplade till lanthandeln. Genomförs det här
              som det är tänkt eller som det sägs drabbas landsbygden hårt när
              servicen försvinner.
            </seg>
            <seg n="f72bc5bf">
              Jag tycker att det skulle behövas en kartläggning och en konsekvensanalys
              på kommunnivå av läget i dag och i framtiden. Ge uppdraget till
              en opartisk grupp som tillsammans med länsbygderåden och Landsbygdshandelns
              Främjande genomför detta på kommunnivå! Se över hur en strukturerad
              strategisk nedläggning av bensinmackar på vissa ställen genomförs!
              Jag håller med Maud Olofsson om att det inte kommer att finnas
              bensinmackar kvar på alla platser där de finns i dag. Men hur
              kan vi se till att nedläggningen sker klokt och att servicen blir
              kvar? Det måste tas fram strategiska punkter där samhällsservicen
              på olika sätt blir belägen.
            </seg>
            <seg n="e1fa8809">
              Hur är kontakten med Sveriges Kommuner och Landsting? I slutändan
              är det ju kommunerna som blir ansvariga. SKL måste vara involverat
              i det här arbetet, för man sitter med den frågan i knäet framöver.
            </seg>
            <seg n="4ef5b1b4">
              Hur ser ministern på investeringsstöd till bensinmack och lanthandel
              på landsbygden liknande det som ges till lanthandeln genom länsstyrelserna?
              Jag tror att det behövs mer pengar till länsstyrelserna för att
              de ska kunna stötta dem som har bensinmack och lanthandel tillsammans.
            </seg>
            <seg n="bd36a6a6">
              Möjligtvis behövs det statligt stöd till etanolpumpar på landsbygden
              för att det ska finnas miljövänliga alternativ. Det måste vara
              så, som flera har pekat på, att även om man bor på landsbygden
              ska man kunna köra miljövänligt. Man ska kunna ha en etanolbil
              eller en flexifuelbil och kunna tanka i närheten.
            </seg>
            <seg n="7b313a36">
              Hur ser ministern på det som sker i Norge? Man kanske ska lyfta
              fram frågan i Nordiska rådet och se hur man kan lära av Norge
              och hur man tillsammans inom Nordiska rådet ska kunna utveckla
              bensinbolagens ansvar, inte minst Statoil som finns i Norge.
            </seg>
            <seg n="dcf046a5">
              Det krävs politisk vilja för att ta tag i de orosmoln som finns
              och alla idéer om hur man ska lösa problemen som egentligen också
              finns runt om. Jag tror att det är i maj som det kommer att vara
              ett stort seminarium i Värmland om just bensinbolagen och det
              nedläggningshot som finns. Jag hoppas att det är många som åker
              och lyssnar på det och möter inte minst länsbygderåden runt om
              i Sverige. De sitter med den här frågan och vet hur det ser ut
              ute på landsbygden.
            </seg>
            <seg n="f73313c8">
              Jag skulle vilja höra lite från ministern hur hon ser på konsekvensanalys
              och kartläggning på landsbygden och inte minst om det finns möjlighet
              att ge de här investeringsstöden till hjälp.
            </seg>
          </u>
          <note type="speaker" n="0a46d8f0">
            Anf. 27 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-21acd9a786a8a572-1" n="4d956cff">
            <seg n="2f409e8b">
              Herr talman! Det är roligt att det är många i riksdagen som känner
              ett engagemang i den här frågan såväl för dem som bor i landsbygd
              som i glesbygd. När man använder orden landsbygd kontra glesbygd
              tror jag att det i mycket handlar om hur man identifierar sig
              själv utifrån var man bor. Därför tror jag att det är viktigt
              att man använder båda orden. Jag hoppas, herr talman, att vi vidare
              i debatten pratar mer om förutsättningarna för lands- och glesbygd
              och kanske mindre om det som berördes av ledamöter som var uppe
              i den tidigare debatten, därför att det här är en oerhört viktig
              fråga, vilket alla talare har pekat på.
            </seg>
            <seg n="074d0c86">
              Det som jag tror är viktigt att fundera över, och det är det
              jag tror skiljer ministern och även Sven Bergström i hans inlägg
              tidigare från oss socialdemokrater, är att både Centern och vi
              tycker att landsbygden och glesbygden är viktig och att alla ska
              ha en möjlighet att bo och leva där med en god service. Frågan
              är hur vi når det målet. Jag tror att det är där den stora skillnaden
              är.
            </seg>
            <seg n="46077d7d">
              Jag känner lite grann att det är viktigt och bra att ministern
              ska föra samtal med oljebolagen och även framföra till dem: Var
              med! Hallå! Ta samhällsansvar!
            </seg>
            <seg n="ff807828">
              Jag har hitintills inte under den tid jag har varit aktiv politiker
              mött speciellt många företag, framför allt inte av den storlek
              som oljebolagen har, som har tagit samhällsansvar, inte på det
              sättet. De ser ju situationen utifrån marknaden och marknadsekonomin.
              Det tycker inte jag i sig är konstigt. Det är väl just därför
              som vi tycker att det är viktigt att titta närmare på hur samhället
              tillsammans med företag kan stötta med ekonomiska drivkrafter
              för att samhället ska fungera. Det är där skiljelinjen går, som
              jag uppfattar det.
            </seg>
            <seg n="b2288f04">
              Det ska bli intressant att se vad oljebolagen kommer att redovisa
              som att de tänker ta samhällsansvar. Jag blir inte förvånad om
              de kommer att säga att de inte kommer att ta det. Jag tycker att
              man lite grann kan se det med tanke på den stora förändring vi
              har sett i samhället vad gäller nedläggningar av små butiker och
              lanthandlar runt om i hela Sverige. Inte har väl Ica och KF, för
              att ta ett par exempel, tagit speciellt mycket samhällsansvar
              vad gäller tillgänglighet, att människor ska ha nära till att
              kunna köpa sin mat, sin mjölk och så vidare? Jag tror inte riktigt
              på den modellen.
            </seg>
            <seg n="c240fc36">
              Sedan är det något annat som förvånar mig lite grann. Näringsministern
              kanske kan konkretisera den fråga som handlar om sanering som
              ska ske i framtiden. Det är naturligtvis också en fråga. Uppfattade
              jag rätt när ministern sade att man ska se över vem som har ansvaret
              för saneringen? Det betyder att vi ska göra förändringar i miljöbalken
              och gå ifrån att förorenaren, den som smutsar ned, ska göra rent
              efter sig. Det är ett stort steg att ta, även när det gäller bensinmackar.
              Det är bra om vi får ett förtydligande om det.
            </seg>
            <seg n="dff42792">
              Med tanke på att regeringen för en politik för att stärka företagandet,
              på vilket sätt och när det fick jag inte svar på kommer ministern
              att presentera ett förslag om service i glesbygden och det stora
              hotet i närtid med mackdöden?
            </seg>
          </u>
          <note type="speaker" n="93b0a741">
            Anf. 28 SVEN BERGSTRÖM (c):
          </note>
          <u who="sven_bergstrom_93e816" xml:id="i-73e8d95c7707a6e1-1" n="76157c3a">
            <seg n="ee410faf">
              Herr talman! Debatten rör ett brett spektrum, allt från samhällelig
              service i stort till utlokalisering av statliga myndigheter. Låt
              mig då återigen vända mig till Peter Hultqvist eftersom han återkom
              till denna fråga. Han säger att det var ett hårt jobb för Thage
              G. Det kan inte ha varit lätt att få igenom det i den partigruppen.
              Men tack vare ett starkt stöd, inte minst från Centerpartiet,
              lyckades det. Dessvärre blev det en engångssatsning under 70-talet.
              Trots detta har vi från riksdag och regering gång på gång understrukit
              att när det etableras nya verk och myndigheter och vid omlokalisering
              ska det ske en prövning av att lägga dem utanför storstadsområdena.
              Där har man skändligen misslyckats. Det påtalade jag tillsammans
              med Kenth Högström i ett par motioner under förra mandatperioden,
              och jag kommer att fortsätta att göra det.
            </seg>
            <seg n="6880ddae">
              Jag är glad att dagens församling har högre förväntningar att
              den här regeringen ska lyckas bättre än vad den tidigare regeringen
              gjorde när det gäller att upprätthålla både samhällelig och kommersiell
              service. Vi ska sätta press på Statoil och bensinbolagen att ta
              sitt samhällsansvar. Det har kommit fram en hel del bra idéer,
              även från vänstersidan, när det gäller saneringsfond för att komma
              runt det som bensinbolagen gömmer sig bakom, att man måste vara
              beredd att sanera. Man vill göra det när man har kvar sitt ägaransvar.
              Går det att hitta en modell med en framförhandlad lösning där
              man kan vara kvar och gemensamt ta det eventuella saneringsansvaret
              kanske det går att behålla servicepunkterna på många ställen runt
              om i Sverige där det är skört i dag. Om en viktig samhällsfunktion
              försvinner kan mycket ryckas undan.
            </seg>
            <seg n="fd117c6a">
              På åtminstone en punkt instämmer jag i Lena Olssons inlägg. Vi
              ska låta bli att kalla allt utanför Stureplan för glesbygd för
              att citera Peter Hultqvist. Hela Sverige är inte en glesbygd.
              Det finns storstadsområden, landsortsområden, landsbygd och en
              liten del som är glesbygd. Generalisera för guds skull inte och
              döm ut allt som något slags glesbygd.
            </seg>
            <seg n="aa462659">
              Jag gläder mig än en gång åt att departementet kallar in berörda
              parter till diskussioner för att försöka komma någonstans i frågan.
            </seg>
          </u>
          <note type="speaker" n="1ac3fe92">
            Anf. 29 PER SVEDBERG (s):
          </note>
          <u who="per_svedberg_201dc9" xml:id="i-1156bf8ce017b533-1" n="310d710b">
            <seg n="31c27f04">
              Herr talman! Jag tänker återgå till den demografiska kullerbyttan.
              Vi pratar mycket om ansvarsdelarna, men samhällskroppen består
              i glesbygd och på landsbygd huvudsakligen av äldre människor.
              Deras situation kan bli fullständigt uppochnedvänd om de inte
              har tillgång till service. Jag vill återigen peka på hur viktigt
              det är för dagens och morgondagens pensionärer, som på många sätt
              lever ett rikt liv i dessa områden. De kan hamna i ett torftigt
              liv på grund av att det inte finns möjlighet att ta del av den
              samhällsservice som normalsvensken får ta del av.
            </seg>
            <seg n="5ca4847b">
              Jag är otroligt glad över att Sven Bergström också är med i processen.
              Jag tror att vi kan förena oss i den kampen. Jag hörde någon teaterviska
              i bänken att det finns ytterligare en mack i ett närområde som
              kommer att försvinna. Det kommer förmodligen att rulla på och
              rulla på. Någonstans kan näringsministern säga att enough is enough
              . Vi får kanske lösa dessa problem på ett annat sätt. Vi kan inte
              släppa allt detta till marknadskrafterna utan att vi måste vara
              med och styra.
            </seg>
            <seg n="f583e2e2">
              I glesbygd och på landsbygd betalar man ofta ett lite högre bränslepris.
              Det är det pris vi betalar för att bo där. För mig spelar det
              ingen roll om macken försvinner eftersom jag åker kors och tvärs
              ändå. Men grannen Arvid kommer inte så långt, och då blir han
              sittande hemma. Var kraftfull, näringsministern!
            </seg>
          </u>
          <note type="speaker" n="87b5b92e">
            Anf. 30 LENA OLSSON (v):
          </note>
          <u who="lena_olsson_bb92b4" xml:id="i-164782e6b4457774-1" n="792250a0">
            <seg n="d03fa4a9">
              Herr talman! Ministern pratar gott om landsbygden. Det är positivt.
              Det gör vi också inom Vänsterpartiet. Jag tror inte att det är
              bara två partier utan i så fall är vi minst tre partier som är
              intresserade av landsbygdsfrågor.
            </seg>
            <seg n="1b66b5ee">
              Ministern pratar om utvecklingen av biobränslen och vilken potential
              det är för landsbygden att skapa arbeten och framtidstro. Det
              är positivt.
            </seg>
            <seg n="ccb2eb79">
              Men det blir lite knepigt när det gäller den statliga servicen.
              Går det att få svar på följande: Om man tänker positivt på landsbygden
              som en utvecklingskraft den är en kraft att räkna med varför drar
              man undan statlig service som är så nödvändig för oss som bor
              där? Varför stänger man bensinpumparna? Vi har inte den kollektivtrafik
              vi borde ha som kompensation.
            </seg>
            <seg n="9b456d2e">
              I Limedsforsen, Malung-Sälens kommun, finns en liten lanthandel
              med en pump. Den ska läggas ned. I Malungsfors finns också en
              liten lanthandel som bedrivs kooperativt. Där finns en pump som
              också är nedläggningshotad.
            </seg>
            <seg n="0f42c707">
              Vi måste tänka stort när vi tänker på utvecklingen av landsbygden.
              Ett exempel är när man gör neddragningar på Försäkringskassan.
              Stanna upp och inför ett moratorium i stället för att dra på.
              Stopp ett tag! Nu ska vi tänka efter: Vad får det här för konsekvenser?
            </seg>
            <seg n="85bb8ec4">
              Man måste tänka långsiktigt i dessa frågor om man menar allvar
              med vad man säger vilket jag verkligen hoppas. Det är roligt att
              så många har deltagit i debatten i dag. Vi kommer att jaga er
              med blåslampa. Vi kommer att nagelfara alla beslut och ställa
              dem i relation till vad de ger för konsekvenser för landsbygden.
              Landsbygdskommittén har lagt fram ett jättebra förslag.
            </seg>
          </u>
          <note type="speaker" n="f9c003e9">
            Anf. 31 PETER HULTQVIST (s):
          </note>
          <u who="peter_hultqvist_c9866b" xml:id="i-54d544132a1892bb-3" n="e0dce36d">
            <seg n="0da125f2">
              Herr talman! Jag vänder mig först till Sven Bergström. Jag funderar
              över om han över huvud taget är med i matchen i dag.
            </seg>
            <seg n="93bc7e1e">
              Jobbet med utlokalisering handlar inte om någon partigrupp utan
              det handlar om hanteringen av en utlokalisering. Det är fråga
              om flytt av människor, flytt av kompetens, nya lokaler, nya bostäder,
              kommunkontakter, regionala kontakter hela uppbyggnadsarbetet.
              Det är det som är jobbet, Sven Bergström. Verkligheten är bredare
              än det som sker i riksdagen. I vårt parti är vi fullständigt eniga
              om det.
            </seg>
            <seg n="caa272ce">
              Vad gör ni åt tendenserna till återlokalisering? Jag har frågat
              gång på gång i dag, och jag har inte fått något svar. Varför hamnade
              Krisberedskapsmyndigheten i Helsingfors när man slog ihop Styrelsen
              för psykologiskt försvar och Räddningsverket? Det är en intressant
              fråga som Maud Olofsson kanske kan kommentera.
            </seg>
            <seg n="6c7607d2">
              Jag tycker att hela diskussionen om oljebolagen är intressant
              att ta del av. Man ska nu ha möte med oljebolagen, och samhällsansvaret
              ska utkrävas. Är det här ord med tyngd i? Är det här någonting
              som innebär mer än det som sägs i den här lokalen?
            </seg>
            <seg n="f1378656">
              Jag har förhandlat med oljebolag vid ett otal tillfällen i mitt
              liv. Det har handlat om mackars förläggning, mackars drift och
              planärenden. Jag törs möjligen delge en erfarenhet. Det finns
              ett kriterium som är väldigt viktigt, och kan ni gissa vad det
              är? Jo, det är vinsten, maximal vinst och utdelning på pengarna,
              ingenting annat. Den som tror något annat är kanske i en annan
              värld och kan möjligen fråga sig: Är jag med i matchen?
            </seg>
            <seg n="1a29fc3f">
              Jag önskar ministern lycka till i de här samtalen. Jag hoppas
              att ni kan bevisa att jag har fel i min bedömning. Men tro inte
              att det är så enkelt att bara ha ett möte med oljebolagen och
              att ni sedan har hittat det nya samhällsansvaret. Glöm inte den
              servicegaranti som Centern pratade om före valet och i riksdagsmotioner:
              Omfattar den bensinmackar?
            </seg>
          </u>
          <note type="speaker" n="079115d0">
            Anf. 32 PER ÅSLING (c):
          </note>
          <u who="per_asling_eef4de" xml:id="i-d198e2ffdaa3fe38-0" n="ea6c2060">
            <seg n="dcfd2371">
              Herr talman! Låt mig börja med att göra en varudeklaration: Jag
              tillhör Krokomcentern. Det kan vara på sin plats, med tanke på
              diskussionen här tidigare.
            </seg>
            <seg n="70569a1c">
              Av den diskussion som har varit kan man nästan dra slutsatsen
              att förändringen av servicen på landsbygden är någonting som har
              fortgått det senaste året. Det är ändå en realitet för oss som
              bor på landsbygden under kanske 50 år att servicen har förändrats.
            </seg>
            <seg n="ab607156">
              Jag hade nöjet att vara med på ett möte i Trångsvikens bygdegård
              för två veckor sedan. Där var ett sextiotal landsbygdsentusiaster
              samlade, och där diskuterades hur vi skulle kunna jobba på den
              jämtländska landsbygden för att ta vara på de möjligheter som
              finns och stärka servicen.
            </seg>
            <seg n="8727de40">
              Det gjordes också en prioriteringslista vid mötet, och det som
              mötesdeltagarna satte främst var sanering av marken vid bensinstationer
              som punkt 1, att samla, samordna och utöka service i byar som
              punkt 2 och att satsa på lokalt producerad biogas och andra förnybara
              bränslen som punkt 3.
            </seg>
            <seg n="5591e924">
              Det är klart att tillgången på bränsle och livsmedel är avgörande
              för landsbygdens utveckling, och därför måste vi skapa möjligheter
              för lokalt anpassade småskaliga lösningar. Jag tror att man kan
              säga att det gäller att lyfta ut saneringsansvaret från enskilda
              mackägare till en gemensam saneringsorganisation. Jag menar att
              ansvaret vilar tungt på oljebolagen, och de måste medverka till
              att hitta en sådan här lösning.
            </seg>
            <seg n="229c9338">
              Jag tycker att det var bra att Maud Olofsson i helgen deklarerade
              sin syn på oljebolagens ansvar. Jag ser också att det nu växer
              fram nya mönster. De stora oljebolagen lämnar landsbygden, och
              jag ser nya aktörer som kommer fram. I min region, Jämtland och
              Västernorrland, ser vi att flera nya oljebolag kommer. Det är
              små oljebolag som ser affärsmöjligheter i den nyuppkomna situationen,
              och de små bolagen bygger nya tankställen och står för bränsleleveranser.
            </seg>
            <seg n="fda7cd49">
              Jag kunde i Östersunds-Posten i dag läsa en artikel om Bruksvallarna,
              där fyra företagare som äger nuvarande mack investerar 12 miljoner
              för att samordna servicefunktioner och på så sätt nå maximala
              effekter.
            </seg>
            <seg n="09430298">
              Jag tycker att det är bra, herr talman, att regeringen har kallat
              oljebolagen till en sittning den 11 april för att diskutera bränsleförsörjning
              på landsbygden. Till det mötet vill jag göra ett medskick. Må
              vara att jag blir operativ, men jag tycker att det är viktigt
              att göra medskicket.
            </seg>
            <seg n="0fa471fd">
              Flytta saneringsansvaret, som i dag ligger på enskilda företagare,
              till ett gemensamt saneringsorgan! Satsa på ett system för att
              fondera pengar! Min poäng är: Lyft saneringsansvaret från enskilda
              mackägare, för då skapas förutsättningar för nya servicelösningar!
            </seg>
          </u>
          <note type="speaker" n="969e9dba">
            Anf. 33 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-6" n="fee67eaa">
            <seg n="0167888a">
              Herr talman! Jag kan intyga att neddragningar och centralisering
              av statlig service har pågått länge. Jag bor själv på landsbygden
              och har sett hur service försvunnit allteftersom. 3 000 jobb försvann
              i Norrlands inland under den förra, socialdemokratiska regeringstiden.
              Det är ingenting nytt.
            </seg>
            <seg n="9dd50340">
              Det som är nytt är att den här regeringen försöker hitta andra
              lösningar. Statsrådet Mats Odell, som sitter här, är ansvarig
              för det arbete som pågår inom regeringen för att försöka hitta
              nya samordnade servicelösningar mellan de statliga myndigheterna
              men också tillsammans med andra.
            </seg>
            <seg n="b0831dfe">
              Det här är ett sätt att arbeta på som vi har tagit från inte
              minst landsbygdsrörelsen, som har jobbat med den här typen av
              lösningar under lång tid. Vi har lärt oss av det och använder
              det nu aktivt i vårt arbete i regeringen.
            </seg>
            <seg n="a0a2f3fd">
              Det råder inte någon oenighet om att det uppstår stora problem
              om mackdöden blir verklighet. Jag tror att vi är helt överens
              om det. Jag får också väldigt mycket signaler och samtal från
              människor runt om i hela landet om problematiken kring det.
            </seg>
            <seg n="f3fcc5bb">
              Det är sociala bekymmer med det, men det är också miljöproblem
              och tillväxtproblem. Det som jag tycker är viktigt att lyfta fram
              i det här sammanhanget gentemot oljebolagen är att det är ett
              mycket sammansatt problem. Och det är inte bara politikerna som
              ska ta ansvar för detta. Vi som företagare, som politiker och
              som medborgare har alla ansvar för att samhället fungerar, och
              där ingår också de privata företagen. Jag tycker att det är viktigt
              att det också finns ett konsumenttryck i det här sammanhanget,
              så att vi inte hela tiden landar i att så fort man drar sig undan
              ska skattebetalarna gå in och betala för det som blir nästa lösning.
            </seg>
            <seg n="e3663434">
              Vi har bjudit in ett brett spektrum av organ för att diskutera.
              Det är Föreningen Landsbygdshandelns Främjande, Glesbygdsverket,
              Hela Sverige ska leva, Jordbruksverket, Konsumentverket, några
              länsbygderåd, länsstyrelser, Räddningsverket, Svensk Bensinhandel,
              Svenska Petroleuminstitutet och Sveriges Kommuner och Landsting.
              Det är alltså en rätt bred grupp, just därför att vi vill ha olika
              perspektiv. Jag tycker att det är viktigt att säga det.
            </seg>
            <seg n="60610d94">
              Jag vill ha en redovisning från oljebolagen av hur de tror att
              kartan kommer att se ut om detta genomförs. Jag har all respekt
              för att vi måste se den lokala nivåns effekter, men jag vill ha
              en nationell aspekt på detta och se hur kartan kommer att se ut.
              Det är faktiskt oljebolagens sak att redovisa det för mig.
            </seg>
            <seg n="9f4ca29d">
              Jag tror att vi måste, precis som man sade i Trångsviken, hitta
              nya servicelösningar. Vi har utvecklat en del på den statliga
              servicen och när det gäller det här, men ska vi få en väl fungerande
              service i hela Sverige handlar det om både offentlig och privat
              verksamhet som måste samverka. Den statliga, den regionala och
              den lokala nivån måste samverka, och vi måste hitta möjligheter
              för parterna att hitta bra lösningar utifrån medborgarperspektivet,
              utifrån det medborgarperspektiv som finns i byarna, i de små orterna
              och så vidare. Där man har gjort samordnade servicelösningar har
              man oftast fått en bra service till en lägre kostnad. Jag tycker
              att det finns anledning att lära en hel del av de projekt som
              har pågått runt om i landet.
            </seg>
            <seg n="300803fd">
              Jag vill också säga att jag tycker att saneringsfrågorna är ett
              problem. Det är miljöbalken som ställer kraven, men det vi kan
              konstatera är att ansvarsfördelningen är något oklar. Det måste
              vi klara ut, och då får vi se: Vad är lösningen på det? Annars
              kan vi hamna i ett läge där enskilda små bensinhandlare får orimligt
              stora kostnader för att sanera olika bensinmackar. Jag har inget
              svar på det i dag, utan där förväntar jag mig att branschorganisationen
              kommer med en del idéer och tankar om hur vi kan titta på detta.
            </seg>
            <seg n="a7422bc2">
              Till sist ska jag bara säga att jag tycker att det är väldigt
              bra att man i Trångsviken är framsynt i sin dagordning också när
              det gäller nya bränslen. Jag tror faktiskt att det kommer att
              växa fram lite olika bolag utifrån förnybara bränslen som kan
              ha en annan infrastruktur. Möjligen ser vi ett skifte här på landsbygden,
              där vi går från oljeberoende till förnybara bränslen också när
              det gäller servicen.
            </seg>
          </u>
          <note type="speaker" n="ea013816">
            Anf. 34 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-a9a25a6f41748b99-2" n="b474249e">
            <seg n="47231cb8">
              Herr talman! Det är viktigt, precis som Maud Olofsson säger,
              att marknaden tar samhällsansvaret. Tryck på det när du träffar
              oljebolagen och hälsa från Sveriges riksdag att vi har debatterat
              det här och tycker så här!
            </seg>
            <seg n="18934b05">
              Du vill också ha en nationell aspekt på vad som händer och sker
              med nedläggningar och sådant. Men det behövs också, som jag pekade
              på förut, kartläggning och konsekvensanalys på kommunnivå. Precis
              så har man gjort hemma i Värmland, där man har en genomgång av
              alla bensinmackar. Det är 43 stycken, 3 stängda, 11 uppsagda och
              9 vita mackar. När man har en sådan analys kan man gå vidare och
              fundera på hur det kommer att se ut och vilka som behöver samhällets
              stöd.
            </seg>
            <seg n="8a9f0ba3">
              Det är bra att vi har diskuterat och debatterat landsbygdens
              förutsättningar i flera timmar nu. Jag satt och lyssnade på den
              förra debatten också. Det är roligt att så många deltar i diskussionen
              och att dessa frågor tas upp i Sveriges riksdag. Det visar att
              vi tar detta på stort allvar och att vi vill vidta åtgärder.
            </seg>
            <seg n="28a36438">
              Det är viktigt med långsiktiga lösningar och att regeringen tar
              sitt ansvar och ser till att drivmedel ska vara tillgängliga på
              landsbygden och att folk ska kunna bo och leva i hela landet.
              Ska marknaden styra kommer landsbygden inte att vara vinnare.
              Det ser vi just nu på bensinbolagens agerande, där vinsten är
              drivkraften.
            </seg>
            <seg n="1fa0a03f">
              Saneringsansvaret ligger i dag på mackägaren, och det är privatpersoner
              som drabbas. Vi måste lösa detta genom samhällets ansvar och se
              till att man kan bilda en fond tillsammans med bensinbolagen.
            </seg>
            <seg n="86cbcbfd">
              Avslutningsvis: Ta tag i konsekvensanalys och kartläggning! Se
              till att det finns ett investeringsstöd för bensinmackar på landsbygden!
              Inrätta en saneringsfond för att hjälpa alla mackägare! Uppmuntra
              smarta servicelösningar med samordnad service!
            </seg>
            <seg n="0bbab4db">
              Det finns många idéer och tankar om lösningar. Det handlar, Maud
              Olofsson, om politisk vilja. Vi är många som noga kommer att följa
              vad som händer.
            </seg>
            <seg n="6919b315">
              Tack för den här debatten!
            </seg>
          </u>
          <note type="speaker" n="e0fb772c">
            Anf. 35 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-21acd9a786a8a572-2" n="4d956cff">
            <seg n="b516db91">
              Herr talman! Hela den här debatten handlar om att se gles- och
              landsbygden utifrån livsvillkoren där. Det tror jag är viktigt
              att vi tar med oss.
            </seg>
            <seg n="b069e70e">
              Det är jättebra, precis som Per Åsling och ministern var inne
              på, om man på landsbygden exempelvis utifrån närproducerat kan
              komma i gång med ytterligare förnybara bränslen. Då får det inte
              handla om att man måste åka in till staden för att kunna tanka
              sin bil. Då måste det finnas möjlighet att göra det i det närområde
              man lever. Det är ju själva kärnfrågan i den här debatten. Därför
              är det jätteviktigt med en konsekvensanalys utifrån hur det ser
              ut i regionen.
            </seg>
            <seg n="cece4ec5">
              Vi har i dag arbetsmarknadsregioner. I vår vardag påverkas vi
              av det utifrån de rörelsemönster vi har. Det gäller hur man tar
              sig till jobbet. Alla har inte möjlighet att åka buss eller tåg.
              Många bor på ett sådant sätt att man måste köra med den egna bilen.
              Därför är denna fråga oerhört viktig.
            </seg>
            <seg n="eee816ba">
              Detta påverkar också vilket vi inte har talat om här tidigare
              i dag andra företag. I glesbygden runt mackarna finns det många
              småföretag. Det kan vara små bygg- eller elföretag. Det handlar
              om lite allt möjligt. Man har ett stort behov av drivmedel för
              att företaget ska kunna fungera i vardagen. Det funkar inte om
              man måste inleda varje dag med att köra fem, sex eller tio mil
              för att tanka bilen för att klara av resten av arbetsdagen.
            </seg>
            <seg n="e0218519">
              Avslutningsvis vill jag säga tack. Det är bra att statssekreterarna
              har tagit initiativ att föra den här diskussionen om tillgänglighetsproblematiken.
              Jag ser fram emot att ministern så snart som möjligt ska komma
              tillbaka och presentera den här viktiga frågan för folket.
            </seg>
          </u>
          <note type="speaker" n="d49b6ecd">
            Anf. 36 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-0119040d10e9663b-7" n="fee67eaa">
            <seg n="e650073c">
              Herr talman! Jag har levt på landsbygden i hela mitt liv, så
              jag tror att jag har rätt goda förutsättningar att kunna avgöra
              hur utvecklingen har varit. Bor man i en by med åtta invånare
              har man lite landsbygdserfarenhet.
            </seg>
            <seg n="c1d3033a">
              Jag tror att det är viktigt att säga att utvecklingen på landsbygden
              just nu är lite kluven. Det finns detta hot mot servicen, men
              det finns också en möjlighet till framtidstro som är väldigt stor.
              Den mötte vi på landsbygdsriksdagen i Lycksele, som vi var på
              senast. Där hade vi jättefina diskussioner med människor från
              hela landet som fick diskutera vad vi skulle göra i landsbygdsstrategin,
              och det blev en dialog som var väldigt bra.
            </seg>
            <seg n="06843c35">
              Fyra statsråd besökte landsbygdsriksdagen, vilket är mer än någonsin
              tidigare. Det är också bra när landsbygdsföreträdarna får träffa
              regeringsledamöter. Där var också frågan om mackdöden uppe.
            </seg>
            <seg n="d7103a61">
              Till Ann-Kristine ska jag säga att det redan finns ett investeringsstöd
              för kommersiell service. Det är inget vi behöver tillföra ytterligare.
              Utifrån ett nationellt perspektiv är det viktigt att se vilka
              konsekvenser det får om alla dessa planer genomförs. Jag är inte
              emot att göra konsekvensanalyser på kommunal nivå, men jag som
              statsråd måste få en nationell bild av hur servicefunktionen kommer
              att se ut framöver.
            </seg>
            <seg n="722eea73">
              Återigen vill jag betona att vi som skattebetalare inte ska ta
              på oss ett större ansvar än vi behöver. Jag tycker att också oljebolagen
              måste inse att de har konsumenter över hela landet, och de har
              konsumenter som är kritiska till hur de uppför sig i ett samhällsperspektiv.
              Det trycket på oljebolagen måste vi öka, tycker jag.
            </seg>
            <seg n="c20faa84">
              Sedan finns det andra saker som vi måste ta oss an: saneringsfrågor,
              regelförenklingar och annat. Men i första hand vill jag veta vad
              oljebolagen tänker göra i det här sammanhanget. De har en skyldighet
              att redovisa det. Sedan ska vi se vad vi kan göra för enskilda
              mackägare så att de ska klara omställningen på ett bättre sätt.
            </seg>
            <seg n="9150ec8c">
              Jag tackar för den här diskussionen, för den är otroligt angelägen
              för väldigt många människor i dag.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="e6b34350">
            8 § Svar på interpellation 2007/08:389 om marknadshyror
          </note>
          <note type="speaker" n="5558f180">
            Anf. 37 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-3" n="ee754b51">
            <seg n="a9d0429c">
              Herr talman! Egon Frid har frågat mig hur jag avser att dels
              genom marknadshyror lösa problemet med bristen på hyresrätter
              med rimliga hyror, dels garantera att relevanta kriterier för
              vad som utgör bruksvärdet i stället för bristen på hyresrätter
              ska avgöra hyresnivåerna i framtiden.
            </seg>
            <seg n="6e533cc8">
              Egon Frid beskärmar sig över att hyresrätten kan komma att sänkas
              som upplåtelseform, liksom hur marknadshyror kan leda till att
              många ytterligare marginaliseras på bostadsmarknaden. Det har
              möjligen undgått Egon Frid att hyresrätten som upplåtelseform
              urholkats och marginaliserats under en följd av år trots eller
              är det kanske på grund av de regelverk som gällt under så många
              år. Svarta lägenhetsaffärer med höga priser och i många fall andrahandshyror
              som överstiger avtalade hyror liksom hyreslägenheter som ombildas
              till bostadsrätter är några av de inslag som kännetecknar utvecklingen.
              Och man kan ju fråga sig på vilket vis en fortsatt överföring
              av hyresrätter till bostadsrättssektorn skulle påverka segregationen
              mindre än en förändrad hyressättning.
            </seg>
            <seg n="bda835e7">
              Man kan också fråga sig varför om vi nu skulle ha ett så välfungerande
              regelverk som man skulle kunna förledas att tro av interpellationen
              denna utveckling har pågått så länge och fortsätter att pågå.
              Jag tror att Egon Frid och jag i grund och botten är överens om
              att situationen på hyresbostadsmarknaden i dag inte är bra. Vad
              som kan och bör göras för att råda bot på problemen kan diskuteras.
              Det betänkande som utredningen om allmännyttan kommer att avlämna
              under våren kan betraktas både som ett viktigt underlag och som
              inlägg i denna debatt.
            </seg>
            <seg n="6f705bdd">
              Därmed kommer jag in på svaren på Egon Frids frågor, som är tämligen
              självklara. Egon Frid hänvisar till information som han har tagit
              del av om den pågående utredningen om allmännyttans villkor, en
              utredning vars betänkande ännu inte har kommit. Jag har ingen
              anledning att kommentera förslag som ännu inte inlämnats. Jag
              vill också klargöra att fram till den dag regeringen tagit ställning
              är de förslag som utredningen lägger fram just utredningens förslag,
              varken mer eller mindre.
            </seg>
            <seg n="a69824a7">
              När utredningens betänkande har inkommit kommer det att skickas
              ut på remiss och en bred debatt kommer att vidta, förhoppningsvis
              på sakliga grunder. Först därefter kommer regeringen att ha ett
              underlag för sitt slutliga ställningstagande när det gäller de
              kommunala bostadsföretagens villkor och hyresrättens framtid.
              Det är min övertygelse att hyresrätten är en viktig boendeform
              som absolut har en framtid om vi ger den förutsättningarna.
            </seg>
          </u>
          <note type="speaker" n="be64e048">
            Anf. 38 EGON FRID (v):
          </note>
          <u who="egon_frid_c86215" xml:id="i-99f745cde2f64eff-0" n="1e0c61ae">
            <seg n="a4a76ee2">
              Herr talman! Jag vill börja med att tacka bostadsministern för
              svaret på min interpellation om marknadshyror, även om jag kan
              tolka svaret från ministern på så sätt att han inte är så glad
              över frågan. Jag vill också tacka ministern för att jag har fått
              lära mig ett nytt ord i dag, beskärma. Jag har sökt det ordet
              på Internet, och det enda stället man hänvisar till är Bibeln,
              så det är ett kristet ord. Jag hoppas att Mats Odell tar med sig
              det vidare i sitt värv som bostadsminister.
            </seg>
            <seg n="6d5efe7d">
              Interpellationen är föranledd av den stora oro som hyresgäster
              känner inför regeringens planer på ett nytt hyressättningssystem
              som i praktiken är marknadshyror, även om regeringen kallar det
              för efterfrågestyrd hyressättning. Ett nytt hyressättningssystem
              är bara en del i det systemskifte i bostadspolitiken som regeringen
              är på väg att genomföra och som manifesterar sig i utredningen
              om allmännyttans villkor.
            </seg>
            <seg n="5f4e3346">
              Vi står inför en rejäl bostadskris, rekordlågt byggande av hyresrätter,
              boendesegregation, trångboddhet, långa bostadsköer och svarta
              lägenhetsaffärer med höga priser, som ministern själv nämner.
              I många andra fall förekommer andrahandshyror som överstiger avtalade
              hyror, ombildning av hyresrätter till bostadsrätter, eftersatt
              underhåll och på det förslag om marknadshyror.
            </seg>
            <seg n="14bb994b">
              Vems sida står marknads Nej: Vems sida står bostadsministern
              på? Där höll det på att bli riktigt bra: Vems sida står marknadsministern
              på? Bostadsministern ska det vara. Står ministern på högerliberalernas
              sida eller socialliberalernas i ditt eget parti, som enligt en
              artikel i Dagens Nyheter den 21 mars ser behovet av en social
              bostadspolitik för alla grupper av hyresgäster?
            </seg>
            <seg n="e4553ae1">
              Ministern och jag är definitivt i grund och botten överens om
              att situationen på hyresbostadsmarknaden inte är bra. Jag önskar
              att Mats Odell som bostadsminister tar ansvar för ett hyressättningssystem
              som bygger på ett verkligt självkostnads- och bruksvärdessystem.
            </seg>
            <seg n="63ef5fd7">
              Man vill marknadsanpassa allmännyttan och marknadsanpassa hyrorna
              när vi borde rätta till de brister som hyressättningssystemet
              har i dag med orättvisa skattesystem, moms på tjänster inom allmännyttans
              fastighetsskötsel, höga avkastningskrav som ska finansiera kommunala
              koncerner med mera. Det är de här felaktigheterna som ska rättas
              till i stället. Ministern borde värna om en fortsatt stark förhandlingslösning
              av hyrorna på hyresområdet, där de faktiska boendekostnaderna
              är vägledande, inte en fiktiv efterfrågan på grund av stor brist
              på hyresrätter.
            </seg>
            <seg n="78c65c7e">
              Lösningen på boendesegregation, trångboddhet och ett minskande
              utbud av hyreslägenheter kan och får inte vara att släppa hyressättningen
              helt fri. Det visar på en total brist på verklighetsförankring.
              Det är inte marknadsregleringar som orsakat de problem vi ser
              på den svenska bostadsmarknaden utan en gradvis nedmontering av
              den sociala bostadspolitik med allmännyttiga bostadsbolag, hyresreglering
              och bostadsförmedling som gjorde att vi tidigare förmådde bygga
              bort stora delar av den bostadsbrist som rådde i Sverige innan
              miljonprogrammens dagar.
            </seg>
            <seg n="e86f3b45">
              Jag vill avsluta med ett par frågor till ministern. De har kommit
              från en pensionär i dag. Om regeringen inför marknadshyror, kommer
              då folkpensionärer, förtidspensionärer och ålderspensionärer att
              kompenseras? Har inte staten liksom kommunerna en skyldighet att
              tillgodose en bostad där människorna vill bo?
            </seg>
          </u>
          <note type="speaker" n="dd676f21">
            Anf. 39 LARS TYSKLIND (fp):
          </note>
          <u who="lars_tysklind_faac13" xml:id="i-9cb46edcd84d5097-0" n="dd4985c3" next="i-cd25f9f7bb67479e-0">
            <seg n="4e6facc4">
              Herr talman! Jag kan bara hålla med ministern om att det är lite
              underligt att debattera slutsatser från en utredning som ännu
              inte har presenterats. Det blir nästan omöjligt. Som Egon Frid
              nu diskuterar kring att det finns oro för det resultatet kan man
              egentligen ställa motargument att om Egon Frid nu tycker att man
              ska hantera oro så behöver man ju inte sprida oro som jag tror
              i många stycken inte alls är berättigad på något sätt.
            </seg>
            <seg n="3fa23935">
              Det är som ministern säger: Vi kan inte diskutera detta. Så länge
              utredningen inte har lagt fram något förslag så är det inget annat
              än just utredningens förslag, som ministern säger.
            </seg>
            <seg n="17a54606">
              Vad man däremot kan diskutera är det man ser har hänt om man
              går tillbaka i tiden. Alla är helt överens om att hyresrätten
              är en väldigt viktig upplåtelseform och om att vi naturligtvis
              har en obalans på en del orter. Men på de flesta orter finns det
              faktiskt balans, och efterfrågan möts av ett utbud så att de som
              vill bo i hyresrätt verkligen kan göra det. Det är ändå där vi
              måste föra debatten: utifrån den enskilde bostadskonsumentens
              önskemål.
            </seg>
            <seg n="04c27a82">
              Jag har debatterat bostadspolitik här i riksdagen i snart sex
              år. De fyra första åren hade vi en socialdemokratisk regering
              som stöddes av Vänsterpartiet. Då kan man ställa sig frågan vad
              Vänsterpartiet lyckades åstadkomma under den tiden.
            </seg>
            <seg n="ca6c4265">
              Vi hade i maj 2006 en debatt om friare hyressättning i nyproduktion,
              som jag tror att Vänsterpartiet trots allt fick gå med på under
              visst motstånd, utifrån vad jag tyckte då. Däremot fanns det många
              andra frågor som den så kallade trepartsöverenskommelsen hade
              lyft fram och som var verkligt viktiga för att utveckla hyresrätten.
              Där fanns frågan om tillval och frånval, som regeringen då inte
              alls hade kraft att ta tag i. Jag vet inte hur Vänsterpartiet
              ställde sig i frågan. Jag hade ingen känsla av att Vänsterpartiet
              tyckte att det var en viktig fråga att man skulle kunna anpassa
              sig efter bostadskonsumenternas önskemål i det fallet.
            </seg>
            <seg n="257df46f">
              Sedan fanns det i sammanhanget också en viktig diskussion om
              belägenhetsfaktorn. Det diskuteras ju fortfarande hur man har
              löst problematiken. Malmö är väl det exempel som brukar lyftas
              fram. Är det att beteckna som det Egon Frid kallar marknadshyror,
              eller är det bara en naturlig anpassning där alla parter faktiskt
              är överens om att det här är de förväntningar som hyresgästerna
              kan acceptera? Det är ju så att vissa områden trots allt är mer
              efterfrågade än andra.
            </seg>
            <seg n="f419dd50">
              Det var väldigt olyckligt att vi vid den tidpunkten bara antog
              friare hyressättning i nyproduktion, som vi faktiskt antog enat.
              Det var ju ett sätt att komma vidare när det gäller hyresrätt.
            </seg>
            <seg n="d8958036">
              Sedan kan man också gå tillbaka i historien och se varför vi
              är där vi är. Det finns en väldig obalans på vissa orter. Det
              finns en bostadsbrist. Den har ju faktiskt inte vuxit fram under
              de senaste åren, utan den har utvecklats under en längre period.
              På något vis är det ett dåligt betyg åt den föregående regeringen,
              vars politik Vänsterpartiet faktiskt stöttade. Det är det grundläggande
              problemet.
            </seg>
            <seg n="6cfe1b34">
              Egon Frid tar upp vad Hans Lind säger. Det är klart att vilken
              vara man än släpper fri i en bristsituation så stiger naturligtvis
              priset. Men det är inte det vi pratar om nu.
            </seg>
            <seg n="83e0db84">
              Den fortsatta diskussionen om hyressättningen måste alltid bygga
              på att vi även har med diskussionen om besittningsskydd, och man
              måste också ta in andra faktorer. Där tror jag att tillval, frånval
              och belägenhetsfaktor kommer att bli de största faktorer som vi
              ska diskutera.
            </seg>
          </u>
          <note n="9e7bcaa6">
            Anf. 40 ANDREAS NORLÉN (m):
          </note>
          <u who="lars_tysklind_faac13" xml:id="i-cd25f9f7bb67479e-0" n="dd4985c3" prev="i-9cb46edcd84d5097-0">
            <seg n="36473366">
              Herr talman! Det här är en mycket intressant och aktuell diskussion
              som Egon Frid har initierat genom sin interpellation. Även jag
              vill passa på att tacka statsrådet för svaret.
            </seg>
            <seg n="88ae561c">
              Det är, som statsrådet och även Lars Tysklind konstaterade, lite
              märkligt att diskutera en utredning som ännu inte är framlagd
              och som regeringen än mindre har tagit ställning till. Det finns
              skäl att anta att vi får återkomma till den här diskussionen senare.
            </seg>
            <seg n="822e6220">
              Jag skulle vilja komma med några vittnesmål från verkligheten
              när det gäller den debatt och det debattläge som Egon Frid har
              använt sig av här när det gäller att regeringens politik sänker
              hyresrätten som upplåtelseform.
            </seg>
            <seg n="65ca3f3c">
              I Sverige finns långt över en miljon hyresrätter i innerstäder,
              i bostadsområden nära centrum och i förorter. Och det finns ingenting
              som tyder på att antalet hyresrätter kommer att reduceras kraftigt
              under de kommande åren.
            </seg>
            <seg n="7872b6fd">
              Helsingfors brukar framhållas i debatten. Där finns det 110 000
              privata hyresrätter och 105 000 kommunala. Under de närmaste åren
              kommer det att byggas 6 000 nya kommunala hyresrätter i Helsingfors
              samtidigt som 5 200 har erbjudits till försäljning. Talet om hyresrättens
              död torde därför framstå som något överdrivet.
            </seg>
            <seg n="8ab84b9a">
              Det är också viktigt att påpeka att även om det är centralt att
              det byggs nya hyresrätter det tycker vi alla är det ändå det befintliga
              beståndet som under mycket lång tid kommer att vara det centrala.
              Det är vad som händer med de befintliga lägenheterna som kommer
              att avgöra hyresrättens utveckling.
            </seg>
            <seg n="dc610a15">
              Möjligen i motsats till Egon Frid tror jag att hyresrätten har
              alla förutsättningar att förbli en attraktiv upplåtelseform och
              att bli än mer attraktiv genom regeringens politik därför att
              regeringen vidtar och planerar att vidta ett antal olika åtgärder
              för att göra hyresrätten mer flexibel och mer attraktiv.
            </seg>
            <seg n="cd623ed3">
              De hyresrätter som byggdes under miljonprogrammets dagar på 60-
              och 70-talen var i stor utsträckning mycket likformiga. Det fanns
              mycket lite inslag av flexibilitet och individanpassning i dessa
              bostadsbestånd. Där planeras och vidtas olika åtgärder för att
              göra dem mer flexibla och därmed mer attraktiva för framtidens
              befolkning.
            </seg>
            <seg n="70d7b871">
              När det sedan gäller hyressättningen finns det skäl att påpeka,
              utöver det som statsrådet sade om att utredningen inte är färdig,
              två omständigheter.
            </seg>
            <seg n="996c1e5f">
              När bruksvärdessystemet infördes sade man tydligt att hyresgästernas
              efterfrågan skulle vara en viktig faktor när det gällde hur hyran
              bestämdes. Det var aldrig tal om en total hyresreglering. Det
              är den ena omständigheten.
            </seg>
            <seg n="464579f6">
              Den andra omständigheten gäller det som Lars Tysklind var inne
              på, nämligen att det i många kommuner redan bedrivs ett arbete
              i bästa samförstånd mellan Hyresgästföreningen och bostadsföretagen
              för att skapa en mer balanserad hyressättning, som är balanserad
              mellan olika områden, inte minst med hänsyn tagen till lägesfaktorn.
              Där har hyresgästernas önskemål en viktig roll. Om hyresgästerna
              bedömer att ett visst område är mer attraktivt än ett annat område
              har man parterna emellan ansett att det är rimligt att man har
              en differentierad hyressättning mellan dessa områden.
            </seg>
            <seg n="4ae25ab4">
              Då är frågan om Egon Frid anser att man håller på att införa
              marknadshyror i Malmö, i min hemstad Motala, i Linköping, i Norrköping,
              som för övrigt är socialdemokratiskt styrt, och på många andra
              platser där man genomför detta arbete. I så fall tycker jag att
              Egon Frid har gett begreppet marknadshyror en helt ny dimension.
            </seg>
          </u>
          <note type="speaker" n="a369c9e1">
            Anf. 41 HILLEVI LARSSON (s):
          </note>
          <u who="hillevi_larsson_896639" xml:id="i-ac5f5d576b978856-0" n="db41e2ac">
            <seg n="a2f4f775">
              Herr talman! Det finns, som jag ser det, huvudsakligen två problem.
              Det ena är bristen på hyresrätter där vanligt folk har råd att
              betala hyran och inte bara de som har mycket pengar. Det andra
              problemet är det som kallas segregation, det vill säga att människor
              bor uppdelade. Det kan vi se redan i dag, trots att vi inte har
              marknadshyror. Jag är väldigt rädd för att varje steg som vi tar
              i riktning mot marknadshyror riskerar att förvärra situationen.
              I till exempel Malmö, som jag kommer från, kan man, trots ansträngningar
              att minska segregationen, se att vi har en allvarlig segregation.
              Ju dyrare det blir att bo i centrum, desto färre låginkomsttagare
              kommer att kunna bo där.
            </seg>
            <seg n="02177801">
              Här är också allmännyttans roll väldigt viktig. Allmännyttan
              kan se till att även människor med lägre inkomster faktiskt kan
              bo relativt centralt, alltså att man bor blandat. Det är någonting
              som man diskuterar väldigt mycket för att få en integration i
              samhället. Det handlar om integration mellan infödda svenskar
              och människor med utländsk bakgrund. Men det handlar också om
              integration mellan olika grupper av människor, alltså oavsett
              inkomst, utbildningsbakgrund och liknande faktorer.
            </seg>
            <seg n="59a08fcc">
              Jag tror inte att lösningen på dessa problem är införande av
              marknadshyror. Risken är att låginkomsttagare bara ytterligare
              drivs till områden utanför städernas centrum och att det blir
              ännu tydligare att var man bor också är en klassmarkör, alltså
              vilken klass man tillhör.
            </seg>
            <seg n="17c24571">
              Detta är naturligtvis inga lätta frågor att komma till rätta
              med. Men jag tror att vi ändå ska satsa på åtgärder som leder
              åt rätt håll snarare än åt fel. Marknadshyror har i andra länder
              lett till att det är näst intill omöjligt för ungdomar, studenter
              och låginkomsttagare att över huvud taget bo inne i städerna,
              utan det rör sig om pendlingsavstånd, i värsta fall på flera mil.
              Jag tror inte att det är den utvecklingen som vi vill se.
            </seg>
            <seg n="950917e8">
              Just nu krymper snarare beståndet av lägenheter som folk har
              råd att bo i. Det är någonting som inte minst studenterna nu slår
              larm om. Det blir allt svårare att bo där man studerar. Detta
              är också en väldigt viktig framtidsfråga för tillväxten, för arbetstillfällen
              och för rörlighet även på arbetsmarknaden.
            </seg>
            <seg n="2d7a9719">
              I svaret från ministern sägs att när man ombildar hyresrätter
              till bostadsrätter påverkar det segregationen mindre än en förändrad
              hyressättning. Jag ser detta som ytterligare en allvarlig faktor,
              alltså att vi ser en utförsäljning av allmännyttan och att vi
              ser ombildningar från hyresrätt till bostadsrätt. Det späder på
              utvecklingen ytterligare.
            </seg>
            <seg n="c8822c11">
              Den här utredningen är inte klar än. Men man har fått indikationer
              på att det skulle kunna bli ett resultat som innebär att vi rör
              oss mer mot marknadshyror.
            </seg>
            <seg n="8d06b358">
              När man diskuterar Malmömodellen jag kommer själv från Malmö
              kan man faktiskt diskutera om lägesfaktorn verkligen bidrar till
              minskad segregation. Men det är också viktigt att skilja mellan
              fall där det kan röra sig om 2 000 kronor i hyresskillnad beroende
              på var man bor och kanske 10 000 kronor. Ett fullständigt genomslag
              av marknadshyror kan få den effekten, alltså om man helt och hållet
              utgår från efterfrågan. Då handlar det helt enkelt om vad folk
              är beredda att betala. Nu har man i alla fall någon form av reglering,
              även om man kan diskutera för- och nackdelar med det hela. Men
              jag tycker att vi ska gå åt rätt håll och inte åt fel håll, och
              marknadshyror är fel håll.
            </seg>
          </u>
          <note type="speaker" n="78ed4093">
            Anf. 42 Statsrådet MATS ODELL (kd):
          </note>
          <u who="mats_odell_90c7da" xml:id="i-3e55018841985a15-0" n="ee754b51" next="i-10110a2a360030c4-0">
            <seg n="f6389f18">
              Herr talman! Jag ska börja med att säga det som har sagts så
              många gånger tidigare. Det finns inget parti, Egon Frid, i denna
              kammare som vill införa marknadshyror. Det finns inte någon politisk
              grund för detta.
            </seg>
            <seg n="46f121c9">
              Det var Mona Sahlin som tillsatte Michael Koch för att utreda
              det faktum att det finns två anmälningar i EG-kommissionen mot
              olika företeelser på den svenska hyresbostadsmarknaden, dels allmännyttans
              hyresdominerande roll, dels det så kallade statsstöd som man anser
              finns till de allmännyttiga bostadsföretagen.
            </seg>
            <seg n="5cb670d2">
              Egon Frid tänker helt och hållet bort det faktum att Sverige
              är medlem i Europeiska unionen och att det ska finnas en fungerande
              marknad för att köpa och sälja bostäder också över gränserna,
              alltså att utländska köpare ska kunna göra det. Det är själva
              tanken med den inre marknaden.
            </seg>
            <seg n="91b94392">
              Vi har gett tilläggsdirektiv till Michael Koch om hur man också
              skulle kunna undanröja dessa eventuella hot som finns. Vi är överens
              med parterna om att inte satsa på ett system som skulle innebära
              så kallad social housing , alltså att allmännyttan skulle reserveras
              för människor med en speciell profil, exempelvis när det gäller
              deras inkomst, sociala problem eller annat. Allmännyttan ska vara
              öppen för alla. Det är alla överens om.
            </seg>
            <seg n="3b61f874">
              Jag förstår Egon Frids otålighet att få diskutera Michael Kochs
              utredning. Det kommer inte att fungera riktigt eftersom den avlämnas
              först den 18 april. Sedan ska den ut på en bred remissomgång.
              Jag hoppas få in väldigt många synpunkter från alla möjliga parter
              och intressenter. Sedan ska vi ha en diskussion och bred debatt
              om detta, och så småningom ska regeringen ta ställning till detta.
              Men vi har inte gjort det, Egon Frid. Det är väldigt viktigt att
              hålla i minnet att det inte går att diskutera en sak som ännu
              inte finns framlagd i sinnevärlden. Jag håller med både Lars Tysklind
              och Andreas Norlén om att detta är en viktig förutsättning.
            </seg>
            <seg n="c271b2fd">
              Hillevi Larsson är inne på frågan om bristen på hyresrätter som
              vanligt folk har råd med, och därmed är hon inne på frågan om
              segregation. Jag blev inte riktigt klar över vad Hillevi Larsson
              har för syn på det som händer i hennes egen hemkommun, den så
              kallade Malmömodellen. Uppfattade jag det rätt att den skulle
              ha lett till ökad segregation, alltså den ökade anpassning till
              hur hyresgästerna värderar sina egna lägenheter som de bor i?
              Malmömodellen har väl ändå rent allmänt betraktats som en stor
              framgång? Den har lett till ett ökat bostadsbyggande och en ökad
              kundnöjdhet också bland hyresgästerna i Malmös kommunala bostäder.
              Det är ett projekt som genomförs helt och hållet i samverkan med
              hyresgäströrelsen.
            </seg>
            <seg n="bf09eb7e">
              Jag vet inte om jag uppfattade Hillevi Larsson fel. Har segregationen
              ökat i Malmö sedan dess? Ska vi i så fall, för att rätta till
              det, höja hyrorna igen i Rosengård och sänka dem i Västra hamnen?
              Är det rätt medicin?
            </seg>
            <seg n="6c412e4d">
              Jag tror inte det, herr talman. Jag tror att hyresgästernas värderingar
              måste få slå igenom. Det kommer inte att fungera så att människor
              som bor i ett dåligt läge, med dålig service och dåligt underhåll
              är beredda att betala lika mycket som de som bor i ett område
              där förhållandet är det motsatta.
            </seg>
            <seg n="a20a34cf">
              Det här kommer att slå igenom på olika sätt framöver, och det
              ska bli intressant att diskutera när vi har fått Michael Kochs
              utredning på bordet.
            </seg>
          </u>
          <note n="d1b22fec">
            Ajournering
          </note>
          <note n="13ac4b03">
            Kammaren beslutade kl. 16.00 på förslag av talmannen att ajournera
            förhandlingarna till kl. 18.00.
          </note>
          <u who="mats_odell_90c7da" xml:id="i-10110a2a360030c4-0" n="ee754b51" prev="i-3e55018841985a15-0">
            <seg n="e4647cd3">
              Återupptagna förhandlingar
            </seg>
          </u>
          <note n="3c97c3d8">
            Förhandlingarna återupptogs kl. 18.00.
          </note>
          <note n="7a9c2a35">
            8 § (forts.) Svar på interpellation 2007/08:389 om marknadshyror
          </note>
          <note type="speaker" n="26c0107f">
            Anf. 43 EGON FRID (v):
          </note>
          <u who="egon_frid_c86215" xml:id="i-99f745cde2f64eff-1" n="1e0c61ae">
            <seg n="d247420a">
              Fru talman! Jag har pratat bostadspolitik på gruppmötet, så jag
              har hållit mig varm. Men det är ändå svårt att starta om. Det
              är jättepositivt att ministern försöker vara och är tydlig med
              att det inte finns något parti i riksdagen och utgår jag från
              inte heller i regeringen som vill införa marknadshyror. Jag kan
              ta till mig det budskapet.
            </seg>
            <seg n="53b86e4b">
              Det finns ändå skäl att vara betänksam över Mats Odells uttalande
              i frågan utifrån de direktiv som utredningen har. Det måste vara
              rimligt att diskutera de uppgifter som finns från utredningen
              som visar på kommande eventuella förslag. Det är bra att vi kan
              ha en kritisk debatt före det och att ministern redan nu tar till
              sig de kritiska synpunkter som hjälper ministern att göra de överväganden
              som krävs för att inte genomföra de förslag som utredningen troligtvis
              kommer att lägga fram.
            </seg>
            <seg n="22a7022c">
              Det har kommit fram så pass mycket att man ser möjligheterna
              att höja hyrorna kraftigt i efterfrågestyrda områden med motivet
              att det så skulle byggas fler hyresrätter. Denna myt är viktig
              att slå hål på. Det finns inga belägg för att det byggs fler hyresrätter
              för vanliga hyresgäster till rimliga hyror för att hyrorna höjs.
              Det fungerar där man säljer bostäder, men denna logik finns inte
              när det gäller hyresrätter. Då skulle vi inte stå inför den lägsta
              nivån sedan 1992 vad gäller byggande av hyresrätter. Så lite som
              11 000 hyresrätter har det inte byggts i Sverige sedan 1992.
            </seg>
            <seg n="ba6600ce">
              Det är ännu mer cyniskt när det kommer uttalanden om att det
              ska införas efterfrågestyrd hyra i syfte att minska bostadsköerna.
              Man ska ha ett signalsystem som visar att de som inte kan betala
              de efterfrågestyrda hyrorna får vända sig någon annanstans för
              sitt boende. Den frågan är rimlig att ställa och måste ställas
              till bostadsministern. Var ska vanligt folk bo, Mats Odell? Var
              ska människor, hyresgäster, pensionärer, förtids- och ålderspensionärer
              med blygsamma inkomster bo? Hur ska regeringen kompensera dessa
              grupper för den befarade hyreshöjningen på 5 procent per år i
              efterfrågestyrda områden? Det inkluderar hela Helsingforss innerstad.
              Det enda skydd som anges från utredaren är att man sätter en höjning
              på 5 procent.Vilket ansvar ska staten och kommunerna ha för att
              tillgodose dem med bostäder där de vill bo?
            </seg>
            <seg n="55e4aefa">
              Jämför med fastighetsskatten där kd intensivt hävdade att folk
              inte skulle behöva flytta från sina fastigheter på grund av hög
              fastighetsskatt. Är det rimligt, Mats Odell, att folk ska behöva
              flytta från sina hyresrätter på grund av en efterfrågestyrd hyra
              som driver upp hyran så kraftigt att folk inte kan bo kvar?
            </seg>
          </u>
          <note type="speaker" n="3968c8d4">
            Anf. 44 LARS TYSKLIND (fp):
          </note>
          <u who="lars_tysklind_faac13" xml:id="i-9cb46edcd84d5097-1" n="dd4985c3" next="i-cd25f9f7bb67479e-1">
            <seg n="82891b79">
              Fru talman! Jag kan inte svara å kd:s vägnar, men jag kan svara
              för egen del. Det är givetvis inte rimligt att folk ska flytta
              från sina hyresrätter lika lite som det var rimligt att de skulle
              behöva flytta från sina villor. Det har nog inte ministern någon
              annan synpunkt på.
            </seg>
            <seg n="6dcd27c1">
              Det är bra att ministern är så tydlig med att inget parti är
              för marknadshyror. Hela debatten blir då hypotetisk. Det är klart
              att vi ska ta en debatt om olika företeelser, men om vi utgår
              från att ministern, jag och säkert andra deklarerar att inget
              parti är för marknadshyror får det inte sättas i en motsatsställning
              där man inte kan diskutera andra saker i systemet för att utveckla
              hyresrätten. Vi kan vara ganska överens om att saker och ting
              behöver utvecklas också när det gäller hyressättningssystem och
              sådant. Det är inte allom givet att det är perfekt i dag. Hade
              det varit perfekt skulle vi inte ha haft de problem vi har med
              just det som Egon Frid tar upp, nämligen svart handel med lägenheter.
              Det är en bristsituation på vissa ställen som leder till detta.
              Det är grundproblemet.
            </seg>
            <seg n="86e96e21">
              Jag vill, fru talman, upprepa det jag sade förut. Vi ska gå vidare
              utifrån det beslut som vi fattade med viss enighet om friare hyressättning
              i nyproduktion och diskutera detta med tillval och frånval utifrån
              bostadskonsumenternas efterfrågan. Man ska kunna vara hyresgäst
              och ändå kunna välja olika nivåer på standarden i boendet. Det
              ska inte bara vara de som äger sin bostad som ska kunna välja.
              Det är viktigt. Vi ska kunna diskutera lägesfaktorn utan att krångla
              in oss. Besittningsskyddet och allt det sitter trots allt i grunden
              i systemet. Vi måste kunna diskutera belägenhetsfaktorn utan att
              vi gör något orättfärdigt.
            </seg>
          </u>
          <note n="8350406d">
            Anf. 45 ANDREAS NORLÉN (m):
          </note>
          <u who="lars_tysklind_faac13" xml:id="i-cd25f9f7bb67479e-1" n="dd4985c3" prev="i-9cb46edcd84d5097-1">
            <seg n="003de2ed">
              Fru talman! En utgångspunkt i Egon Frids interpellation är att
              det finns en oro hos hyresgäster på grund av de diskussioner som
              har varit angående den kommande utredningen. Det är viktigt att
              framhålla att den främsta källan till den oro som människor känner
              är en i huvudsak helt ogrundad retorik av det slag som Egon Frid
              och andra oppositionspolitiker använder. Man vill av politiska
              skäl skrämma hyresgäster med chockhöjda hyror, och människor tar
              naturligtvis till sig dessa hotbilder som målas upp. Den pensionär
              som Egon Frid före pausen berättade hade skrivit till honom är
              orolig. Det är klart att människor blir oroliga när de får denna
              typ av skräckvisioner uppmålade för sig.
            </seg>
            <seg n="821aa94c">
              Det är viktigt att hålla sig till fakta. Utredningen har inte
              presenterat sina förslag än. Vi deklarerar tydligt att det inte
              är aktuellt att införa marknadshyror. I debatten, så som den förs
              av oppositionen och en del andra aktörer, kan man få bilden av
              att det som diskuteras är 50-procentiga hyreshöjningar på bred
              front. Då finns det skäl att stanna upp ett ögonblick och fundera
              över realismen i ett sådant påstående, i en sådan debatt och i
              en sådan retorik.
            </seg>
            <seg n="9e049b2b">
              Vilka skulle betala dessa hyreshöjningar om man nu skulle höja
              med 30, 40, 50 procent på bred front i hela riket? Finns det i
              min hemstad Motala, i Egon Frids hemstad Skövde, i Linköping,
              Örnsköldsvik, Norrköping och Kiruna något utrymme för massiva
              hyreshöjningar? Finns det människor som vill och kan betala kraftigt
              höjda hyror? Svaret är nej. De hyreshöjningar som Egon Frid målar
              upp handlar inte om marknadshyror utan om hyror som skulle ligga
              skyhögt över marknadsnivån alltså något som hyresgästerna varken
              kan eller vill betala. Det finns inte på kartan.
            </seg>
          </u>
          <note type="speaker" n="4d850781">
            Anf. 46 HILLEVI LARSSON (s):
          </note>
          <u who="hillevi_larsson_896639" xml:id="i-ac5f5d576b978856-1" n="db41e2ac">
            <seg n="ff7c1fd7">
              Fru talman! Det är mycket väsentligt var i Sverige man talar
              om. Det finns naturligtvis många kommuner där detta inte kommer
              att få fullt genomslag. Men i storstäderna Helsingfors, Malmö
              och Göteborg man kan utvidga det ytterligare, men det är de tre
              största är det redan i dag problem, och problemen riskerar att
              förvärras. Ju färre hyresrätter som finns i till exempel centrala
              Helsingfors, desto mer är folk beredda att betala för att bo där.
              De som har pengar, det vill säga.
            </seg>
            <seg n="7670ae99">
              Då kan det trissas upp till orimliga nivåer. Det har vi ju sett
              i andra storstäder i andra länder, där det anses väldigt attraktivt
              att bo i stadskärnan i till exempel huvudstaden. Då finns det
              nästan ingen övre gräns. Det som sätter den övre gränsen är hur
              mycket folk är beredda att betala. Så fort det är någon som är
              beredd att betala mer går den personen före och kan ta över hyreskontraktet.
            </seg>
            <seg n="274ec3cb">
              Det är det här som är problemet både för de hyresgäster som redan
              bor i lägenheter relativt centralt i städerna och för dem som
              skulle vilja flytta dit eller, till exempel när man flyttar hemifrån,
              slippa flytta långt utanför staden. Det här kommer självklart
              att bli väldigt olika från fall till fall, men jag är rädd för
              att om man släpper detta med marknadshyror fritt kommer vi att
              se en situation där det trissas upp på de ställen där det redan
              är en svår situation.
            </seg>
            <seg n="4bbc7d99">
              Det som behövs är för det första att öka antalet hyresgäster.
              Ju större antal som finns desto mer kan man ju hålla rimliga hyresnivåer.
              Då handlar det om att stimulera byggande av hyresrätter. Det handlar
              om att förhindra utförsäljningar av allmännyttan och ombildningar
              av hyresrätter till bostadsrätter, för det krymper ju antalet
              hyresrätter. Det handlar självklart också om rimliga hyror. Jag
              tror inte att det bara räcker att satsa på hyresrätter. Det måste
              också vara till rimliga hyror. Annars har inte folk råd att bo.
            </seg>
          </u>
          <note type="speaker" n="3ae92fe2">
            Anf. 47 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-4" n="ee754b51">
            <seg n="32285a5c">
              Fru talman! Det är spännande att fortsätta den här debatten.
              Egon Frid brinner av längtan att få diskutera ett utredningsförslag
              som ännu inte är framlagt. Jag förstår det. Vi kan diskutera rykten
              om vad som komma skall, men det blir inte särskilt meningsfullt.
              När utredningen kommer är det utredarens förslag. Sedan ska det
              skickas ut på remiss. Det kommer att vara ute ett antal månader.
              Jag antar att det blir minst tre månader. Då kommer vi att få
              in en mängd synpunkter på det här från alla tänkbara håll, från
              pensionärsorganisationer, från hyresgäströrelsen, från olika andra
              organisationer, från fastighetsägarna och från de allmännyttiga
              bostadsföretagen. Regeringen ska sedan försöka bilda sig en uppfattning
              om detta och så småningom lägga fram ett förslag.
            </seg>
            <seg n="e934eb96">
              Jag kan försäkra Egon Frid om att jag inte kommer att medverka
              till att det läggs fram ett förslag som innebär att vi får en
              upprepning av den situation som vi hade under ett antal år med
              den gamla typen av fastighetsskatt, där människor som ofta hade
              lämnat yrkeslivet, människor som satt med en pension, såg sina
              boendekostnader raka i höjden undan för undan och kände en oro
              över att inte kunna bo kvar. Skulle vi då, en regering som har
              avskaffat det hot som Egon Frids parti tillsammans med Socialdemokraterna
              och Miljöpartiet lämnade efter sig, vi som har reformerat detta
              och avvärjt hotet om otrygghet i boendet, komma med ett förslag
              som gjorde att nya grupper av människor skulle känna samma hot
              i sitt boende, samma otrygghet? Egon Frid kan vara övertygad om
              att jag inte kommer att medverka till ett sådant förslag.
            </seg>
            <seg n="e8b000ce">
              Vi har nu framför oss en period där vi väntar på förslaget från
              Michael Koch. Han har ju två förslag, två alternativ. Sedan har
              dessutom Sveriges Kommuner och Landsting i bred politisk enighet
              kommit med ytterligare ett förslag. Det kommer att komma ännu
              fler synpunkter under resans gång. Jag vill titta på allt det
              här. Jag vill göra en samlad bedömning. I det sammanhanget upprepar
              jag ännu en gång att det inte finns något parti i denna riksdag
              som är berett att införa något som kan liknas vid fria marknadshyror.
              Vi vill reformera bruksvärdessystemet och hitta ett rättvist och
              bra system som gör att det kommer att byggas fler lägenheter i
              Sverige, fler hyresrätter. Egon Frid var själv inne på de avigsidor
              som har funnits och finns med den hittills förda politiken, nämligen
              att vi har växande bostadsköer i allt fler kommuner. Bara här
              i Helsingfors finns det 230 000 människor i bostadskön. Vi måste
              göra något aktivt åt detta, och det kommer inte att vara att införa
              marknadshyror.
            </seg>
          </u>
          <note type="speaker" n="32019d0a">
            Anf. 48 EGON FRID (v):
          </note>
          <u who="egon_frid_c86215" xml:id="i-99f745cde2f64eff-2" n="1e0c61ae">
            <seg n="85470518">
              Fru talman! Det låter bra. Då kanske vi också kan vara överens
              om att höjda hyror inte hjälper för att få ett ökat bostadsbyggande.
              Då faller ju det skäl som har varit en bärande del i regeringens
              retorik; att det krävs kraftigt höjda hyror för att få i gång
              bostadsbyggandet. Samtidigt som Mats Odell avfärdar marknadshyrorna
              hoppas jag att ni presenterar förslag till hur ni kommer att lösa
              detta med möjligheterna att bygga hyresrätter, för det är helt
              klart så att det är bristen på hyresrätter som har skapat de här
              avigsidorna, de negativa saker som vi har berört kring segregation
              och svarta lägenhetsaffärer i områden där det är stor efterfrågan.
              Det är bristen på hyresrätter. Det måste byggas fler hyresrätter,
              som naturligtvis ska garanteras en färdigförhandlad hyra till
              rimliga nivåer så att vanligt folk ska kunna bo överallt. Det
              är en nödvändighet.
            </seg>
            <seg n="1d8435fe">
              De avigsidor som har varit med den tidigare bostadspolitiken
              har varit att det har varit för lite bostadspolitik. Har vi en
              tillräckligt omfattande bostadspolitik, där vi tar ett nationellt
              ansvar för en social bostadspolitik, där vi har subventioner för
              att bygga hyresrätter för att komma till rätta med segregationen
              och bostadsbristen gällande hyresrätter, hjälper det till mycket
              för att avhjälpa de problem som finns kring avigsidorna på hyresmarknaden.
              Det är bara genom att få i gång byggandet av hyresrätter som vi
              kan göra detta. Man kan läsa vad Mats Odells egna partikamrater
              i Jönköping och gruppledaren i SKL tycker om behovet av en social
              bostadspolitik. Vi vet också att det finns borgerliga företrädare
              i Helsingfors som kräver subventioner för att komma till rätta
              med byggande av hyresrätter med rimliga hyror och för att komma
              till rätta med segregationen.
            </seg>
          </u>
          <note type="speaker" n="e8e22cf4">
            Anf. 49 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-5" n="ee754b51">
            <seg n="2ce4687d">
              Fru talman! Jag är inte förvånad när jag nu hör Egon Frid ta
              fram sin gamla käpphäst, subventioner, skattesubventioner. Skattebetalarna
              ska subventionera de byggföretag som redan gör miljardvinster
              så att de ska bygga hyresrätter. Det finns, fru talman, ingen
              på byggmarknaden, på bostads- och hyresmarknaderna, inga av dessa
              aktörer, inga av dem som ska förväntas bygga, som i dag efterfrågar
              subventioner. Sveriges Byggindustrier nej. Fastighetsägarna, som
              ska äga dessa hus nej. Det de vill ha är stabila och goda villkor
              för att kunna bygga och fortsätta äga hyresrätter. Det är detta,
              Egon Frid, som vi har som gemensam utmaning att försöka åstadkomma.
              Det handlar om att se till att vi får en väl fungerande hyresmarknad.
              Det är en förutsättning för att det ska byggas mer. Det handlar
              också om att utveckla hyresrätten.
            </seg>
            <seg n="90215085">
              Fru talman! Vi vill utveckla hyresrätten, inte avveckla den!
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="644eae9f">
            9 § Svar på interpellation 2007/08:422 om centralisering av statlig
            verksamhet och regional utveckling
          </note>
          <note type="speaker" n="14443814">
            Anf. 50 Statsrådet MATS ODELL (kd):
          </note>
          <u who="mats_odell_90c7da" xml:id="i-3e55018841985a15-1" n="ee754b51" next="i-10110a2a360030c4-1">
            <seg n="22c32657">
              Fru talman! Marie Nordén har frågat näringsministern vilka åtgärder
              hon avser att vidta för att statliga myndigheter tar sitt regionalpolitiska
              ansvar också genom närvaro i hela landet. Arbetet inom regeringen
              är så fördelat att det är jag som ska svara på interpellationen.
            </seg>
            <seg n="fc897233">
              Att den statliga verksamheten koncentreras till större orter
              är av bland annat effektivitetsskäl ganska naturligt. Samtidigt
              får inte avstånden från medborgare och företag till offentlig
              service bli så långa som de i många fall har blivit.
            </seg>
            <seg n="393f0b8f">
              Den omvandling som sker i den offentliga förvaltningen ställer
              krav på nytänkande när det gäller hur vi tillhandahåller service.
              Det är oerhört viktigt att trygga den lokala myndighetsnärvaro
              som fortfarande behövs. Därför behöver vi utveckla nya organisations-
              och arbetsformer som i hög grad bygger på olika former av samverkan.
            </seg>
            <seg n="28103a91">
              Det har, vilket jag tror att Marie Nordén är medveten om, funnits
              brister i samordningen mellan de statliga myndigheterna. Regeringen
              tillkallade därför i maj förra året en särskild utredare med uppdrag
              att bland annat stödja statliga myndigheters samverkan och arbete
              med att inrätta lokala servicekontor (dir. 2007:68).
            </seg>
            <seg n="162fbffd">
              Syftet med uppdraget till den särskilde utredaren är att få till
              stånd en bred samverkan inom hela den statliga förvaltningen för
              att förbättra servicen och effektivisera verksamheten.
            </seg>
            <seg n="1218aa00">
              I uppdraget ingår att utreda behov av förändringar i lagen (2004:543)
              om samtjänst vid medborgarkontor. Lagen ger statliga myndigheter,
              en kommun eller ett landsting möjligheter att avtala om att samverka.
              Emellertid har myndigheterna i mycket liten omfattning utnyttjat
              de möjligheter lagen ger.
            </seg>
            <seg n="0304beff">
              Ambitionen är att utforma en lag som ger breda möjligheter till
              tjänstesamverkan mellan olika parter i ett lokalt servicekontor.
            </seg>
            <seg n="42c8442a">
              Parterna i dagens samtjänstavtal är bland annat Försäkringskassan,
              Arbetsförmedlingen, Skatteverket, polismyndigheten och kommunen.
              Vilka som ingår varierar mellan olika platser, och framtidens
              servicelösningar bör anpassas efter de lokala behoven. Andra lösningar
              som inte regleras i lagen om samtjänst vid medborgarkontor bör
              vi också vara öppna för. Det kan till exempel vara samverkan mellan
              offentliga, kommersiella och frivilliga aktörer. Det finns många
              engagerade krafter som kan involveras, till exempel lanthandlar.
            </seg>
            <seg n="c3a66d61">
              Regeringen har också beslutat att inrätta nystartskontor, som
              ska etableras i kommuner och stadsdelar präglade av stort utanförskap
              i form av låg förvärvsfrekvens, stor andel invånare beroende av
              försörjningsstöd samt högt ohälsotal.
            </seg>
            <seg n="d88dacda">
              IT-utvecklingen ger nya möjligheter som måste utnyttjas. Regeringen
              har nyligen beslutat om en handlingsplan för elektronisk förvaltning
              med ett tydligt mål: så enkelt som möjligt för så många som möjligt.
            </seg>
            <seg n="751fee9a">
              E-förvaltning och e-tjänster skapar utrymme för mer personlig
              service när så känns angeläget. IT-utvecklingen skapar nya möjligheter
              för att förbättra servicen, även för dem som inte har tillgång
              till dator eller Internet, genom att lokala servicekontor kan
              ha gemensamt IT-stöd och genom gemensamma teletjänstcentraler.
            </seg>
            <seg n="47a02675">
              Ju effektivare den statliga förvaltningen fungerar desto större
              blir möjligheterna för ekonomisk utveckling. En modern och enkel
              förvaltning är i dag en förutsättning för att hävda sig i den
              globala konkurrensen. En väl fungerande statsförvaltning är en
              förutsättning för tillväxt och sysselsättning.
            </seg>
          </u>
          <note n="37fe7ff2">
            Anf. 51 MARIE NORDÉN (s):
          </note>
          <u who="mats_odell_90c7da" xml:id="i-10110a2a360030c4-1" n="ee754b51" prev="i-3e55018841985a15-1">
            <seg n="19b11a3c">
              Fru talman! Jag får tacka för svaret, även om jag inte känner
              mig helt nöjd. Jag tycker inte att ministern riktigt svarade på
              frågan.
            </seg>
            <seg n="a273ecc7">
              Jag är medveten om den utredning som nu arbetar för att få fram
              ett förslag om hur man ska kunna öka samverkan mellan myndigheterna
              och hur man också ska utveckla de lokala servicekontoren, som
              då ska ersätta olika myndigheter när de lämnar vissa delar av
              landet.
            </seg>
            <seg n="9ae5190a">
              En större samverkan mellan myndigheter, landsting, kommuner och
              även andra organisationer vill vi alla se. Alla vinner på att
              stuprörseffekten försvinner och att vi sätter den enskilde medborgarens
              behov i centrum.
            </seg>
            <seg n="79e73cf3">
              Precis som ministern sade pågår det arbetet ute i landet, framför
              allt mellan kommuner och landsting. Men även Försäkringskassan
              och Arbetsförmedlingen är med. Det är bra om det skapas bättre
              förutsättningar just för det samarbetet. Vi har allt att vinna
              på att de hinder som finns i dag rivs.
            </seg>
            <seg n="b7c4030f">
              Min fråga handlade främst om de organisationsförändringar som
              många myndigheter nu går igenom och som innebär att man lämnar
              stora delar av Norrlands inland och glesbygden. Viktiga arbetstillfällen
              försvinner från orten, och servicen försämras för invånarna.
            </seg>
            <seg n="7f29372e">
              Som ett exempel kan vi ta Jämtland, där skattekontoren i Sveg
              och Strömsund försvinner. Försäkringskassan förväntas lämna flera
              orter. Det är samma utveckling i många andra delar av landet.
              Och det här sker i en situation där man kan utföra det arbete
              som de här myndigheterna gör i princip var som helst. Det är inte
              ett ortsbundet arbete.
            </seg>
            <seg n="52503068">
              Vi vet att det är billiga lokaler på mindre orter. Det är lägre
              personalkostnad och lägre personalomsättning. Jämfört med större
              städer, till exempel Helsingfors, är det också billigare att driva
              den här verksamheten, men ändå väljer man att centralisera sin
              verksamhet.
            </seg>
            <seg n="14f43842">
              Man är också påhejad av regeringen. I maj, i samband med att
              utredningen tillsattes, sade Mats Odell i sitt pressmeddelande
              att centraliseringen är en positiv och nödvändig utveckling. Det
              här var i samma veva som också skattekontor i flera delar av landet
              fick besked om att de skulle stängas.
            </seg>
            <seg n="8725385a">
              Då undrar jag, tillsammans med många andra: Vad är det för positivt
              i denna utveckling? Vad är det för positivt med att jobben försvinner
              på de här orterna?
            </seg>
            <seg n="e023ddff">
              Jag anser också att den statliga förvaltningen ska vara effektiv
              i sitt arbete, men centraliseringen av statliga myndigheter är
              inte detsamma som att effektivisera arbetet. Det är inte heller,
              som jag sade, alltid det mest ekonomiska.
            </seg>
            <seg n="dd93d314">
              Lokala servicekontor är inte ett acceptabelt alternativ, som
              jag ser det, till den verksamhet som försvinner från de orter
              där myndigheterna väljer att organisera bort sig. Det är definitivt
              inte en förbättring av servicen, som ministern vill påskina.
            </seg>
            <seg n="0c7bcdb5">
              Lokala servicekontor innebär att en generalist ska ersätta specialistkompetens.
              Pärmar ska ersätta det personliga mötet. Samtidigt försvinner
              viktiga arbetstillfällen från orten. Jag kan inte se att denna
              utveckling kan betraktas som positiv.
            </seg>
            <seg n="0b93d454">
              Varför är det inte en prioriterad fråga från regeringens sida
              det är en fråga jag måste ställa mig att få myndigheter att ta
              ett regionalpolitiskt ansvar och bedriva verksamheten på ett så
              kostnadseffektivt sätt som möjligt och samtidigt bevara jobben
              på orter som redan är utsatta? Eller är det så, när vi pratar
              om det regionalpolitiska ansvaret, att det landar i servicekontor
              och att det ska betraktas som en närvaro från myndigheterna och
              att det är det vi får nöja oss med?
            </seg>
          </u>
          <note type="speaker" n="0afe8379">
            Anf. 52 Statsrådet MATS ODELL (kd):
          </note>
          <u who="mats_odell_90c7da" xml:id="i-3e55018841985a15-2" n="ee754b51" next="i-10110a2a360030c4-2">
            <seg n="8b88aede">
              Fru talman! Jag tycker att det är glädjande med det engagemang
              som Marie Nordén visar i sin interpellation och de konkreta exempel
              hon tar upp.
            </seg>
            <seg n="a14feb56">
              Hon nämner Östersund. Jag tittade på det här inför vår debatt.
              Jag kan konstatera, när det gäller just Östersund, att Arbetsförmedlingen
              just där har en kundtjänst som betjänar hela landet. Det är ett
              exempel på att det faktiskt går att producera kvalitativa tjänster
              i praktiken var som helst med den nya teknikens hjälpmedel.
            </seg>
            <seg n="6d2be29f">
              Vi talar egentligen om två saker, tycker jag. Det ena är produktion
              av myndighetstjänster, alltså själva tillverkningsledet. Jag håller
              med Marie Nordén om att det här i dag är möjligt att göra i stort
              sett var som helst där människor bor. Man kan till och med vara
              hemma och arbeta effektivt med den nya teknikens hjälp. Vår handlingsplan
              för e-förvaltning, som antagits av regeringen, ger ytterligare
              nya möjligheter för detta.
            </seg>
            <seg n="051f3fed">
              Jag vill inte alls ge upp möjligheten att vi kan få mer av produktion
              av tjänster runt om i vårt land. Det behöver inte alls vara i
              Helsingfors eller i någon residensstad eller så. Det kan ske på
              väldigt många olika sätt och med hög effektivitet, på samma sätt
              som produktion av varor i dag också med den nya teknikens hjälp
              kan ske nästan var som helst på jordklotet. Man kan använda sig
              av väldigt effektiva metoder för att också göra komplicerade produkter
              runt om i världen. Där har vi tekniken på vår sida.
            </seg>
            <seg n="a89acf38">
              Det andra är: Hur ska medborgarna komma i kontakt med våra myndigheter?
              Hur ska medborgarna få den myndighetsservice som de har rätt att
              förvänta sig? Ja, vi kommer aldrig att kunna ha stora myndigheter
              överallt ute i landet, utan där handlar det om nya möjligheter
              att använda den här tekniska utvecklingen och nya legala möjligheter
              att bryta ned de stuprör som hittills har gjort det omöjligt för
              myndigheter att samverka lokalt.
            </seg>
            <seg n="f9eb5498">
              Lagen om samtjänst vid medborgarkontor är bra. Den är rätt tänkt.
              Men den bygger på att det är ett undantag när två eller tre eller
              fyra myndigheter samverkar. Det är därför som regeringen har gett
              utredaren tilläggsdirektiv. Vi har också fått förslag om hur de
              här stuprören ska kunna brytas ned och hur vi ska kunna få en
              bättre samverkan.
            </seg>
            <seg n="ff7e879b">
              Det nya, fru talman, är att jag också har inbjudit Hela Sverige
              ska leva och Sveriges Kommuner och Landsting till överläggningar
              på Finansdepartementet om hur vi ska kunna få ett ännu mer finmaskigt
              nät av service ute i ren glesbygd.
            </seg>
            <seg n="d108ff23">
              Då har jag sagt att det väl närmast handlar om det som jag kallar
              för servicecoacher. Du ska alltså kunna få hjälp, kanske i ditt
              byalag. Där ska det finnas möjligheter att ha datorer, också för
              människor som själva inte har dator. Det ska finnas någon som
              hjälper dig fram till var du kan hitta svar på dina frågor utan
              att du behöver åka till den stora myndigheten, som kanske finns
              väldigt långt bort.
            </seg>
            <seg n="f3b61ea9">
              Det här kan jag inte se som en negativ utveckling. Det finns
              ett väldigt stort engagemang i de över 4 000 organisationer i
              Hela Sverige ska leva som väldigt gärna vill delta i den här verksamheten.
            </seg>
            <seg n="26cecfd5">
              Jag är nog inte beredd att, som Marie Nordén, redan på förhand
              säga att det här inte kommer att leda till bättre service. Tvärtom
              tror jag att det finns förutsättningar för att produktionsledet
              ska kunna decentraliseras ytterligare genom den nya teknikens
              försorg och att vi genom en samverkan mellan stat, kommun och
              frivilligorganisationer ska kunna förbättra detta också lokalt.
            </seg>
          </u>
          <note n="64327150">
            Anf. 53 MARIE NORDÉN (s):
          </note>
          <u who="mats_odell_90c7da" xml:id="i-10110a2a360030c4-2" n="ee754b51" prev="i-3e55018841985a15-2">
            <seg n="1f5d2f2b">
              Fru talman! Det är viktigt att man diskuterar nya former av service
              och att man hela tiden söker sätt att samarbeta. Det är vi vana
              vid i glesbygd. Vi har haft lanthandlare som har agerat banker
              och apotek. Den formen av arbete och den formen av nedskuren service
              är vi vana vid. Men när det handlar om att myndigheterna faktiskt
              lämnar orten, när man lämnar ifrån sig en väl fungerande verksamhet,
              till exempel skattekontoret eller Försäkringskassan, och sedan
              går vidare till ett servicekontor som ska ersätta de specialisterna
              blir det en försämrad service.
            </seg>
            <seg n="07212015">
              Jag säger inte att vi ska ha samma typ av kontor i alla småbyar.
              Utvecklingen och situationen ser väldigt olika ut i olika delar
              av landet. Men tittar man på regeringens politik ser man att den
              har gynnat storstadsregionerna och i och mångt och mycket haft
              en negativ effekt på glesbygden.
            </seg>
            <seg n="5bda4f2d">
              Det handlar om avskaffande av arbetsmarknadsutbildningar och
              förändringar i framför allt den kommunala skatteutjämningen som
              har slagit väldigt hårt mot Norrlands inland. Det handlar om avdragen
              för småföretagen och beskattning av trafikförsäkringen. Det är
              en ganska lång lista som visar på att regeringen inte har ett
              glesbygdsperspektiv.
            </seg>
            <seg n="24196e0e">
              Vi ser hur man har styrt resurserna till grupper i storstadsregionerna
              och framför allt till den tiondel av befolkningen som har den
              högsta inkomsten. Vi i Norrland har fått allt färre samhällsresurser.
              När man ser att man samtidigt inte försöker styra myndigheterna
              att ta det regionalpolitiska ansvaret är det oroväckande och väldigt
              upprörande för många.
            </seg>
            <seg n="65243317">
              Vi kan prata lite mer om Östersund. Nu finns ett förslag om att
              man ska slå samman Glesbygdsverket, Nutek och ITPS. Jag tror att
              det precis ligger på regeringens bord. Det är ungefär 90-talet
              kvalificerade statliga jobb som vi inte vet vad som kommer att
              hända med. Det innebär en otrolig förlust av en unik kompetens
              och just om regionalpolitik. Jag tycker att det är en kompetens
              och kunskap som regeringen verkligen behöver. Jag känner också
              en oro över om det är en kompetens som man precis som när det
              gäller Arbetslivsinstitutet egentligen inte vill ha.
            </seg>
            <seg n="17e86400">
              Regeringen pratar ofta om sin jobbpolitik. Jag tycker att man
              borde se de statliga jobben som en motor ute i landet. Östersund
              och Jämtland är ett tydligt exempel på hur statliga satsningar
              kan ge positiva effekter och också generera privata jobb.
            </seg>
            <seg n="ab0455dc">
              När försvaret försvann från Östersund och länet blev det en otroligt
              stor oro för framtiden. Det var naturligt. Men när vi valde från
              den socialdemokratiska regeringen att där lokalisera ett antal
              statliga myndigheter kunde vi se otroligt stora positiva effekter,
              inte bara genom de skatteintäkter som vi fick genom de statliga
              arbetstillfällena utan framför allt på det privata företagandet.
            </seg>
            <seg n="98b4cb15">
              När man ser att den här regeringen väljer en motsatt inriktning
              när det gäller de statliga jobben kommer de negativa effekterna
              precis på samma sätt som de positiva kom när vi valde att satsa.
              Jag tycker inte att jag har fått svar på frågan. Vi ska inte bara
              landa i servicen till invånarna. Det handlar om så mycket mer.
              Det handlar om att sprida de statliga arbetstillfällena som en
              motor i tillväxten ute i landet.
            </seg>
          </u>
          <note type="speaker" n="015b49b3">
            Anf. 54 FINN BENGTSSON (m):
          </note>
          <u who="unknown" xml:id="i-3b3bf73a3d2149a1-6" n="e13c541f">
            <seg n="ed2e91d2">
              Fru talman! Jag tackar interpellanten för en intressant frågeställning.
              Jag tackar även statsrådet för svaret. Jag tycker det var väldigt
              glädjande och klargörande när det gäller regeringens sätt att
              arbeta konstruktivt med att se över Myndighets-Sverige i stort,
              införlivat i en ny typ av samhälle med IT och de möjligheter som
              finns. Det handlar ytterst om att bedöma vilka myndigheter vi
              ska ha och via regleringsbrev så småningom ge direktiv som är
              vettiga. Samtidigt handlar det ytterst om, som jag tycker mig
              framskymta väldigt tydligt i kommun- och finansmarknadsministerns
              svar, att hushålla med skattebetalarnas pengar på ett rationellt
              och effektivt sätt för uppgiften.
            </seg>
            <seg n="070eb290">
              Låt mig ställa några frågor till interpellanten som gjorde att
              jag ställde mig upp här i debatten när jag läste själva interpellationen.
              Just när det gäller effekten på skattemedlen gör interpellanten
              gällande i sin interpellation att den politik som regeringen nu
              bedriver innebär, fast man har en utredare som tittar noga på
              detta, att effektivisering och privatisering av verksamheter kan
              få till följd att man får en förlust av kunskap och kompetens.
            </seg>
            <seg n="376e09a3">
              På vilka uppgifter stöder sig interpellanten när det gäller att
              det skulle förhålla sig på det sättet? Det är väl inte nödvändigtvis
              så att kompetensen går förlorad för att den får en bättre skrud
              av ekonomisk användbarhet för samhället, oavsett om den är offentlig
              eller privat.
            </seg>
            <seg n="e857f0fc">
              När det gäller Östersund och ALI, Arbetslivsinstitutet, och den
              fråga som togs upp här hade jag möjligheten att titta på det ur
              mitt huvudintresses synpunkt, nämligen forskningsfrågor relaterade
              till Arbetslivsinstitutet. Det är helt uppenbart att Arbetslivsinstitutet
              hade ett problem att bekräfta sin verksamhet just när det gäller
              att beforska arbetslivsvillkor. Den tidigare generaldirektören
              vägrade kategoriskt att anställa doktorander inom ramen för ALI:s
              ganska generösa direkta statliga bidrag, som dessutom var utan
              konkurrens sett ur allmän forskningssynpunkt från andra lärosäten.
              Att man inte aktivt vill ha de grupper som ska bedriva arbetet
              gör naturligtvis att Arbetslivsinstitutet inte var rationellt
              för att bedriva sin verksamhet.
            </seg>
            <seg n="058466c1">
              Att man då det läggs ned ställer det mot 30 arbetstillfällen
              i Östersund blir lite förvånande. Vad är viktigast här? De 30
              arbetstillfällena? Eller den verksamhet man inte levde upp till
              som alla förväntade att man skulle göra, nämligen beforska arbetslivets
              villkor?
            </seg>
            <seg n="6671aef4">
              Jag har till slut en fråga både till interpellanten och till
              statsrådet. Hur tänker sig interpellanten att regeringen skulle
              agera här? Det finns en annan sida av myntet. Vi har självständiga
              myndigheter, gudskelov, i det här landet med ett stort mått av
              bestämmande över bland annat sin organisation. Om regeringen och
              dess statsråd ingriper i den processen blir det omedelbart fråga
              om huruvida det föreligger ministerstyre eller inte. Det leder
              i sin tur till att frågan kommer upp i konstitutionsutskottet.
            </seg>
            <seg n="110a2f73">
              Jag vet inte riktigt hur interpellanten hade tänkt sig att tvinga
              ministern in på en sådan farlig väg för att sedan behöva svara
              på nästa fråga i konstitutionsutskottet. Det vill vi helst inte
              se, gärna undvika om vi kan det.
            </seg>
            <seg n="82dfe00e">
              Med anledning av detta vill jag rikta den sista frågan till statsrådet.
              Vi har faktiskt en ansvarskommitté som just nu har arbetat fram
              ett förslag som är under ytterligare planering och beredning.
              Kan det rentav vara lite olyckligt om en del myndigheter gör alltför
              stora omstruktureringar innan storregionerna som kanske blir resultatet
              av den verksamheten kommer på plats? Man kanske inte alltid från
              myndigheten har tålamod att avvakta vilka storregioner som bildas
              och som sedan är tänkta att harmoniseras med myndigheternas geografiska
              utbredningsområde.
            </seg>
            <seg n="0a1dbea5">
              Min enkla fråga är alltså: Har statsrådet någon synpunkt på detta
              utan att nu riskera att tala så att det skulle bli fråga om ministerstyre?
            </seg>
          </u>
          <note type="speaker" n="e2412293">
            Anf. 55 Statsrådet MATS ODELL (kd):
          </note>
          <u who="mats_odell_90c7da" xml:id="i-3e55018841985a15-3" n="ee754b51" next="i-10110a2a360030c4-3">
            <seg n="4a67ac52">
              Fru talman! Jag kan säga att till skillnad från Finn Bengtsson
              har jag ingen skräck för konstitutionsutskottet. Det är trevligt
              att uppträda där. Det är ledamöternas och kammarens rättighet
              att be utskottet att granska vad regeringen gör. Det är ingen
              fara.
            </seg>
            <seg n="658d3b95">
              Det är fullt möjligt att styra myndigheterna genom regeringsbeslut.
              Den faran ser jag inte som något problem i sammanhanget, inte
              heller Ansvarskommittén.
            </seg>
            <seg n="f65555d0">
              Det är ett antal utredningar som pågår. Det är den så kallade
              Förvaltningsutredningen som leds av generaldirektören för Ekonomistyrningsverket,
              Yvonne Gustafsson, som ser över hela myndighetsstrukturen. Det
              är en viktig utredning. Vi har Koncentrationsutredningen, vi har
              Kommunala kompetensutredningen, ett flertal utredningar som tittar
              på hur myndighetsstrukturen i olika avseenden ska vara.
            </seg>
            <seg n="e05ae4c3">
              Sedan återstår, precis som Finn Bengtsson säger, hur det geografiskt
              ska indelas. Det är en annan fråga som vi kan diskutera. Jag anser
              inte att just den har någon bäring i det här sammanhanget.
            </seg>
            <seg n="c2603701">
              Marie Nordén är inne på frågor om Glesbygdsverket, ITPS och Nutek.
              Jag kan också på den punkten ge henne ett lugnande besked här
              i dag. Det är nämligen så att i den proposition som lades fram
              förra veckan som heter En effektivare förvaltningsstruktur inom
              politikområden med strategisk betydelse för nationell och regional
              konkurrenskraft ett långt namn gör regeringen den bedömningen
              att när det gäller verksamheten både inom Glesbygdsverket, Nutek
              och ITPS bör lokaliseringarna i huvudsak vara desamma som de är
              i dag om detta nu kan ha någon lugnande effekt på Marie Nordén.
              Men jag tror att det är ett positivt besked.
            </seg>
            <seg n="b6353782">
              Fru talman! Marie Nordén tycker inte att service för medborgarna
              är det viktigaste, utan det handlar mer om hur vi kan sprida de
              statliga myndigheternas verksamhet över landet. Det är, som jag
              sade tidigare, två helt skilda problem vi diskuterar här. Hur
              ska vi få sysselsättningen att växa i Sverige? Det är naturligtvis
              väldigt viktigt att det finns tillgång till myndighetsservice,
              att vi också kan stötta lanthandeln, att vi kan bygga på den typ
              av verksamheter som också lantbrevbärarna som varje dag servar
              ungefär 650 000 hushåll utgör och att vi kan hitta samverkansformer
              mellan stat, kommun, kommersiella aktörer och även frivilligorganisationer.
            </seg>
            <seg n="e7ac4f44">
              Jag och Marie Nordén är helt överens om att det i dag finns tekniska
              möjligheter att också decentralisera produktionen av statliga
              myndighetstjänster. Det finns exempel på detta, och jag har just
              gett ett positivt besked när det gäller Glesbygdsverket, Nutek
              och ITPS i detta avseende.
            </seg>
          </u>
          <note n="613cd5ef">
            Anf. 56 MARIE NORDÉN (s):
          </note>
          <u who="mats_odell_90c7da" xml:id="i-10110a2a360030c4-3" n="ee754b51" prev="i-3e55018841985a15-3">
            <seg n="19a2a8a7">
              Fru talman! Det var ju bra att ministern klargjorde för en av
              debattdeltagarna hur man kan styra myndigheterna från regeringens
              sida.
            </seg>
            <seg n="4f435fc8">
              Det finns moderna och kostnadseffektiva lösningar för att driva
              myndigheter, och man kan organisera dem på ett sätt som förenar
              arbetstillfällen ute i landet med att ge service till invånarna.
              Jag tycker att det är konstigt att ministern uppfattade mina inlägg
              som att jag inte skulle tycka att service var viktigt. Jag tycker
              det är viktigt, och jag vet att det är en förutsättning just för
              att företag ska finnas på orten och för att invånare ska kunna
              bo kvar på olika orter.
            </seg>
            <seg n="c5cd5a18">
              Men jag menar att det ska vara en service värd namnet. Att på
              relativt stora, små orter om man kan kalla dem så med en fungerande
              service från skattekontor, polis, försäkringskassa och arbetsförmedling,
              gå från att ha specialisttillgång till en situation där man ska
              möta en generalist med ett gäng pärmar och få hjälp att leta på
              nätet och bläddra i pärmar när man kanske har avancerade frågor,
              tycker inte jag är en bra utveckling.
            </seg>
            <seg n="9dd37de2">
              Många i glesbygden och i inlandet känner att regeringen håller
              på att lämna dem i sticket och att de och deras skattepengar inte
              är lika mycket värda. Vi vet att vi kan utlokalisera eller omlokalisera
              jobben till hela landet och inte ha dem utlokaliserade i Helsingfors.
              De statliga jobben skapar en större effekt i Östersund, Kiruna,
              Luleå och Arvidsjaur än vad de gör i Helsingfors när det gäller
              utvecklingen av den övriga regionen. Därför tycker jag att man
              ska titta på ett modernt sätt att organisera och i mycket större
              utsträckning använda sig av regleringsbrevet.
            </seg>
          </u>
          <note type="speaker" n="8244820a">
            Anf. 57 FINN BENGTSSON (m):
          </note>
          <u who="unknown" xml:id="i-3b3bf73a3d2149a1-7" n="e13c541f">
            <seg n="9a59e612">
              Fru talman! Jag får konstatera att interpellanten inte svarade
              på varifrån hon hade tagit uppgifterna om att en effektivisering
              av Myndighets-Sverige, som skulle innebära att man till viss del
              får en mångfald av dem som kan bedriva de här uppgifterna, skulle
              skapa förlust av kunskap och kompetens. Jag tror helt enkelt att
              det handlar mycket om tyckande och att det inte finns belägg för
              någonting.
            </seg>
            <seg n="18b555f0">
              När det gäller interpellationens exempel om Arbetslivsinstitutet
              i Östersund värnar man uppenbarligen mer om 30 arbetstillfällen
              än om att den viktiga uppgiften att beforska arbetslivets villkor
              blir utförd. Jag tycker också att det är en kraftig eftergift
              för vad skattebetalarna samfällt förväntar sig av den här verksamheten.
            </seg>
            <seg n="a0ad3bc0">
              Vid sidan av de konkreta beskrivningarna av hur regeringen arbetar
              är jag väldigt glad över att statsrådet i sitt svar lägger fokus
              på det som jag upplever kanske är ett av de största problemen
              i Myndighets-Sverige, nämligen samordningen mellan olika myndigheters
              verksamhet så att aldrig enskilda individer som just berörts av
              olika myndighetsbeslut hamnar mellan två stolar. Här lyfter ministern
              också klokt nog in att det också handlar om en samordning av annan
              offentlig verksamhet mellan myndigheterna. Det handlar om kommunal
              verksamhet, landstingsverksamhet och så vidare, men också om de
              kommersiella och de frivilliga aktörerna. Där vill jag påstå att
              den tidigare regeringen har haft ett väldigt litet intresse av
              att lyfta fram just denna interaktion med våra myndigheter.
            </seg>
            <seg n="9a889bf7">
              Kort sagt, fru talman, tror jag att en av de viktigaste reformerna
              som just nu görs av kommun- och finansmarknadsministern och regeringen
              är en bred översyn över Myndighets-Sverige, att komma med konkreta
              förslag till en reformering och att vi inte på förhand bestämmer
              oss för att arbetsmarknadspolitiska skäl i glesbygd, eller centralort
              för den delen, ska driva denna frågeställning.
            </seg>
            <seg n="65cfbe9e">
              Här handlar det om att våra myndigheter ska betjäna våra medborgare
              var helst de bor i landet. Det måste de göra på ett rationellt
              sätt och effektivt sätt för skattebetalarnas utgifter och samtidigt
              på ett interaktivt sätt med alla samhällsaktörer.
            </seg>
          </u>
          <note type="speaker" n="14718837">
            Anf. 58 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-8" n="ee754b51">
            <seg n="317f4d86">
              Fru talman! Jag blir lite nedstämd när Marie Nordén försöker
              nedvärdera all den lokala kraft och kreativitet som finns i bygderörelsen,
              i Hela Sverige ska leva, till att det handlar om att bläddra i
              pärmar.
            </seg>
            <seg n="488c82c3">
              Om man förstärker lanthandeln med att utöver att vara ombud för
              Svenska Spel, för Posten, för Apoteket, för Systembolaget och
              allt vad det nu kan vara också kan hjälpa till med att hitta rätt
              när någon behöver en tjänst av en myndighet tycker inte jag att
              vi ska nedvärdera det. Det går inte att flytta ut myndigheter
              i varenda lokal ort. Däremot går det att förbättra servicen.
            </seg>
            <seg n="1251e436">
              Låt oss sedan än en gång konstatera att det finns möjligheter
              att decentralisera produktionen av myndighetstjänster, och detta
              har vi ju också ett arbete på gång med att försöka ta till vara.
            </seg>
            <seg n="00098e36">
              Vad vi nu talar om är lokala servicekontor och en myndighetssamverkan
              mellan myndigheter, med välutbildade, duktiga statstjänstemän
              som hittills inte har fått samverka och hjälpa varandra. Är man
              anställd i Skatteverket får man inte hjälpa till med ärenden som
              har att göra med Arbetsförmedlingen till exempel. Det som nu är
              på gång är en nedbrytning av dessa stuprör så att vi kan utnyttja
              denna kompetens på fler ställen än i dag och skapa fler duktiga
              människor som kan hjälpa medborgarna med deras behov av samhällstjänster.
            </seg>
            <seg n="f98d902b">
              Jag ser väldigt positivt på detta, och jag kan konstatera att
              Landsbygdsriksdagen som jag besökte också såg väldigt positivt
              på dessa möjligheter. Jag hoppas att också Marie Nordén så småningom
              får upp ögonen för att det här kan ge många fler människor bättre
              förutsättningar att fortsätta att bo i glesbygd i vårt land.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="32fda0fe">
            10 § Svar på interpellation 2007/08:432 om bankernas vinster
          </note>
          <note type="speaker" n="4a2ac068">
            Anf. 59 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-9" n="ee754b51">
            <seg n="ba7eadd7">
              Fru talman! Sven-Erik Österberg har frågat mig vad jag ämnar
              göra för att stärka konsumenternas ställning gentemot bankerna
              mot bakgrund av bankernas vinster.
            </seg>
            <seg n="1e45c875">
              Jag vill först framhålla några saker om bankvinsterna. Påståendet
              i frågan, att det är räntemarginalen på inlåningen som till stora
              delar står för bankernas vinster, är felaktigt. Ett mer verklighetsanknutet
              påstående, baserat på storbankernas genomsnittliga inlåningsränta
              jämfört med statsskuldväxelräntan, är att räntenettot från inlåningen
              kan uppskattas stå för ett par procent av vinsterna knappast stora
              delar alltså. Vidare kan finnas skäl att framhålla att vinsterna
              härrör från koncernernas samlade verksamhet i alla länder och
              inte endast i Sverige. Vissa av storbankerna har en större verksamhet
              utanför våra gränser.
            </seg>
            <seg n="28d924d9">
              Så till frågan: Jag tolkar frågan som att konsumenternas ekonomiska
              nytta och utbyte av sina bankrelationer är svag och bör stärkas.
              Det är i sig ingen lätt sak att bedöma konsumenternas ställning
              i den meningen. Bankernas olika tjänster utnyttjas olika mycket
              under en livscykel beroende på en mängd förhållanden. Under perioder
              kan låntagare dra fördel av minskande räntemarginaler medan situationen
              för insättare kan vara den motsatta.
            </seg>
            <seg n="011e2b74">
              Rörliga kunder kan få större utbyte än dem som är mer passiva.
              De mindre bankerna lockar sedan flera år med högre sparräntor.
              Vi vet också att kunder som är beredda att förhandla aktivt om
              låneräntor ofta kan få bättre villkor. Rörliga och aktiva kunder
              kan med andra ord vara en väg för att uppnå god kundnytta.
            </seg>
            <seg n="47a773ea">
              Ska jag personligen ange ett område där bankerna kan bli bättre
              är det avgiftssättningen på fondmarknaden. Kopplingen mellan avgifter
              och prestation från bankernas sida är enligt många studier väldigt
              svag.
            </seg>
            <seg n="4083dd95">
              Vad kan göras för att stärka konsumenternas ställning? En viktig
              väg för staten när det gäller att bidra till detta är att i en
              fri och privatägd bankmarknad skapa regler som öppnar för konkurrens
              och ett brett utbud av tjänster. Den linjen ska fortsatt följas.
            </seg>
            <seg n="1161cd9f">
              Den andra vägen är att stärka konsumentskyddet. Generellt vill
              jag säga att konsumentens ställning alltid bevakas och beaktas
              i de olika regleringsfrågor som uppkommer under senare år i allt
              högre grad. Det är nödvändigt på en marknad där konsumenten generellt
              befinner sig i underläge, i första hand kunskapsmässigt.
            </seg>
            <seg n="af3bcd45">
              På det området tas nu flera initiativ. Finansinspektionen ska
              tillsammans med andra aktörer genomföra informations- och folkbildningsinsatser
              för att öka kunskaperna om finansiella produkter och förmågan
              att hantera privatekonomiska frågor. Senast den 1 juni 2008 ska
              inspektionen redovisa hur det arbetet bedrivs. Anslaget för inspektionen
              har i budgetpropositionen för 2008 ökats med 20,5 miljoner bland
              annat med avseende på ökade folkbildningsinsatser.
            </seg>
            <seg n="2cc3c7df">
              Finansinspektionen har också presenterat en särskild aktionsplan
              på tio punkter för att stärka konsumenternas ställning. Myndigheten
              har till exempel föreslagit en småspararkommission. Rapporten
              har remitterats och kommer att behandlas inom Regeringskansliet
              när vi har fått in remissvaren.
            </seg>
            <seg n="1d8b9dee">
              Finansinspektionen ska vidare under året återrapportera sina
              insatser i arbetet i de båda konsumentbyråerna, Konsumenternas
              Bank- och finansbyrå samt Försäkringsbyrån.
            </seg>
            <seg n="d2fe4996">
              Jag har därtill för avsikt att bjuda in till en hearing om regeringens
              ambitioner att öka konsumenternas kunskaper i privatekonomi. Syftet
              är att samla olika intressenter för att diskutera vad som behöver
              göras, hur det ska göras samt hur fler kan vara med i finansieringen.
              Finansinspektionen kommer att redogöra för hur de bedriver uppdraget
              att leda satsningen på privatekonomisk folkbildning. Min förhoppning
              är att samla fler krafter för detta angelägna ändamål.
            </seg>
            <seg n="69bfb910">
              Med dessa åtgärder är det min avsikt och förhoppning att ytterligare
              stärka konsumenternas ställning på den finansiella marknaden.
            </seg>
          </u>
          <note type="speaker" n="e57ac02d">
            Anf. 60 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-87673fa62d9c016c-0" n="c7cd7313">
            <seg n="f23320a8">
              Fru talman! Tack, statsrådet, för svaret på min fråga! Grunden
              till att jag har ställt frågan är naturligtvis de årsredovisningar
              som har redovisats för länge sedan, där de samlade vinsterna hos
              Sveriges fyra storbanker uppgår till närmare 90 miljarder kronor.
            </seg>
            <seg n="657f06e9">
              Man kan alltid diskutera hur stor en vinst ska vara. Men här
              ser vi samtidigt att det finns ett starkt missnöje hos många konsumenter,
              inte minst med olika avgiftssystem och att avgifter kommer att
              öka. Senast i dag kom det en rapport som visar att de svenska
              bankernas avgifter hade ökat med 4,9 procent när motsvarande avgifter
              i omvärlden faktiskt minskat med 1 procent. Mot bakgrund av redan
              väldigt höga vinster tycker jag att bankerna faktiskt utnyttjar
              sin situation på ett sätt som man inte kan vara tillfreds med
              på något vis.
            </seg>
            <seg n="7606c22b">
              Jag har heller aldrig påstått någonstans att det skulle vara
              räntemarginaler mellan in- och utlåning som är det stora problemet,
              om man tycker att stora vinster är ett stort problem. Men vi har
              samtidigt konstaterat att med de räntehöjningar som har gjorts
              har inte sambandet mellan inlåning och utlåning varit följsamt,
              utan räntemarginalen har strategiskt ökat under det senaste året,
              vilket naturligtvis gör att bankerna har tagit ut en ökad vinst
              mellan inlånings- och utlåningssidan. Det tycker jag att man kan
              ha synpunkter på när vinsten samtidigt har ökat väldigt starkt
              för bankerna.
            </seg>
            <seg n="8af351d0">
              Mats Odell är bankminister, men jag tycker att han i svaret egentligen
              framstår väldigt mycket mer som en bankombudsman. Allt som ska
              hända ska konsumenterna göra. De ska bli mer pålästa.
            </seg>
            <seg n="13f23050">
              Jag har ingenting emot att människor får större kunskaper i privatekonomi.
              Men jag tycker att det hade varit lite på sin plats att regeringen
              också hade presenterat på vilket sätt man kan trycka på bankerna
              direkt, reglera och ha åsikter om hur det borde vara, och inte
              bara sätta det i relation till att det här är konsumenten som
              ska ställa mer krav. I konsumentintresset ligger väl också hur
              marknaden fungerar gentemot konsumenten.
            </seg>
            <seg n="c84c73df">
              Man måste ändå tillstå att konsumenter har olika förutsättningar.
              Hur många kan lösgöra sig för att gå på en utbildning eller kurs
              när det gäller privatekonomi? Det ser väldigt olika ut. Människor
              har olika möjligheter att delta i det här.
            </seg>
            <seg n="8315d787">
              Samtidigt ser jag när det gäller andra problem i samhället, som
              till exempel VAB-dagar, som har diskuterats ganska länge, att
              man slår till med böter och åtgärder omedelbart för att stävja
              missbruket. Till och med ska personal på förskolor anmäla om barn
              har varit sjuka eller inte. Ser vi på den finansiella sektorn
              är det konsumenten som ska ställa hårdare krav, inte minsta antydan
              till något tryck på banksystemet att ta sitt ansvar och leverera
              bättre villkor till konsumenterna.
            </seg>
            <seg n="7fedacf7">
              Det var ganska påpassligt att detta kom i dag. Det gör ju att
              det är ännu mer angeläget att säga: Är det vettigt att öka avgifterna
              med 4,9 procent i rådande goda läge där bankerna har gjort sådana
              vinster? Då ökar de svenska bankerna avgifterna, tvärtemot vad
              andra europeiska banker gör.
            </seg>
            <seg n="67b8ae39">
              Det här ligger väl i grunden. Jag vet inte vad mats Odell tycker,
              men min bestämda uppfattning är att det är för dålig bankkonkurrens
              i Sverige. Bankerna är allierade med varandra. De ger samma villkor.
              De är nöjda med sin kundstock. De konkurrerar inte om kunder med
              lägre priser. Jag tycker att det råder om inte ett monopol så
              på gränsen till att man använder sig av likartade regler som gör
              att det inte är någon fungerande bankkonkurrens gentemot konsumenterna.
              Det är det stora problemet.
            </seg>
          </u>
          <note type="speaker" n="4da8172c">
            Anf. 61 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-10" n="ee754b51">
            <seg n="02166a44">
              Fru talman! Det är alltid spännande att diskutera konkurrens
              på bankmarknaden. Sven-Erik Österberg som själv har haft ansvar
              för det här området under ett antal år vet vad det handlar om.
              Låt oss ändå konstatera det var en filosofisk betraktelse som
              jag tror att jag gjorde vid något tidigare tillfälle när jag diskuterade
              med Bo Bernhardsson att just bankers vinster är väldigt känsliga.
              När det går bra för Volvo är det sällan något problem, även om
              många svenskar köper Volvobilar. När det går bra för Ericsson
              är det också väldigt bra. Men banker är ett bekymmer politiskt.
            </seg>
            <seg n="b6e88043">
              Det ligger naturligtvis i sakens natur att det finns anledning
              att titta på hur konkurrensen egentligen ser ut på olika marknader.
              Jag håller med Sven-Erik Österberg på den punkten. Vi önskar alla
              att vi skulle få hit fler utländska aktörer. Inte minst visar
              den goda lönsamheten, som Sven-Erik Österberg hänvisar till i
              sin interpellation, att det borde finnas ett utrymme för flera
              att etablera sig här.
            </seg>
            <seg n="7d504792">
              Jag är glad att också kunna konstatera att det har gjorts ett
              antal satsningar. Vi har i dag ungefär 20 utländska banker, tror
              jag, som bedriver olika typer av verksamhet i vårt land. Många
              är inte alls inriktade direkt på konsumentledet, men jag har noterat
              att det finns de som har köpt på sig olika typer av möjligheter
              för att kunna utvidga med just bankkontor som vänder sig till
              allmänheten. Mycket talar väl för att vi kommer att få se mer
              av utländsk konkurrens.
            </seg>
            <seg n="00f95e10">
              När det sedan gäller avgifterna är det ändå så att man måste
              studera Capgeminirapporten lite noggrannare. Då visar det sig
              att Sverige har bland världens lägsta avgifter. Det beror på från
              vilken nivå man rör sig. Det här bygger på att svensken i mycket
              högre grad än andra länders invånare gör sina egna banktjänster
              hemma vid datorn och alltså har noll i avgift på de flesta banktransaktioner.
              Det som är kvar, nämligen att betala räkningar på banken och sådant,
              blir då relativt sett mycket dyrare. Det här framgår om man studerar
              rapporten lite noggrannare. I anda länder har man en betydligt
              bredare bas att ta ut avgifter på. I Sverige gör vi väldigt mycket
              av banktjänsterna själva hemma vid våra datorer.
            </seg>
            <seg n="50652d7e">
              Fru talman! Jag instämmer med Sven-Erik Österberg i att vi behöver
              ha en ökad konkurrens. Jag hoppas att vi med gemensamma krafter
              också kommer att kunna bädda för att så kan bli fallet.
            </seg>
          </u>
          <note type="speaker" n="5b701e16">
            Anf. 62 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-87673fa62d9c016c-1" n="c7cd7313">
            <seg n="a0b35214">
              Fru talman! Tack, Mats Odell! Vi är överens om att vi behöver
              bättre bankkonkurrens. Jag bidrar gärna till en diskussion där
              vi kan ta upp på vilket sätt som vi kan göra en förstärkning.
              Det har förts en sådan diskussion under flera år.
            </seg>
            <seg n="a1f920cb">
              Det är sant att det finns en rad små nischbanker på bland annat
              inlåningssidan. Under Socialdemokraternas regeringstid öppnades
              för ökade inlåningsmöjligheter för andra aktörer än just bankerna.
              Det har i stort sett varit positivt. Det har väl funnits några
              saker som inte har fallit så väl ut, men i stort har det varit
              positivt.
            </seg>
            <seg n="12d14b4e">
              Ett problem för att kunna erbjuda ett heltäckande paket är också
              tillgången till infrastruktur, till exempel bankomatsystem. Finansinspektionen
              har tittat på detta tidigare. Jag har inte hört något om detta
              på senare tid. Mats Odell kanske kan ge en lägesrapport om vad
              som händer på just det området. Det är oftast avgörande om en
              bank kan erbjuda bankomatkort och därmed möjlighet till kontantuttag.
              Det är viktigt för många bankkunder. Det kan vara ett skäl till
              att välja en bank.
            </seg>
            <seg n="dafe2382">
              Det har av olika skäl rått ett starkt missnöje från delägande
              banker mot att släppa in andra aktörer i systemen. Ofta har man
              varit rädd för den konkurrens som kan uppstå. Det är viktigt.
            </seg>
            <seg n="558fd081">
              Mats Odell nämner fondavgifterna. Precis som Mats Odell säger
              är det en dålig koppling mellan förtjänst och prestation. Vad
              får jag för en högre avgift? Det kan väl vara okej för mig som
              bankkund att betala mer om jag får en bra avkastning. Men det
              förhållandet finns inte i de undersökningar som har gjorts. Där
              är man utlämnad som kund. Bankerna tar in en stor del av sina
              vinster på fondförvaltningen. Dessutom har de varit dåliga på
              att presentera hur fonderna har gått. Det kan vara svårt även
              för den som är hyggligt påläst att se om en fond har gått bra
              eller dåligt vid en jämförelse med index. Banker har själva tagit
              fram index som inte är relevanta för helheten. De jämför mot ett
              eget instiftat index och säger att i förhållande till det har
              det gått bra. Där är konsumenten utlämnad och tror att ett index
              är något som är allmänt vedertaget, en jämförelse på bred front.
              Konsumenten jämför hur den fond man har satsat på är i förhållande
              till indexet. Där känner sig många konsumenter lurade. Där behövs
              en skärpning.
            </seg>
            <seg n="280d4289">
              Jag vill passa på att framhålla nyttan av det som har skett.
              SBAB har börjat med inlåning. Jag såg till min stora glädje att
              SBAB:s inlåningsaktivitet har ökat ganska starkt. Nu har i och
              för sig försäljningen skjutits upp, vilket jag välkomnar, men
              det är inte på grund av att Mats Odell har ändrat inställning
              utan för att läget har varit sämre. Finns det inte skäl att fundera
              över att behålla SBAB ett tag till i statlig ägo? Det har ändå
              varit en annan aktör som har haft en oerhörd nytta på bankfronten,
              inte minst på bolånesidan, av konkurrensen. Det kan ske på inlåningssidan,
              och det går att få ett breddat uppdrag som bank för att stärka
              konkurrensen. En annan bank köper upp, och sedan slås konkurrensen
              undan. Det är dåligt förslag, och jag tycker att Mats Odell ska
              omvärdera SBAB:s ställning.
            </seg>
          </u>
          <note type="speaker" n="8464846c">
            Anf. 63 HILLEVI LARSSON (s):
          </note>
          <u who="hillevi_larsson_896639" xml:id="i-ac5f5d576b978856-2" n="db41e2ac">
            <seg n="a98da80c">
              Fru talman! Precis som Sven-Erik Österberg just sade har SBAB
              skapat konkurrens på bolånemarknaden och sett till så att de andra
              aktörerna har skärpt sig. SBAB är viktig för banksektorn. Vi skulle
              kunna utnyttja vårt inflytande på Nordea på samma sätt som för
              SBAB. På det sättet skapas ökad konkurrens. Det är helt fel väg
              att sälja ut både SBAB och Nordea.
            </seg>
            <seg n="83ffe44b">
              Det är inte bara svårt för kunderna att hänga med. Man kan nästan
              kalla en del av det bankerna har sysslat med för bedrägeri. Det
              har varit en helt felaktig redovisning. Kunderna har fått en helt
              felaktig bild av till exempel fondutvecklingen. Det har syftat
              till att trissa upp de egna fonderna, att ge intryck av att de
              går bättre än de de facto gör.
            </seg>
            <seg n="80d7c311">
              Jag hörde bland annat en intervju med människor som hade varit
              anställda på en bank under större delen av livet. De hade blivit
              lurade. Det visar att det inte bara är fråga om konsumentupplysning.
              Det handlar faktiskt om att sätta press på bankerna och se till
              att kontrollen fungerar. Det är till och med ett olagligt beteende
              från bankernas sida. Det är viktigt att det blir balans. Det kan
              också gynna de banker som sköter sig om de som inte sköter sig
              utsätts för en hårdare kontroll. Det är naturligtvis alltid bra
              med upplysta konsumenter. Men när det rör sig om rent bedrägligt
              beteende måste det finnas kontrollinstanser.
            </seg>
            <seg n="4656722f">
              Det här är viktiga frågor eftersom det handlar om människors
              sparpengar. Det kan vara den lilla guldkanten på tillvaron som
              avgörs av hur ens pengar förvaltas på banken. Det finns all anledning
              att räkna in detta som en viktig del av samhällsservicen. Folk
              ska definitivt inte bli lurade. Man ska inte kunna säga: Skyll
              dig själv. Du var inte tillräckligt upplyst som konsument.
            </seg>
            <seg n="e9395758">
              Låt oss ställa ett större ansvar på bankerna. När det gäller
              de dolda avgifterna, inte minst på vanliga bankärenden via datorn,
              visar det sig att även där gör de största bankerna miljardvinster.
              Det kan tyckas vara små avgifter, men det blir mycket pengar.
              Vi måste kräva att bankerna tar sitt ansvar. Jag hoppas att regeringen
              väger in detta. Det gäller inte bara utifrån konsumenternas plikt
              att upplysa sig utan även bankernas plikt att sköta sig.
            </seg>
          </u>
          <note type="speaker" n="6588f163">
            Anf. 64 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-11" n="ee754b51">
            <seg n="758ca51c">
              Fru talman! Först var det frågan om konsumentupplysning. Finansinspektionen
              gjorde en första studie, och även Finansmarknadsrådet har tittat
              på hur det ser ut på konsumentsidan. Det är nedslående. Det visade
              sig att färre än 50 procent av dem som var med i studien jämför
              ett erbjudande från sin egen bank med vad andra kan erbjuda. Det
              behövs någonstans en ökad aktivitet från oss alla för att få del
              av de nya möjligheter som kan finnas. Även om konkurrensen ökar
              måste den efterfrågas någonstans.
            </seg>
            <seg n="24cd5c81">
              Sven-Erik Österberg tar upp frågan om tillgång till infrastruktur
              för nya aktörer. Det är som Sven-Erik Österberg själv säger, nämligen
              att frågan har diskuterats en hel del. De som har investerat i
              bankomatnätet har någon typ av mängdrabatter, och de upplevs som
              orättvisa. Det är en diskussion som pågår. Jag har ingen dagsaktuell
              notering av var den ligger, men mitt intryck är att arbetet går
              framåt och att man hittar lösningar som handlar om att nya aktörer
              på rimliga villkor ska få tillträde till den infrastrukturen.
            </seg>
            <seg n="4ebf9daf">
              Jag har tagit upp frågan om fondavgifter i ett tal i Bankföreningen,
              på Fondmarknadsdagen och vid ett antal andra motsvarande tillfällen
              under de senaste månaderna. Jag tror att det på fondaktörernas
              sida finns en medvetenhet om detta, och jag tror att fondavgifter
              kommer att bli ett konkurrensmedel framöver.
            </seg>
            <seg n="4271ed9c">
              Som både Sven-Erik Österberg och Hillevi Larsson tar upp har
              det förekommit felaktigheter i informationen. Det som är nytt
              är att branschen bland annat har tecknat ett nytt avtal, någon
              typ av code of conduct , för hanteringen av detta. Man har ändrat
              sig jämfört med hur det har varit. Dessutom har Finansinspektionen
              fått helt nya muskler genom ny lagstiftning som alldeles nyligen
              har trätt i kraft. Finansinspektionen har rätt att till fondbolag
              avkräva straffavgifter på upp till 50 miljoner kronor om de missköter
              sig och inte följer de regelverk som gäller.
            </seg>
            <seg n="4e1c9cad">
              Jag tror däremot inte att det är en väg till framgång att staten
              själv är aktör i en växande globaliserad bankmarknad. Det är i
              vår egenskap av lagstiftare och genom att reglera och övervaka
              marknaden som vi kan göra bäst nytta.
            </seg>
            <seg n="1d8c2755">
              SBAB är ett framgångsrikt företag, som dock har problem med marknadsandelar
              helt enkelt därför att det kommer nya aktörer som pressar priserna
              ytterligare. Det är det vi vill se. Det är däremot viktigt när
              SBAB en dag ska hitta en samarbetspartner att det sker på ett
              sådant sätt att den totala konkurrensen på bankmarknaden upprätthålls
              och helst ökar.
            </seg>
          </u>
          <note type="speaker" n="6376dd2a">
            Anf. 65 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-87673fa62d9c016c-2" n="c7cd7313">
            <seg n="3e76f79f">
              Fru talman! När det gäller SBAB och det fortsatta ägandet kan
              jag konstatera att statsrådet och jag har olika uppfattning. Jag
              vill bara säga det till det senare. Det är vällovligt att en försäljning
              ska ske på så sätt att konkurrensen inte ifrågasätts, men Mats
              Odell vet ju själv hur svårt det är vid försäljningar att styra
              vem som ska köpa när bud gäller. Vi har sett i andra affärer hur
              komplicerat det är och vilka konsekvenser det kan få som man inte
              vill se men som man inte kan göra så mycket åt. Vi har OMX som
              ett exempel, där det lades bud från en annan stat. Det tycker
              jag att man kan dra viss lärdom av.
            </seg>
            <seg n="ccd6a4ea">
              Däremot är jag naturligtvis positiv till att konsumenterna stärks.
              Jag har ingen annan uppfattning än Mats Odell att det behövs.
              Både Mats Odell och jag kan av egen erfarenhet säga att det inte
              är helt lätt att vara konsument när man ska jämföra olika saker
              från banker. Även om vi kanske är hyggligt pålästa i den här frågan
              är det inte helt lätt, och då kan man tänka på dem som är mindre
              insatta.
            </seg>
            <seg n="ef9e4e12">
              Det är alltså väldigt svårt att veta vad som är bästa budet i
              helheten från en bank. Jag tycker att bankerna på ett inlindat
              sätt döljer var konkurrensen ligger. Det är där jag tror att man
              måste sätta åt dem hårdare, för att de ska vara tydligare när
              de för kunderna presenterar vilka villkor som gäller i de olika
              delarna. Det är lätt att bli förvirrad när man ser helheten.
            </seg>
            <seg n="c1237947">
              När det gäller avgifterna: Jag är kund i en stor bank, och jag
              får avgift på Internet det kommer med jämna mellanrum. Med andra
              ord kanske jag har fel bank, och jag borde titta på det där. Men
              jag tror att fler storbanker har detta.
            </seg>
            <seg n="8d7b0bd2">
              Det finns också andra avgifter. Det är oftast äldre personer
              man brukar säga att det alltid är äldre som kanske inte har tillgång
              till det här som får betala väldigt höga avgifter när de använder
              banken. Det kan man också ifrågasätta. Det är ett slags åldersdiskriminering,
              därför att den som inte har tillgång till det ena blir belastad
              med väldigt höga avgifter. Jag tycker att man kan fundera lite
              grann på det också när det gäller det här.
            </seg>
            <seg n="b9fbd3ca">
              Framför allt tycker jag att det inte fanns något skäl för bankerna
              att höja sina avgifter under innevarande år med tanke på det goda
              resultat de har presenterat. Jag tycker att de har gått över gränsen.
            </seg>
          </u>
          <note type="speaker" n="273dc623">
            Anf. 66 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-12" n="ee754b51">
            <seg n="6f399c85">
              Fru talman! Vi har enat oss under baneret att vi vill öka konkurrensen
              på bankmarknaden. Vi är dock inte eniga om exakt hur statens ägande
              i SBAB ska hanteras.
            </seg>
            <seg n="dc38d21c">
              Låt mig bara säga att Sven-Erik Österberg tar upp OMX som någonting
              som skulle vara tvivelaktigt. Låt mig ändå konstatera att den
              konstellation som köpte OMX var Borse Dubai och Nasdaq. Borse
              Dubai arbetar i den mest expansiva regionen för närvarande. Det
              är en otrolig utveckling på de marknaderna, där också svenska
              företag i dag, som Helsingforssbörsen, hamnar i ett läge där vi
              kan delta i den utveckling som nu sker i Mellanöstern. Det är
              en exempellös ekonomisk utveckling, liksom i den amerikanska Nasdaqmiljön,
              där också svenska företag på det här sättet kommer in i en miljö
              med över 4 000 noterade bolag.
            </seg>
            <seg n="3b1a5d30">
              Det är en tillgång för Helsingforssbörsen att ha fått den typen
              av ägare och att vi också kommer att få hit det europeiska huvudkontoret
              för teknisk utveckling liksom för den nordiska verksamheten. Det
              är någonting som jag tror att vi kommer att kunna se frukten av
              framöver.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="9b432554">
            11 § Svar på interpellation 2007/08:438 om jäv vid försäljning
            av statliga företag
          </note>
          <note type="speaker" n="86ae7dbc">
            Anf. 67 Statsrådet MATS ODELL (kd):
          </note>
          <u who="mats_odell_90c7da" xml:id="i-3e55018841985a15-4" n="ee754b51" next="i-10110a2a360030c4-4">
            <seg n="b8b5828d">
              Fru talman! Bosse Ringholm har frågat mig om jag avser att ta
              initiativ till ett offentliggörande av ledamöternas innehav av
              aktier och andra värdepapper. Han har även frågat mig, om så inte
              sker, vilket skälet är till att jag skulle vägra ett offentliggörande.
            </seg>
            <seg n="2c5e9090">
              De ledamöter Bosse Ringholm avser är ledamöterna i Rådet för
              försäljning av aktier i bolag med statligt ägande. Frågorna ställs
              mot bakgrund av att eventuella jävssituationer skulle kunna uppstå
              på grund av ledamöternas aktieinnehav.
            </seg>
            <seg n="60aebe4d">
              Den 15 januari i år svarade jag Bosse Ringholm och Eva-Lena Jansson
              att rådet är en egen myndighet som har skyldighet att enligt regeringsformen
              iaktta saklighet och opartiskhet i sin verksamhet. Det ankommer
              på respektive myndighet att självständigt fastställa rutiner för
              att undvika att intressekonflikter uppstår. Detta gäller självklart
              även för rådet.
            </seg>
          </u>
          <note n="006d42ed">
            Den 22 november 2007 fattade regeringen beslut om att det vid
            rådet ska föras en sådan förteckning över ledamöternas innehav
            av finansiella instrument som avses i 11 § första stycket lagen
            (2000:1087) om anmälningsskyldighet för vissa innehav av finansiella
            instrument. Ledamöterna ska därmed enligt samma bestämmelse skriftligen
            till rådet anmäla sina innehav av finansiella instrument och ändringar
            i innehaven. Enligt 9 kap. 23 § sekretesslagen gäller sekretess
            för de lämnade uppgifterna.
          </note>
          <u who="mats_odell_90c7da" xml:id="i-10110a2a360030c4-4" n="ee754b51" prev="i-3e55018841985a15-4">
            <seg n="f07a6fe3">
              Jag har erfarit att rådet vid sammanträde den 23 november 2007
              beslöt att ledamöterna i rådet och rådets sekreterare ska anmäla
              innehav av finansiella instrument till ordföranden och att ordföranden
              ska visa upp sina anmälningar för sin ersättare.
            </seg>
            <seg n="5671f01d">
              Det ankommer alltså på rådet, som är en självständig myndighet,
              att pröva frågan om sekretess. Rådets tillämpning av lag, i detta
              fall sekretesslagen, får inte regeringen, än mindre jag som enskilt
              statsråd, bestämma över. Detta följer av 11 kap. 8 § regeringsformen.
            </seg>
            <seg n="62661465">
              Jag avser följaktligen inte att vidta några åtgärder för att
              förmå rådet att offentliggöra de anmälningar om värdepappersinnehav
              som rådets ledamöter och sekreterare lämnat.
            </seg>
          </u>
          <note type="speaker" n="27c0a8f2">
            Anf. 68 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-0" n="42dd750d">
            <seg n="d8db6594">
              Fru talman! Statsrådet Mats Odell gör det svårt för sig onödigt
              svårt, kan till och med en politisk meningsmotståndare tycka.
              Det står naturligtvis Mats Odell och den borgerliga regeringen
              fritt att sälja vilka statliga företag de så önskar, även om bevekelsegrunderna
              för försäljning av de statliga företagen har varit mycket oklart
              redovisade.
            </seg>
            <seg n="e5d73139">
              Det är ändå ett faktum att Mats Odell har krånglat till processen
              med försäljning av statliga företag onödigt mycket. Han har gjort
              det svårt för sig. Han har gjort det svårt för den borgerliga
              regeringen att förklara varför man ska hemlighålla ett stort antal
              uppgifter, som snarare skapar ökad misstänksamhet mot processen
              som sådan.
            </seg>
            <seg n="f88e8442">
              Det är den borgerliga regeringen och Mats Odell som har tagit
              initiativet att utse ett särskilt utförsäljningsråd. Jag antar
              att tanken med utförsäljningsrådet var att det eventuellt skulle
              komplettera den kompetens eller bristande kompetens som finns
              hos Mats Odell och hans kolleger.
            </seg>
            <seg n="80dd9ce8">
              Det är snarare så att utförsäljningsrådet har ökat misstron mot
              hela utförsäljningsprocessen, därför att Mats Odell från början
              utsåg personer till rådet som uppenbarligen hade så starka bindningar
              till olika finansiella intressen att de direkt kunde misstänkas
              komma i en jävssituation.
            </seg>
            <seg n="aeef3a2f">
              Mats Odell har också flera gånger erkänt och vidgått att flera
              ledamöter av utförsäljningsrådet kommer att hamna i jävssituationer,
              och därför ska de inte delta i behandlingen av just de aktuella
              bolagen.
            </seg>
            <seg n="75451169">
              Då undrar jag: Varför är man så korkad att man utser personer
              som man redan från början vet kommer att hamna i jävssituationer?
              Och varför är man så oförsiktig att man från regeringens sida
              dessutom inte bestämmer sig för att säga att dessa ledamöters
              aktieinnehav måste öppet och offentligt redovisas så att varje
              misstanke om att de kan hamna i jävssituationer kan undanröjas?
            </seg>
            <seg n="344c80b3">
              Dessbättre, efter många turer och avgångar ett antal personer
              i Mats Odells närhet fick avgå därför att de hade klantat till
              det ordentligt för sig fick till slut rådets nye ordförande inse
              att han var tvungen att redovisa i varje fall sitt aktieinnehav
              för offentligheten. Men det var hans eget initiativ det var inte
              Mats Odell som krävde det av honom.
            </seg>
            <seg n="7b6565cb">
              När vi från oppositionen och från allmänheten gång på gång har
              krävt att det är rimligt att alla ledamöter redovisar sitt aktieinnehav
              så att ingen misstanke ska finnas att det finns oegentligheter,
              att det finns jäv som man inte har någon som helst insyn i, gör
              Mats Odell det väldigt svårt för sig och börjar nu skylla på den
              myndighet han har utsett; det är myndighetens fel att de inte
              kan avslöja sina aktieinnehav, inte Mats Odells fel.
            </seg>
            <seg n="8e4e19e0">
              Men det är väl ändå regeringen som har utsett denna myndighet,
              Mats Odell? Det är väl ändå regeringen som har utsett personerna
              i myndigheten? Det är väl ändå regeringen som har bestämt villkoren
              för myndigheten?
            </seg>
            <seg n="096c5d32">
              Det mest svaga som man kan hamna i, i ett sådant här läge när
              man ska försvara sig, Mats Odell, är att skylla på underlydande.
            </seg>
            <seg n="f98661f3">
              I stället för att själv ta ansvar för att han gjort misstaget
              att utse fel personer och inte beslutat att det ska vara full
              offentlighet om ledamöternas aktieinnehav väljer Mats Odell att
              skylla på den nya myndigheten. Det är fegt, Mats Odell! Det är
              väldigt fegt att lägga ansvaret på underlydande och inte själv
              ta politiskt ansvar.
            </seg>
          </u>
          <note type="speaker" n="50efb92e">
            Anf. 69 Statsrådet MATS ODELL (kd):
          </note>
          <u who="mats_odell_90c7da" xml:id="i-3e55018841985a15-5" n="ee754b51" next="i-10110a2a360030c4-5">
            <seg n="134834ef">
              Fru talman! Jag läste upp delar av den lagstiftning som gäller
              på området. Där står: tidigare statsråd. Bosse Ringholm har varit
              statsråd i ett antal omgångar och är okunnig om de här frågorna.
              Jag tycker att det är häpnadsväckande.
            </seg>
          </u>
          <note n="07610b6f">
            Vad beträffar sekretess och anmälningar finns 9 kap. 23 § sekretesslagen.
            När den diskuterades här i riksdagen tog man ställning i frågan
            om sekretess efter en omsorgsfull avvägning mellan å ena sidan
            intresset av kontrollmöjligheter och å andra sidan hänsynen till
            offentliga funktionärers personliga integritet.
          </note>
          <u who="mats_odell_90c7da" xml:id="i-10110a2a360030c4-5" n="ee754b51" prev="i-3e55018841985a15-5">
            <seg n="250e8b23">
              Nu tycker Bosse Ringholm att det är fegt att jag hänvisar till
              att det ankommer på myndigheten själv att som en självständig
              myndighet pröva frågan om sekretess. Rådets tillämpning av lagen,
              i det här fallet sekretesslagen, får inte regeringen och än mindre
              jag själv som enskilt statsråd bestämma över. Detta följer, vilket
              jag också sade, av 11 kap. 8 § regeringsformen. Detta är ett lagrum
              som Bosse Ringholm som förutvarande statsråd rimligen är väl bekant
              med.
            </seg>
            <seg n="e49f5e2a">
              Sekretess gäller om det inte är klart att uppgiften kan röjas
              utan att den som uppgiften rör lider skada eller men. Det är alltså
              en presumtion för sekretess och ett starkt sekretesskydd. Jag
              antar att Bosse Ringholm, som själv är aktiv aktiesparare enligt
              vad jag har läst, och har suttit i regeringen, själv har fått
              anmäla jäv när olika regeringsärenden har kommit upp som har rört
              hans eget aktieinnehav. Med det resonemang som han nu för skulle
              det ha varit ovanligt korkat att utse en person som man på förhand
              visste skulle bli jävig att sitta i ett beslutande organ. Jag
              tror inte att Bosse Ringholm tycker det själv.
            </seg>
          </u>
          <note type="speaker" n="f57168d5">
            Anf. 70 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-1" n="42dd750d">
            <seg n="4320d65b">
              Fru talman! Mats Odell försöker med något slags tävling om vem
              som är mest okunnig. Men, Mats Odell, det handlar ju om omdöme!
              Det handlar om Mats Odells omdöme. Om man utser ett utförsäljningsråd
              gäller det att utse personer som inte kan misstänkas för jäv.
              Den enklaste metoden att undvika detta är att öppet redovisa ledamöternas
              aktieinnehav. Det är det frågan handlar om.
            </seg>
            <seg n="34a61491">
              Mats Odell står i stället och talar om hurdan lagstiftningen
              är och hur man ska tolka den, men det är inte detta frågan handlar
              om. Mats Odell har två knep: Det första är att skylla på underlydande.
              Det andra är att tala om något helt annat än det frågan handlar
              om. Frågan handlar ju inte om att tillämpa lagstiftningen. Min
              interpellation gäller frågan: Vad har Mats Odell för motiv för
              att hemlighålla ledamöternas aktieinnehav?
            </seg>
            <seg n="e4d5830e">
              Det står Mats Odell och regeringen fritt att när man utser en
              myndighets styrelse i det här fallet ett utförsäljningsråd öppet
              redovisa för alla att ledamöterna inte har aktier i banker eller
              andra branscher där de aktuella statliga företagen opererar. Därmed
              är ju misstanken borta om att några av dessa ledamöter kan hamna
              i jävssituationer.
            </seg>
            <seg n="564cbaf4">
              Tvärtom utser Mats Odell ett antal personer och säger: Den ene
              är jävig i de här frågorna, den andre är jävig i de där frågorna
              och så vidare. I vissa frågor kommer bara fyra eller fem av ledamöterna
              att kunna vara med och fatta beslut, eftersom de andra är jäviga.
              Detta är att göra det svårt för sig, väldigt svårt.
            </seg>
            <seg n="2be6ed81">
              Jag förstår inte varför Mats Odell snubblar på detta sätt gång
              på gång. Om det är hans favoritsysselsättning att skylla på underlydande
              är det väl hans business, om han vill hålla på på det sättet.
              Men här visar han så bristande omdöme att han inte förstår att
              det är rimligt att man ska undanröja alla misstankar om ledamöternas
              jäv genom att från början berätta vad de har för aktieinnehav.
            </seg>
            <seg n="4613ee46">
              I ett avseende kan man säga att ordföranden i rådet alltså den
              nye ordföranden, för det blev ju en del skiften efter de tidigare
              misslyckanden som Mats Odell fick ta på sig ansvaret för förstod
              vad det handlade om, för han lade upp sina aktier på bordet och
              gjorde också en del omdispositioner. Men Mats Odell har inte förstått
              att ställa de kraven på ordföranden, utan det var ordföranden
              själv som fick fatta det beslutet.
            </seg>
            <seg n="94102f02">
              Det är märkligt att Mats Odell har något som uppenbarligen måste
              hemlighållas. Men han vill inte berätta varför, och han kan inte
              göra det enklaste av allt, nämligen att berätta vilka aktieinnehav
              de olika ledamöterna har. Då kan ju svenska folket se om Mats
              Odell hade rätt när han sade att det inte finns några jävsproblem
              eller om det var rätt när han sade: Den och den har jäv med det
              och det och kan inte besluta i de ärendena. Svenska folket kan
              då ställa sig frågan varför man utser ledamöter som kan hamna
              i sådana jävssituationer.
            </seg>
            <seg n="14bf7ac1">
              Det finns något dolt, något som Mats Odell försöker dölja. Han
              vill inte gå ut med varför han inte vågar berätta om detta. Så
              feg kan han inte vara att han bara skyller på underlydande. Så
              lättsinnigt kan han inte behandla det hela att han bara börjar
              prata om andra frågor. Det är en debatteknik som är ganska känd:
              När man inte har några argument kvar börjar man prata om något
              annat. Där konkurrerar nog ingen med Mats Odell. Där är han i
              lead position .
            </seg>
          </u>
          <note type="speaker" n="67bf43c6">
            Anf. 71 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-77b095d4183a92a8-0" n="7654e486">
            <seg n="d7bdb50d">
              Fru talman! Jag har, som Mats Odell tidigare har sagt, varit
              med och diskuterat just utförsäljningsrådet vid ett flertal tillfällen.
              I dag får Mats Odell goda råd: Tvärstopp för utförsäljningar,
              säger Rodney Alfvén, analyschef på Cheuvreux, och Nordnets Peter
              Malmqvist håller med. Skattebetalarna kommer inte att få bästa
              pris.
            </seg>
            <seg n="e7f5f2ed">
              Det är flera som tycker att detta med utförsäljning av statliga
              bolag lämnar en del övrigt att önska. Det diskuterar vi inte i
              dag, fru talman, utan det vi diskuterar är jäv vid försäljning
              av statliga bolag och det råd som Mats Odell tillsatte. Vi har
              diskuterat om det är lämpligt att ha personer som är jäviga. Av
              Bosse Ringholm och flera andra har vi fått veta att den nuvarande
              ordföranden i rådet har tillkännagett vilka aktier han har.
            </seg>
            <seg n="e3dd0c5a">
              Låt mig ge ett exempel som visar varför det är så viktigt att
              tala om vad som ligger bakom de olika rådsledamöternas ställningstaganden.
              En person det handlar inte om att ifrågasätta någon enskild utan
              bara om att beskriva hur komplicerat det hela kan bli rådgivaren
              Adine Grate Axén, som förutom i utförsäljningsrådet också sitter
              i Aktiemarknadsnämnden, som nu ska granskas av Finansinspektionen,
              har ett uppdrag som ledamot i styrelsen för Hi3G. Hon kommer alltså
              inte att kunna vara med i debatten om utförsäljning av Telia.
            </seg>
            <seg n="48f2e311">
              Vad man inte tänker på när man ser att det står Hi3G är att detta
              bolag till 40 procent ägs av Investor, som i sin tur är delägare
              i EQT, som faktiskt är en stor intressent i Vin &amp; Sprit. Tänk
              hur komplicerat det kan vara att tillsätta en person som har flera
              ingångar i olika företag. Vi vet inte i dag om personen i fråga
              har aktier i andra bolag, till exempel fastighetsbolag, som en
              annan ledamot i rådet har.
            </seg>
            <seg n="165d0b9c">
              Just därför tycker vi socialdemokrater att det är så viktigt
              att man också redovisar vad det kommer att finnas för motivering
              och stöd hos Mats Odells förslag i rådet. Jag tror att tanken
              från regeringens sida är att man ska använda rådet som en form
              av ekonomiskt alibi för att försöka dölja att man faktiskt gör
              en dålig affär för de svenska medborgarna.
            </seg>
            <seg n="73b37269">
              Nu har flera ekonomiska rådgivare gått ut och sagt att det är
              en dålig affär. Men Mats Odell lyssnar inte på det örat, utan
              han har sitt eget råd att lyssna till.
            </seg>
            <seg n="2d8036ba">
              Men om det här rådet nu är så jävigt som det verkar är risken
              uppenbar att han kommer att få precis de råd han förväntar sig
              att få: Sälj till vilket pris som helst!
            </seg>
            <seg n="f07760e1">
              Anledningen är att det finns flera personer som kommer att tjäna
              pengar på det.
            </seg>
            <seg n="fde04c49">
              Därför tycker jag att det är så viktigt, fru talman, att den
              svenska befolkningen efter att de här kritiserade affärerna har
              genomförts också ska kunna utkräva ansvar och se vem som gav råd
              i dessa affärer och vad de hade för delägarskap. Vems aktier styrde
              deras synsätt? Eller var de faktiskt helt ojäviga när de fattade
              beslut? Det kommer vi inte att kunna veta förrän affärerna är
              genomförda.
            </seg>
            <seg n="08d28c08">
              Mats Odell säger att han hänvisar till sekretesslagen. Men jag
              vill ställa en hypotetisk fråga: Tycker inte statsrådet Mats Odell
              att det hade varit bra att offentliggöra vilka aktier dessa personer
              äger?
            </seg>
          </u>
          <note type="speaker" n="58a12a8d">
            Anf. 72 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-13" n="ee754b51">
            <seg n="bb8532d5">
              Fru talman! Låt mig kort få redogöra för vad rådets uppgift är.
              När Regeringskansliet med de duktiga medarbetarna på Näringsdepartementet,
              Finansdepartementet, våra rådgivare på investmentbankerna, de
              juridiska rådgivarna och redovisningsrådgivarna har kommit fram
              till ett förslag till hur en transaktion ska genomföras om det
              ska vara en börsintroduktion, om vi ska göra en strukturaffär
              eller om man ska ha ett auktionsförfarande tar rådet ställning
              till detta förslag till transaktionsprocess och ger oss ett råd.
            </seg>
            <seg n="aeeef404">
              Nästa gång är när vi är framme vid ett förslag till en konkret
              transaktion. Då är det inte så att rådet har varit med och tittat
              på vilka konstellationer som ska vara med i genomförandet eller
              som ska vara den som köper, utan de får ett konkret förslag från
              Regeringskansliet att ta ställning till. När de tittar på detta
              måste rådet självklart vara beslutsmässigt, men ingen ledamot
              i rådet som är jävig kommer att delta i ett sådant beslut.
            </seg>
            <seg n="d6584edc">
              Det är den process som hela verksamheten vilar på, nämligen att
              garantera detta genom det som jag redogjorde för i mitt interpellationssvar.
              De har anmält sitt innehav. Det här är någonting som registreras
              och kontrolleras på samma sätt som regeringens eventuella jävssituation
              kontrolleras av rätts- och expeditionschefen innan regeringen
              fattar beslut i olika ärenden.
            </seg>
            <seg n="aa5795c2">
              Bosse Ringholm säger att jag borde undanröja alla misstankar.
              Jag tror inte att det finns någon makt på denna jord som kan undanröja
              Bosse Ringholms misstankar. Oberoende av vad vi gör kommer han
              att vara misstänksam mot detta. Något annat kommer vi aldrig att
              kunna åstadkomma.
            </seg>
            <seg n="7e00cfeb">
              Däremot är det väldigt viktigt när en affär är genomförd att
              alla betraktare inte bara Bosse Ringholm och Eva-Lena Jansson
              utan hela svenska folket kan bedöma om det är en bra affär som
              har genomförts. Det är detta som är viktigt för oss i regeringen:
              att se till att processen garanteras i alla sina delar. När affären
              är genomförd kommer granskningen att vara väldigt hård, och det
              är den som vi då måste klara av.
            </seg>
            <seg n="543008ba">
              Sedan är det så att om man ska ha en kompetent grupp som ska
              ge en second opinion det är faktiskt det som det handlar om till
              det förslag som kommer fram ur Regeringskansliets normala procedur
              fram till förslag till beslut, ja, då har man att välja bland
              erfarna personer. Och det är inte lätt att hitta dem som inte
              på något sätt har varit eller är aktiva på de här marknaderna.
              Den traditionella metoden är då att den som har en intressekonflikt
              eller bara skuggan av en intressekonflikt icke får vara med och
              delta i ett sådant beslut.
            </seg>
          </u>
          <note type="speaker" n="78d04033">
            Anf. 73 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-2" n="42dd750d">
            <seg n="82ed07a9">
              Fru talman! Vad är det Mats Odell försöker dölja? Vad är det
              som gör att Mats Odell har så himla svårt att ställa krav på att
              ledamöterna ska offentliggöra sina aktieinnehav? Vad är det som
              gör att Mats Odell inte från början har tänkt den enkla tanken
              att undanröja varje misstanke om jäv genom att öppet offentligt
              redovisa ledamöternas aktieinnehav? Det är något som Mats Odell
              försöker dölja, och varför?
            </seg>
            <seg n="9d37defc">
              Mats Odell säger att när väl affären är i hamn och det statliga
              bolaget är sålt ska alla kunna se att utförsäljningsrådet har
              agerat på ett sådant sätt att ingen ledamot kan misstänkas för
              jäv. Hur ska vi kunna veta det? Vi vet ju inte ens vad ledamöterna
              har för aktieinnehav. Då kan man väl inte heller bedöma om det
              har förelegat jäv eller inte.
            </seg>
            <seg n="aeac7585">
              Varför gör Mats Odell det så svårt för sig? Varför undanröjer
              inte Mats Odell varje misstanke genom att säga vad ledamöterna
              har för aktieinnehav. Då kan Mats Odell få kritik för en sak,
              nämligen att han har valt fel ledamöter och borde ha valt ledamöter
              som hade varit mer oavhängiga. Nu skyller han ifrån sig och säger
              att alla ledamöter kan tänkas ha någon form av engagemang på området.
              Jag tror inte att det är så enkelt, Mats Odell, att alla ledamöter
              har engagemang i alla tänkbara branscher. Det finns säkerligen
              personer som kanske har aktier på några områden men som inte har
              det på andra områden och därför skulle vara möjliga att engagera.
            </seg>
            <seg n="78f1320a">
              Men hur ska vi kunna veta att de här personerna inte är jäviga?
              Mats Odell säger att det inte ska råda något tvivel om att de
              inte är jäviga. Men vad är det Mats Odell försöker dölja då, om
              hans slutsats ska vara korrekt? Det är någonting som är sjukt,
              Mats Odell.
            </seg>
          </u>
          <note type="speaker" n="6d0ab56f">
            Anf. 74 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-77b095d4183a92a8-1" n="7654e486">
            <seg n="9c4b866e">
              Fru talman! Om Mats Odell hade haft Rodney Alfvén som rådgivare
              hade han förstått att det skulle vara osannolikt att sälja ut
              de här bolagen med dagens finansiella osäkerhet. Hade han haft
              Peter Malmqvist som rådgivare hade han fått svaret: Som skattebetalare
              vill man ha ut det absolut bästa priset, och det får man inte
              i dag.
            </seg>
            <seg n="c5ed79f5">
              Frågan är vilket råd han kommer att få från sina finansiella
              rådgivare i det så kallade rådet för utförsäljning.
            </seg>
            <seg n="7b95dca8">
              Jag hade uppfattat att rådet faktiskt skulle, som Mats Odell
              har sagt flera gånger, ge en second opinion . Men det som framgår
              nu är att utförsäljningsrådet kommer att få samma uppgift som
              de externa rekryteringskonsulter som regeringen använder sig av,
              det vill säga att verifiera regeringens redan tidigare fattade
              beslut. Man blir alltså en sorts staffagefigur åt regeringen.
              Man ska bara säga: Ja, det är bra! Sälj! Ni har säkert en bra
              plan!
            </seg>
            <seg n="1ced0303">
              Det finns bara ett beslut att ta ställning till, och det är att
              man ska sälja nu.
            </seg>
            <seg n="fcdf9a99">
              Jag tror i alla fall att det är olyckligt att man inte har kännedom
              om ledamöternas finansiella tillgångar och var de kan tänkas vara
              jäviga när inte svenska folket vet om det därför att man från
              början har bestämt sig för att det ska råda sekretess. Det var
              det jag ville ställa en hypotetisk fråga om till Mats Odell, nämligen
              om du inser det orimliga i det här. Ni borde från regeringens
              sida ha bestämt er för att det var viktigt att tydliggöra vilka
              som skulle sitta i det här rådet och vilka finansiella tillgångar
              man skulle ha. Tycker inte finansmarknadsminister Mats Odell att
              det hade varit bra, fru talman? Det skulle jag vilja ha svar på.
            </seg>
          </u>
          <note type="speaker" n="188f4d48">
            Anf. 75 Statsrådet MATS ODELL (kd):
          </note>
          <u who="mats_odell_90c7da" xml:id="i-3b3bf73a3d2149a1-14" n="ee754b51">
            <seg n="fe01df1d">
              Fru talman! Det här är en fråga där det går en ideologisk skiljelinje
              mellan regeringen och den nuvarande oppositionen. När däremot
              Bosse Ringholm satt i regeringen sålde han ju företag friskt utan
              att ha vare sig råd eller annat, och hur det gick kan vi ju diskutera.
            </seg>
            <seg n="e059f7bd">
              I det här fallet är det råd som vi nu talar om en egen myndighet
              som har skyldighet att enligt regeringsformen iaktta saklighet
              och opartiskhet i sin verksamhet. Varje myndighet har att självständigt
              fastställa rutiner för att undvika att det uppstår intressekonflikter.
            </seg>
            <seg n="003c7e2a">
              Vad har då regeringen gjort? Jo, vi har utsett en myndighetschef.
              Han heter Bengt-Åke Nilsson. Han har varit domare i Regeringsrätten.
              Han har suttit i Lagrådet. Han har varit rättschef på Statsrådsberedningen
              i ett antal år. Han har varit rättschef på Finansdepartementet.
              Han har varit tjänsteman i staten i stort sett hela sitt liv.
            </seg>
            <seg n="515e1a05">
              Bosse Ringholm misstror denne man. Jag tycker att det är ganska
              märkligt att Bosse Ringholm inte tror att Bengt-Åke Nilsson har
              förutsättningar att hålla ordning på dessa ledamöters jävsförhållanden
              och se till att de faktiskt inte deltar i beslut där de är jäviga,
              på samma sätt som Bengt-Åke Nilsson hade att se till att Bosse
              Ringholm inte fick delta i regeringsbeslut som gällde företag
              där han hade aktieinnehav.
            </seg>
            <seg n="11989624">
              Bosse Ringholm säger att någonting är sjukt. Ja, det kanske det
              är. Men jag tycker att Bosse Ringholm själv skulle fundera på
              vad det i så fall är som är sjukt.
            </seg>
            <seg n="4d639712">
              Jag menar att regeringen har tillskapat ett råd som på ett rättssäkert
              sätt ska ge en second opinion på de förslag till transaktioner
              som kommer fram ur Regeringskansliets normala process.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="865b3223">
            12 § Svar på interpellation 2007/08:416 om flygets miljöansvar
          </note>
          <note type="speaker" n="2415d226">
            Anf. 76 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-15" n="e13c541f">
            <seg n="2c5aafa8">
              Fru talman! Anders Ygeman har ställt tre frågor till mig:
            </seg>
            <seg n="5c536bcf">
              På den första frågan skulle jag vilja svara att flygets medverkan
              i utsläppshandeln är ett första steg i rätt riktning mot att flyget
              betalar sina miljökostnader. Regeringen har varit drivande inom
              EU för att flyget inte ska tilldelas utsläppsrätter gratis utan
              få betala för dessa. Vi ser med glädje att kommissionen i energi-
              och klimatpaketet lagt fram ett förslag som går i linje med detta.
              Den del av tilldelningen till flyget som i kommissionens förslag
              är gratis kommer att fasas ut fullständigt till år 2020. Jag avser
              att i de kommande förhandlingarna verka för att utfasningen av
              den fria tilldelningen till flyget sker skyndsamt och utgår från
              lägsta möjliga nivå år 2013.
            </seg>
            <seg n="6405927a">
              Utsläppshandeln kommer att omfatta flygningar inom EU samt till
              och från EU. EU:s initiativ på flygområdet är särskilt betydelsefullt
              eftersom utsläpp från flyg inte ingår i Kyotoprotokollets åtaganden.
              Det är mycket viktigt enligt min mening att flyget i ett globalt
              perspektiv ingår i en framtida internationell klimatöverenskommelse.
              Det är kanske det enskilt viktigaste steget för att flyget ska
              bära sitt miljöansvar. Jag kommer tillsammans med mina EU-kolleger
              att verka för att flyget ingår i internationella klimatåtaganden
              från 2013.
            </seg>
            <seg n="cf437af0">
              Det finns också mer att göra på europeisk nivå. Regeringen anser
              att styrmedel behövs även för annan miljöpåverkan från flyget
              än utsläpp av koldioxid. Inte minst efter påtryckningar från Sverige
              har kommissionen lovat att under 2008 lämna förslag på lagstiftning
              avseende flygets utsläpp av kväveoxider. Man vet att flyget även
              har en inverkan på molnbildningen, men i dagsläget finns inte
              tillräcklig kunskap om i vilken utsträckning molnbildningen påverkar
              klimatförändringarna. Forskning pågår om hur molnbildning påverkar
              klimatförändringarna. Denna forskning är viktig för att utreda
              flygets totala klimatpåverkan och för utformningen av effektiva
              styrmedel.
            </seg>
            <seg n="321e5828">
              Ygeman undrar vidare om jag anser att flygets medverkan i utsläppshandeln
              leder till tillräckliga utsläppsminskningar fram till år 2020
              och, om inte, vilka åtgärder jag ämnar vidta för att flygsektorn
              ska uppnå målet. Jag menar att frågan är fel ställd: Det finns
              inte och ska inte finnas ett utsläppsmål för flyget specifikt
              när sektorn ingår i utsläppshandeln.
            </seg>
            <seg n="6a8c3990">
              Inom ramen för utsläppshandeln finns inga skäl att detaljreglera
              olika sektorers utsläpp. Syftet med utsläppshandel är i stället
              att politikerna sätter ett utsläppstak för handelssystemet som
              helhet och utsläppsminskningarna sker där det är kostnadseffektivt
              att genomföra dem. Taket för handelssystemet kommer att sättas
              så att tillräckliga utsläppsminskningar ur ett klimatperspektiv
              äger rum i den handlande sektorn fram till 2020. Som interpellanten
              känner till innebär kommissionens förslag en minskning av utsläppen
              inom den handlande sektorn på 21 procent mellan 2005 och 2020.
              Vid en internationell överenskommelse om klimatet skärps åtagandet
              ytterligare.
            </seg>
            <seg n="c8e5726e">
              Även om jag inte kommer att medverka till att ett utsläppsmål
              specifikt för flyget sätts inom ramen för handelssystemet kan
              kompletterande styrmedel på sikt komma att behövas. Internationella
              styrmedel är att föredra, men nationella åtgärder kan inte uteslutas.
              Men det är för tidigt att besluta om ytterligare styrmedel nu,
              innan vi sett effekterna av handelssystemet för flygets utsläppsutveckling.
            </seg>
          </u>
          <note type="speaker" n="c8cd45e6">
            Anf. 77 ANDERS YGEMAN (s):
          </note>
          <u who="anders_ygeman_6a8412" xml:id="i-757dfa1f7ddae0e3-0" n="c2f5bceb">
            <seg n="f8789d86">
              Fru talman! Jag börjar med att tacka statsrådet för svaret även
              om svaret lyste med sin frånvaro. Jag ställde, som statsrådet
              själv sade, tre frågor. Ingen av dem lyckades statsrådet besvara.
            </seg>
            <seg n="a4d552d6">
              Den första frågan var: Bedömer statsrådet att flygets medverkan
              i utsläppshandeln leder till att flyget bär sina egna miljökostnader?
            </seg>
            <seg n="c747f483">
              Om jag ska tolka svaret snällt kan jag säga att det kanske är
              så, att det kanske kommer att göra det i framtiden eller att det
              är ett steg i rätt riktning. Annorlunda uttryckt: Förslaget leder
              inte till att flyget bär sina egna miljökostnader. Pollution pay
              principle gäller alltså inte flyget.
            </seg>
            <seg n="c22304f6">
              Det är lite problematiskt eftersom alla forskare är överens om
              att flyget har större påverkan på vårt klimat per ton koldioxid
              än vad andra transportslag eller energislag har eftersom de släpps
              ut högre upp i atmosfären och eftersom de, som statsrådet också
              påpekar, bidrar till molnbildning och annat som påverkar växthuseffekten.
            </seg>
            <seg n="4aa2a0ba">
              Dessa två saker tillsammans betyder att andra utsläppsslag, om
              flyget inte bär sina egna utsläppskostnader, får vara med och
              subventionera flyget. Eller annorlunda uttryckt: Vår basindustri
              och våra hushåll får vara med och betala för en fortsatt expansion
              av flygets utsläpp. Hushållen sponsrar de stora flygbolagen.
            </seg>
            <seg n="b0ac9442">
              Den andra frågan var: Bedömer statsrådet att flygets medverkan
              i utsläppshandeln leder till tillräckliga utsläppsminskningar
              fram till år 2020?
            </seg>
            <seg n="8f3ae515">
              Även på den frågan blir statsrådets svar att han inte vet eftersom
              statsrådet inte vill sätta upp några mål för flygets utsläppsminskningar.
            </seg>
            <seg n="3357fa48">
              När statsrådet, på fråga 3, säger att han kanske är beredd att
              vidta ytterligare åtgärder får man faktiskt börja fundera. Vad
              ska statsrådet grunda dessa överväganden på? Om han inte har något
              mål när det gäller hur mycket utsläppen ska minska, hur vet statsrådet
              då om han har lyckats eller inte? Vilka järtecken är det som ska
              leda statsrådet i fråga om dessa ytterligare åtgärder? Varför
              är statsrådet inte beredd att sätta upp mål för flygets utsläpp?
            </seg>
            <seg n="67aa4422">
              Den tredje frågan som statsrådet inte svarade på var: Om det
              visar sig att flyget fortsätter att öka, vilka åtgärder är det
              då som statsrådet överväger att vidta?
            </seg>
            <seg n="41688407">
              Man ska komma ihåg att den utsläppshandel som Andreas Carlgren
              berömmer här i kammaren är samma utsläppshandel som EU-kommissionen
              själv tror kommer att leda till fortsatta ökningar för flyget
              och fortsatta ökade utsläpp inte minskningar och inte frysningar
              utan ökade utsläpp.
            </seg>
            <seg n="8362ea58">
              Såvitt jag minns av de svar som jag har fått av statsrådet tidigare
              delar statsrådet kommissionens uppfattning. Då kan man fråga varför
              han i dag inte är beredd att här för kammaren redovisa vilka ytterligare
              åtaganden som han överväger för att kanske åtminstone bromsa upp
              flygets miljöpåverkan.
            </seg>
            <seg n="63006de0">
              Vi socialdemokrater hade ett annat förslag. Vi ville ha flyget
              i en separat bubbla, så att flyget kunde bära sina egna miljökostnader
              och inte riskerade att driva upp den svenska industrins miljökostnader.
              Nu får vi den sämsta av två världar. Vi får ett flyg som fortsätter
              att öka sina utsläpp, och vi riskerar att få ett pris på koldioxid
              som slår ut svensk konkurrensutsatt industri.
            </seg>
          </u>
          <note type="speaker" n="2a5e9e32">
            Anf. 78 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-16" n="e13c541f">
            <seg n="1e1364d7">
              Fru talman! Inte helt oväntat har Anders Ygeman fel.
            </seg>
            <seg n="8d455d5d">
              För det första har jag inte alls svårt att besvara frågorna.
              Svaren finns tydligt redovisade i interpellationssvaret.
            </seg>
            <seg n="02262329">
              För det andra är det principen att förorenaren ska betala som
              gäller när det gäller utsläppshandeln. Men poängen, som Anders
              Ygeman tycks ha missförstått, är att man sätter ett tak för utsläppen
              som helhet. Och detta tak ska sänkas, och det ska sänkas till
              den nivå som klimatet behöver. EU har satt upp mål för det. Vi
              kommer nu också att fatta beslut om att sänka utsläppen till den
              nivån.
            </seg>
            <seg n="5a1685d3">
              Däremot kan man inte plocka ut sektor för sektor och säga att
              detta sätter vi ett eget mål och skapar en egen bubbla för, i
              det här fallet 3 procent av EU:s utsläpp. Anders Ygeman kommer
              att tvingas skapa ganska många bubblor om han ska plocka 3 procent
              av EU:s utsläpp i taget och skapa en särskild utsläppshandel för
              det. Det skulle visa sig oerhört ineffektivt och dyrt. Jag skulle
              vilja se den regering som företräder en sådan linje. I själva
              verket finns det heller ingen europeisk regering som har företrätt
              den åsikten. Även om jag hade delat Anders Ygemans uppfattning
              hade vi tillsammans varit ute helt förgäves. Det vore en helt
              ointressant diskussion, därför att den vore rent akademisk och
              skulle inte ha något som helst europeiskt stöd.
            </seg>
            <seg n="69218a49">
              Då kommer nästa fråga: Ska vi genomföra åtgärder nationellt?
              Jag utesluter inte det. Men det är i så fall en mycket sämre lösning,
              därför att flyget är så utomordentligt internationellt. Dessutom
              behövs flyget. Till skillnad mot Anders Ygeman vill jag inte genomföra
              åtgärder som drabbar flyget i sig utan just utsläppen. Människor
              ska inte sluta flyga, men flyget ska minska utsläppen. Vi ska
              inte jaga flyget, men vi ska jaga flygets utsläpp.
            </seg>
            <seg n="8580d772">
              Därför blir till sist frågan tillbaka till Anders Ygeman: Om
              du bortser från förslaget att skapa en egen bubbla, som det inte
              skulle finnas några som helst europeiska förutsättningar för,
              vad har du annars för nationella åtgärder i bagaget som inte drabbar
              flyget men minskar utsläppen? Det är den fråga som du avkrävs
              svar på om du nu ska fortsätta att argumentera enligt den linje
              som du gör.
            </seg>
          </u>
          <note type="speaker" n="b453be77">
            Anf. 79 ANDERS YGEMAN (s):
          </note>
          <u who="anders_ygeman_6a8412" xml:id="i-757dfa1f7ddae0e3-1" n="c2f5bceb">
            <seg n="3ab24e72">
              Fru talman! Jag vill först för protokollets räkning konstatera
              att statsrådet, i vanlig ordning, ägnar interpellationsstunden
              åt att ställa frågor till interpellanten i stället för att svara
              på frågor i interpellationen. Det är väl något av en favoritgren
              för statsrådet Carlgren.
            </seg>
            <seg n="fbca7430">
              Carlgren säger att han svarar på frågorna. Men det viktigaste
              svaret återfinns inte i interpellationssvaret på frågan om statsrådet
              anser att flyget med de av statsrådet föreslagna åtgärderna bär
              sina egna miljökostnader. Det står i interpellationssvaret att
              det är en bra start eller en början på vägen. Då måste min tolkning
              av svaret bli att de inte bär sina egna miljökostnader.
            </seg>
            <seg n="dae8091a">
              Då måste nästa fråga till statsrådet bli: Inser inte statsrådet
              att transportsektorn i allmänhet, och flyget i synnerhet, har
              lättare att bära kostnader för koldioxid än exempelvis den konkurrensutsatta
              industrin? Innebär det i så fall inte att flyget betalar samma
              pris för koldioxid, trots att flyget bidrar mer till klimatförstöringen,
              och att det kommer att leda till att flyget inte minskar sina
              utsläpp utan köper utsläppsrätter i andra sektorer som hade påverkat
              klimatet i mindre omfattning?
            </seg>
            <seg n="4c55890c">
              Summan av dessa två åtgärder blir att de vanliga svenska löntagarna
              får vara med och subventionera flyget via det faktum att flyget
              får betala ett lägre pris för sina utsläpp i förhållande till
              den klimatpåverkan det har. Då frågar statsrådet: Vad har då Anders
              Ygeman för svar nu när jag själv står svarslös? Vi har föreslagit
              från början att man skulle ha transportsektorn i en egen bubbla.
              Och går inte det får vi väl titta på de förslag som EU-parlamentet
              har kommit med, exempelvis en multiplikatoreffekt som vi har diskuterat.
              Då brukar statsrådet säga: Vi har inte tillräckligt mycket forskning
              som visar vilken multiplikatoreffekt man ska ha. Okej då, låt
              oss invänta forskning om hur stor den ska vara. Men stå upp här
              i kammaren och säg: Jag är beredd att se över en sådan lösning.
              Jag är beredd att titta på om vi ska ha en multiplikatoreffekt.
            </seg>
            <seg n="c6bb9cdd">
              En tredje åtgärd skulle kunna vara en växel, en stark växel som
              avgör hur mycket utsläppsrätter flyget får köpa av övriga sektorer
              och hur mycket transportsektorn, om man släpper in den i samma
              bubbla, skulle få köpa av andra sektorer. Då får man en spärr
              för hur mycket flyget kan driva upp den konkurrensutsatta industrins
              utsläpp.
            </seg>
            <seg n="5464cb9d">
              Detta är några förslag från den konstruktiva oppositionen. Men
              hittills har statsrådet inte varit beredd att svara på frågor.
              Att han inte varit beredd att svara på frågor var elakt sagt,
              men han har, för att vara exakt, struntat i att svara på de specifika
              frågorna i interpellationen och i stället ställt frågor till oppositionen.
              Men okej, det visar ganska väl hur den klimatpolitiska debatten
              är: Oppositionen kommer med förslag och ambitiösa mål, och statsrådet
              ägnar sig åt att leka opposition och kritisera oppositionen.
            </seg>
          </u>
          <note type="speaker" n="464bf6ae">
            Anf. 80 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-17" n="e13c541f">
            <seg n="aa0c0c93">
              Fru talman! Det märks på Anders Ygeman att timmen börjar bli
              lite sen. Det är nog bra att det finns chans till återhämtning
              och lite eftertanke om en stund.
            </seg>
            <seg n="8578ff27">
              Låt mig bara göra väldigt klart att vad Anders Ygeman diskuterar
              är 3 procent av EU:s utsläpp av växthusgaser. Skillnaden mellan
              mig och Anders Ygeman är inte alls att jag inte tänker åtgärda
              utsläppen, utan det är att jag tänker ge mig på samtliga utsläpp
              och inte bara separat diskutera 3 procent av EU:s växthusgasutsläpp.
              Det är den första skillnaden.
            </seg>
            <seg n="d29cbe68">
              Sluta med det lite fåniga att jag står svarslös och inte besvarar
              frågorna! Den andra skillnaden är att vi inte bara genomför nationella
              åtgärder utan att vi vill ha just europeiska och internationella
              åtgärder. Anders Ygeman förstår säkert också att det beror på
              att det är den enda väg som är verkningsfull när det gäller flyget.
            </seg>
            <seg n="26ecf8d2">
              Naturligtvis är också frågan om flyget bär sina egna kostnader
              enligt de åtgärder som statsrådet har föreslagit felaktig, eftersom
              det ju inte är statsrådet som föreslår åtgärderna utan just EU
              och EU-kommissionen. Det är därför som vi vill ha åtgärderna europeiskt
              och internationellt. Därför klargör jag att man nu måste börja
              bära sina kostnader. Men jag kommer också i det fortsatta arbetet
              att se till att man får bära en tillräckligt stor del av sina
              kostnader.
            </seg>
            <seg n="4bd6484f">
              Hela diskussionen om att löntagarna får subventionera är meningslös.
              Dels är den i sig inte är sann, för reglerna som sätts upp i EU
              verkar i en annan riktning, dels ger den intryck av att detta
              är något som vi påverkar nationellt. Detta är en del av ett europeiskt
              regelverk, och ska så vara, annars är det inte effektivt för att
              göra något åt klimatet.
            </seg>
            <seg n="bb83d92e">
              Sedan var det en förvirrad kommentar om att transportsektorn
              lättare skulle kunna bära kostnader inom utsläppshandeln. Transportsektorn
              omfattas inte av utsläppshandeln. Vi verkar för att den ska komma
              in, men det ligger längre fram i tiden.
            </seg>
            <seg n="75e24829">
              Till sist när det gäller multiplikatormetoden kan den mycket
              väl vara en metod som visar sig vara bra för att göra enkla uppskattningar
              av flygets samlade klimatpåverkan. Men den är förmodligen en dålig
              grund för styrmedlen. Inte minst är det en styrmetod som inte
              alls ger lägre utsläpp av kväveoxider, som ju är själva problemet,
              eller minskad påverkan på molnbildningen utan fokuserar bara på
              koldioxidutsläppen och utsläppsrättstilldelningen där, och den
              påverkar i alldeles för liten grad.
            </seg>
            <seg n="359ab910">
              Jag har inte helt avvisat multiplikatormetoden, men enligt den
              kunskap som vi har i dag är den förmodligen inte en särskilt effektiv
              åtgärd. Och då kommer jag tillbaka till den fråga som jag ställde.
            </seg>
            <seg n="50443f41">
              Jag förstår att Anders Ygeman helst inte vill ha frågor. Det
              är därför du reagerar så. Men vi genomför europeiska åtgärder.
              De riktar sig till utsläppen över huvud taget, inte bara till
              3 procent av utsläppen. Att genomföra nationella åtgärder får
              inte alls tillräcklig verkan, även om jag inte har uteslutit det.
              Då ska det vara åtgärder som får ned utsläppen och jagar utsläppen,
              inte flyget, och som ser till att människor inte slutar flyga
              men att flygindustrin får minska sina utsläpp. Där är fortfarande
              frågan vilka åtgärder som Anders Ygeman skulle kunna föreslå nationellt
              i stället för att bara kritisera de åtgärder som görs europeiskt
              och internationellt.
            </seg>
          </u>
          <note type="speaker" n="d0fe196a">
            Anf. 81 ANDERS YGEMAN (s):
          </note>
          <u who="anders_ygeman_6a8412" xml:id="i-757dfa1f7ddae0e3-2" n="c2f5bceb">
            <seg n="29b1f16e">
              Fru talman! Jag vill uttrycka min förvåning över att Andreas
              Carlgren bagatelliserar flygets utsläpp och säger att det bara
              står för 3 procent. För det första vet vi att flyget står för
              kraftiga ökningar. För det andra vet vi att om vi ska klara klimatfrågan
              måste vi bekämpa varje enskilt utsläpp. Vi måste prata om flyget,
              sjöfarten och biltrafiken. Det går inte att vifta bort än det
              ena, än det andra, bara för att just denna interpellationsdebatt
              råkar handla om flyget. Nästa gång står vi här och pratar om sjöfarten.
              Då säger Andreas Carlgren att si och så många procent i sjöfarten
              inte är viktigt att diskutera. Gången efter pratar vi kanske om
              lastbilstrafiken, och då är det bara några få procent där. Varje
              utsläpp, Andreas Carlgren, är viktigt att diskutera.
            </seg>
            <seg n="d264c8b2">
              Jag diskuterar gärna EU-politik. När jag säger statsrådet föreslår
              här i kammaren är det naturligtvis för att statsrådet för hela
              Sveriges talan i EU. Detta är enda möjligheten som vi som parlamentariker
              har att påverka vilken linje Sverige ska driva i EU och inte minst
              ställa statsrådet till svars för att den politik han driver inom
              EU, enligt hans eget förmenande, inte leder till att flyget bär
              sina egna miljökostnader. För det var kontentan av svaret. Att
              man ska nå dit och att detta är ett första steg betyder att med
              de åtgärder som statsrådet inför bär flyget inte kostnaderna för
              sina egna utsläpp.
            </seg>
            <seg n="c33e4ea2">
              Statsrådet frågar vilka nationella åtgärder som jag vill vidta.
              Jag räknade upp tre internationella åtgärder. Det är saker som
              jag vill att statsrådet ska driva i EU. Det är saker som utskottet
              och oppositionen har legat på regeringen om att driva i EU. Men
              regeringen har i stället valt att inte driva frågan i EU. Därför
              ställer jag statsrådet till svars. Kanske kan vi i statsrådets
              sista inlägg få svaret. Anser statsrådet att när utsläppshandeln
              för flyget införs kommer flyget inom EU att bära sina egna miljökostnader?
            </seg>
          </u>
          <note type="speaker" n="1f703137">
            Anf. 82 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-18" n="e13c541f">
            <seg n="c06be168">
              Herr talman! Ibland blir Anders Ygeman så ivrig att kritisera
              att han fullständigt talar mot bättre vetande. Kommentaren mot
              slutet att Sverige inte har drivit frågorna i EU blir absurd om
              man vet vilka positioner Sverige har haft, har och fortsätter
              att driva framåt. Hela det resonemanget faller.
            </seg>
            <seg n="d033192d">
              Anders Ygeman plockar blad för blad ur kronärtskockan. Han säger
              att för flyget behöver vi åtgärder. Han säger att nästa gång diskuterar
              vi sjöfarten, och då ska vi ha åtgärder där. Tredje gången kommer
              vi att prata om lastbilsutsläppen, och då ska vi ha åtgärder där.
            </seg>
            <seg n="3c5d3ed2">
              Vad jag säger är att vi sätter ett tak. Över det taket kommer
              inte utsläppen. Det taket kommer att sänkas till den nivå som
              klimatet tål. Det visar sig vara en åtgärd som är bättre för klimatet.
              Det är en strategi som leder till bättre utsläppsminskningar samtidigt
              som det också leder till största möjliga kostnadseffektivitet.
              Varför är det så bra? Jo, för då vet vi att de pengar vi satsar
              går till största möjliga nytta för klimatet. Annars är risken
              att vi satsar pengar på något som totalt sett kostar mer och samtidigt
              gör mindre nytta för klimatet. Den politiken vill och tänker jag
              inte medverka till.
            </seg>
            <seg n="07f5866c">
              Därför är svaret att ja, nu börjar flyget bära sina kostnader.
              Den fulla effekten genomförs mot periodens slut. Vi verkar för
              att det ska ske så snabbt som möjligt. Det visar sig i förhandlingar
              inom EU den närmaste tiden om det fullföljs helt och hållet. Blir
              det inte tillräckligt får vi verka för mer åtgärder, antingen
              i EU eller i Sverige. Jag har inte undvikit att svara på någon
              fråga, men jag vet hur vi driver dessa frågor på bästa sätt.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="4d12df60">
            13 § Svar på interpellation 2007/08:434 om fiskvandringsvägar
          </note>
          <note type="speaker" n="63824efc">
            Anf. 83 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-19" n="e13c541f">
            <seg n="47ad4d2a">
              Herr talman! Wiwi-Anne Johansson har ställt två frågor till mig:
              för det första om jag avser att ta initiativ till att en snabbutredning
              tillsätts och återkomma med ett lagförslag om hur kraftbolagen
              ska åläggas att bygga fiskvandringsvägar, för det andra om jag
              avser att agera för att värna våra älvars miljö och fisken genom
              att motverka en kraftfull utbyggnad av småskalig vattenkraft.
            </seg>
            <seg n="fcbd1d54">
              Som interpellanten framhåller berör dessa frågor två problemområden,
              nämligen vår energiförsörjning och vår miljövård i vatten.
            </seg>
            <seg n="e3631382">
              Jag är övertygad om att Wiwi-Anne Johansson instämmer i att klimatförändringen
              ställer höga krav på åtgärder för att minska energiförbrukningen,
              likaså i att vi skapar hållbara produktionslösningar där alternativa
              energikällor och ny teknik utvecklas och blir konkurrenskraftiga.
              I vårt land har vi tillgång till vattenkraft som är en mycket
              värdefull tillgång för produktion av förnybar el. Vattenkraften
              kan både lagras och regleras och har länge spelat en central roll
              för Sveriges elförsörjning.
            </seg>
            <seg n="15e052a4">
              Utbyggnaden av vattenkraften skedde i en tid då kunskapen om
              och hänsynstagandet till effekterna på omgivning och miljö inte
              var lika goda som i dag. Medel har därefter avsatts och åtgärder
              har vidtagits och vidtas för att återskapa och förbättra bland
              annat fiskens vandringsvägar. Men jag är enig med interpellanten
              om att mer kan och ska göras. Ambitionsnivån framgår till exempel
              tydligt av miljökvalitetsmålet Levande sjöar och vattendrag.
            </seg>
            <seg n="420d07b3">
              Enligt dagens bestämmelser i miljöbalken ska vattenkraftsproducenter
              vidta sådana åtgärder att fiskens vandring och överlevnad säkras
              om nyttan av anordningarna överstiger kostnaden. När det gäller
              vattenkraftverk med äldre tillstånd som omprövas så är tillståndshavaren
              skyldig att till förmån för bland annat det allmänna fiskeintresset
              tåla mellan 5 och 20 procents förlust utan ersättning. Dessa bestämmelser
              utgör ett gott skydd för miljön och för skapandet av fiskvandringsvägar.
            </seg>
            <seg n="3d5ad49b">
              Miljöbalkens miljökrav gäller även vid utbyggnad av småskalig
              vattenkraft. Prövningen av om en utbyggnad ska få äga rum sker
              i domstol i varje enskilt fall, och det är inget som regeringen
              kan eller bör lägga sig i. Mot bakgrund av målsättningen att öka
              andelen elproduktion från förnybara energikällor har regeringen
              givit Miljöprocessutredningen i uppdrag att utreda behov och konsekvenser
              av en ändring av bestämmelser i miljöbalken i syfte att främja
              en så god produktionskapacitet som möjligt i existerande vattenkraftverk.
              Detta minskar behovet av andra typer av utbyggnader.
            </seg>
            <seg n="d08fd613">
              När Sverige nu strävar efter att främja en god produktionskapacitet
              i vattenkraftverken vill jag framhålla att det är mycket viktigt
              att detta sker utan att det skadar arbetet med att nå miljökvalitetsmålen
              eller det allmänna och enskilda fiskeintresset. Genom det vattensystemperspektiv
              som EG:s ramdirektiv för vatten kräver finns det dessutom goda
              förutsättningar att på ett samlat sätt tillgodose både elproduktionsintresset,
              miljömålsintresset och fiskeintresset.
            </seg>
            <seg n="50c3115a">
              Ett annat problem som har funnits sedan lång tid tillbaka är
              att många vattenverksamheter drivs utan tillstånd eller enligt
              äldre tillstånd som beslutats innan miljöbalken trädde i kraft.
              Avsikten är att tillstånden för dessa verksamheter ska omprövas.
              Denna omprövningsprocess går dock långsamt. Detta är något vi
              vill åtgärda. Miljöprocessutredningen har därför fått i uppdrag
              att utreda behovet av regeländringar så att förutsättningar för
              omprövning av äldre vattendomar förbättras. Utredningen ska även
              se om myndigheterna har kompetens och resurser för en effektiv
              tillsyn och för en initiering av omprövningsprocesser. Även behovet
              av ändrade regler med anledning av riksdagens tillkännagivande
              om fiskvandringsvägar omfattas av uppdraget. Också möjligheten
              att utnyttja så kallade bygdemedel ska ses över. Utredningen ska
              redovisa sitt uppdrag senast den 31 december 2008.
            </seg>
          </u>
          <note type="speaker" n="a8009156">
            Anf. 84 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-5c3d9371a2573194-0" n="f4f27c0d">
            <seg n="d72be2ba">
              Herr talman! Jag tackar för svaret. Miljöministern inledde med
              att tala om klimatförändringarna, att vi måste minska elförbrukningen
              och samtidigt skapa hållbara lösningar för elproduktion. Mot det
              resonemanget har jag givetvis inget att invända. Så långt är vi
              överens, men sedan blir det lite svårare. När man kokar ned det
              handlar det ju egentligen om vem som ska betala för vad och vad
              det är vi ska exploatera för att skaffa mer energi. Miljöministern
              säger ju att vi ska minska elproduktionen. Då blir det väldigt
              svårt att tycka att det är okej att bygga ut den småskaliga vattenkraften,
              något som innebär väldigt stora ingrepp i småskaligt fiske, inom
              naturresurser. Det är ju ganska försumbart med tanke på att det
              ett normalår i dag kan ge 1,7 terawattimmar och att branschen
              själv räknar med att potentialen är en knapp fördubbling om vi
              tänker på att vi i dag, enligt Energimyndigheten, producerar 140
              terawattimmar. Energimyndigheten räknar också med att vi fram
              till år 2009 ökar förbrukningen till 154 terawattimmar så att
              vi kan exportera. Det är egentligen det jag vill diskutera; om
              det är det rimliga. Det är alltså försumbart vad gäller elproduktionen
              i vårt land men en katastrof för fiskar och andra vattenlevande
              djur.
            </seg>
            <seg n="a36f256f">
              Miljöministern säger att medel har avsatts och tillförts för
              att återskapa fiskens vandringsvägar. Det må så vara att det har
              gjorts en del men det går ju aldrig, och det vet säkert miljöministern
              också, att helt återskapa miljön för fisken eller för andra vattenlevande
              djur. Genom kraftverksbygget försvinner ju för alltid den forsande
              och strömmande vattenmiljön. I stället ersätts den av betongvallar
              och turbiner. Särskilt i de små vattendragen, som ofta korttidsregleras,
              försvinner 8090 procent av fisken på grund av det här.
            </seg>
            <seg n="4245cb57">
              Jag har ett tydligt exempel. Jag var för inte så länge sedan
              i Sollefteå. Man kan tydligt se i Ångermanälven att det står en
              kö av laxar, jättestora laxar. En del fiskare tycker att det är
              jättebra att ta upp dem, men de kommer ingenstans. Det är det
              som är problemet. Där har ingen byggt några laxtrappor. De kommer
              ingenstans. Däremot kom timret i väg förr, så det är klart möjligt
              att göra detta.
            </seg>
            <seg n="63b68654">
              Jag träffade också föreningen Rädda Röån, vars medlemmar faktiskt
              har all anledning att återigen befara att vattenkraft ska byggas
              ut i Röån. En anledning till detta är att regeringen nu har gjort
              det riktigt ekonomiskt fördelaktigt att bygga ut den småskaliga
              vattenkraften genom att ge ekonomiskt stöd via de gröna certifikaten.
            </seg>
            <seg n="8c9de7b4">
              Det gäller inte bara Röån. Det är drygt 40 andra vattendrag som
              också hotas. Då säger miljöministern att man bara kan göra detta
              om nyttan av anordningen överstiger kostnaden, och det är precis
              här som elcertifikaten kommer in, för de fördubblar ju nästan
              vinsten i produktionen. Det innebär att den här subventionen av
              vattenkraft minskar nyttan av att åtgärda. Det kostar mer att
              åtgärda detta med fisken. Det är ju så att fiskvandringsvägar
              aldrig kan kompenseras. Genom elcertifikaten kommer man att bygga
              ut mer. Jag har inte riktigt fått svar på frågan om detta är vad
              man avser för den försumbara elutvinning som man ändå får av att
              bygga ut den småskaliga vattenkraften.
            </seg>
          </u>
          <note type="speaker" n="b2c382c8">
            Anf. 85 RUNE WIKSTRÖM (m):
          </note>
          <u who="rune_wikstrom_7a1b49" xml:id="i-0f28c47ad4b0c066-0" n="c5e7c1af">
            <seg n="c4285a62">
              Herr talman! Det är säkert 20 år sedan jag första gången påpekade
              problemet med vattenkraften och dess negativa inverkan på fiskvandringar.
              Den här frågan är uppe lite då och då, men än så länge tycker
              jag inte att den har varit riktigt het. Vattenkraften behövs självfallet,
              men vissa åtgärder måste vidtas, för kraften ställer till väldigt
              stora problem för fiskvandringarna.
            </seg>
            <seg n="5025d6dc">
              Nu är det så att man i Fridafors, i Mörrumsån, tänker bygga ett
              nytt kraftverk som ska ersätta det gamla som finns där. Nu kräver
              väldigt många intressen att en laxtrappa ska byggas där. I ett
              domslut i miljödomstolen i Växjö har det beslutats att Öresundskraft,
              bolaget som vill bygga det planerade kraftverket, måste planera
              för en sådan trappa men att de däremot inte behöver bygga någon.
              Det här är ett fiskevatten av riksintresse, och ett stopp i Fridafors
              kommer onekligen att påverka fisket negativt. Utan en laxtrappa
              vid sidan av verket kommer stora förluster att göras i vattenkraftverkets
              turbiner. Vid sidan av att producera el kommer även verket, om
              inget görs, att producera fiskfärs av en ansenlig mängd. Och detta
              bara fortsätter vid alla landets turbiner. Fiskrekryteringen försvåras
              och till och med omöjliggörs. Samtidigt som detta tillåts ske
              stoppar man det småskaliga, kustnära, skonsamma fisket efter dessa
              värdefulla arter.
            </seg>
            <seg n="776bf8f8">
              Jag har hört i ditt svar att ambitionen är att det här ska åtgärdas.
              Men har du som miljöminister någon möjlighet att påskynda tillkomsten
              av sådana här fiskvandringsvägar så att det går lite snabbare?
              Det är ju så, som du säger i ditt svar, att det här kommer att
              ta tid. Men det måste påskyndas så att det här slöseriet med fisk
              på något vis upphör. Nu är det som sagt minst 20 år sedan jag
              första gången stod i en talarstol och påtalade problemet. Det
              får inte ta 20 år till innan åtgärderna kommer att sättas in.
            </seg>
          </u>
          <note type="speaker" n="0c0c0e37">
            Anf. 86 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-20" n="e13c541f">
            <seg n="b64346c3">
              Herr talman! Först vill jag säga till Wiwi-Anne Johansson att
              i flera delar av frågorna är vi överens. Det gäller dels att det
              är mycket viktigt att säkerställa att vid förändringar och utbyggnad
              av vattenkraft ska också åtgärder vidtas som säkrar fiskens vandring
              och överlevnad, dels att vi också ska göra förändringar i lagstiftningen
              som gör det möjligt att uppfylla riksdagens beställning till regeringen
              som vi gemensamt beslutade om under den förra mandatperioden här
              i riksdagen.
            </seg>
            <seg n="6821e202">
              Däremot vill jag också vara tydlig om att med de bestämmelser
              som gäller i dag i miljöbalken har vattenkraftsproducenterna skyldighet
              att genomföra åtgärder för att säkra fiskens vandring och överlevnad.
              Det är i domstol de tillstånden prövas och också i domstol som
              man i varje enskilt fall avgör vilka villkor som ska gälla. Nu
              ska ju bestämmelserna omprövas. Nu ska nya tillstånd prövas och
              besluten snabbas på. Det är därför som vi också har sett till
              att få fram nya förslag från Miljöprocessutredningen även om dessa
              förslag kommer först i december i år.
            </seg>
            <seg n="f75b9d47">
              Jag vill vidare vara tydlig om att det är fel att ge bilden av
              att de små vattenkraftverken nu står inför en stor utbyggnad.
              Det sker en viss utbyggnad, inte alls dramatisk. När det gäller
              vattenkraften som helhet är det inte heller någon stor utbyggnad
              som förestår. Däremot föreligger det en omprövning av tillstånden
              för de verksamheter som redan är i gång, och där vill vi få de
              här förbättringarna. Det har också varit uppe i Högsta domstolen
              och prövats vad de nya reglerna faktiskt innebär. I domen där
              kunde man konstatera att det är skadorna och olägenheterna för
              miljön som överväger i lagprövningsprocessen. Därför är det i
              grunden också mycket restriktiva bestämmelser som gäller.
            </seg>
            <seg n="336edb0e">
              Rune Wikström ställde frågan till mig om vi kunde påskynda tillkomsten
              av fiskvandringsvägar. Dels är ju själva initiativet att se över
              lagstiftningen ett sådan steg, dels är de pilotprojekt som pågår
              med uppdrag till länsstyrelserna andra exempel på åtgärder som
              vi genomför. Vi kommer också att återkomma till riksdagen med
              förslag till åtgärder som ger ytterligare möjligheter till följd
              av de förslag som utredningen lägger fram framöver.
            </seg>
          </u>
          <note type="speaker" n="fadf3aa6">
            Anf. 87 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-5c3d9371a2573194-1" n="f4f27c0d">
            <seg n="de842dd5">
              Herr talman! Det var trevligt att få lite medhåll, åtminstone
              i sakfrågan, av Rune Wikström, moderat. Det är inte alltid så.
            </seg>
            <seg n="f54f1130">
              Sedan vänder jag mig till miljöministern. Alla kraftbolag åläggs
              i lag att man ska bygga och se till att det finns vandringsvägar.
              Jag har tittat på flera ställen. I Ångermanälven vid Sollefteå
              finns det till exempel inga laxtrappor. Där finns ingenting.
            </seg>
            <seg n="d44d0896">
              Sedan säger miljöministern, när det gäller den småskaliga vattenkraften,
              att det inte ska till någon stor utbyggnad. I svaret sade miljöministern
              också att beslut om en sådan utbyggnad fattas i domstol. Det är
              ingenting som regeringen kan eller bör lägga sig i. Det är precis
              det som regeringen har gjort.
            </seg>
            <seg n="0a8915ca">
              Genom att införa de gröna certifikaten gör man det mycket mer
              ekonomiskt fördelaktigt. Då sätts den normala prövningen ur spel.
              De här subventionerna läggs i vågskålen när man ska beräkna vinsten.
              Och då pratar jag om vinst för redan i dag väldigt penningstinna
              kraftbolag som Vattenfall, Fortum, Eon, Statkraft med flera. Då
              gynnas de i miljödomstolarna.
            </seg>
            <seg n="914c415f">
              Den här subventionen behövs ju inte. Jag kan inte förstå detta.
              Man har helt ändrat åsikt. Tidigare var det bara Socialdemokraterna
              som ville ha gröna certifikat.
            </seg>
            <seg n="377096c1">
              Sedan gäller det de äldre tillstånden. Ja, det finns jättemånga
              problem. Det är också väldigt dyrbara och långa processer för
              att ompröva vattendomar. Därför kanske man skulle kunna förenkla
              processen när man tittar på vattendrag efter vattendrag. Det skulle
              kunna vara ett sätt att se hur det hela hänger ihop.
            </seg>
            <seg n="21cbe770">
              Miljöministern säger att det är en omprövningsprocess som går
              långsamt, och det är någonting man vill åtgärda. Det är jättebra,
              men då kan ju också kraftföretagen med sina miljardvinster vara
              med och betala för de ökade resurser som behövs på Fiskeriverket,
              på Kammarkollegiet, på Naturvårdsverket, för att inte tala om
              länsstyrelsen som är tillsynsmyndighet. Det handlar alltså om
              att prioritera resurser till detta. Då kan ju kraftbolagen vara
              med och betala för detta.
            </seg>
            <seg n="4d9b2271">
              Det som också behövs, tycker jag, är ett politiskt uppdrag till
              myndigheterna att göra en kartläggning av alla vattendomar. Man
              skulle kunna göra en prioriteringslista och se i vilken ordning
              som de bör omprövas och verkligen se till att en fullständig omprövning
              görs inom till exempel en femårsperiod. Och pengarna till detta
              skulle kunna tas där pengarna finns, hos kraftbolagen.
            </seg>
            <seg n="77eeac39">
              Jag tycker att det är läge för miljöministern att gå hem och
              göra om och ta bort möjligheten att använda de gröna certifikaten,
              så att de rika kraftbolagen inte ska bli ännu mer rika och naturvärdena
              bli allt färre. Det är naturvärden som vi aldrig kan återskapa
              hur många vandringsvägar vi än ser till att skapa för fiskarna.
            </seg>
            <seg n="5b2329bd">
              Bygg inte ut! Förstör inte det som ännu inte är förstört!
            </seg>
          </u>
          <note type="speaker" n="5406d4e9">
            Anf. 88 RUNE WIKSTRÖM (m):
          </note>
          <u who="rune_wikstrom_7a1b49" xml:id="i-0f28c47ad4b0c066-1" n="c5e7c1af">
            <seg n="b2ea2193">
              Herr talman! Ministern måste ha förståelse för att kustens fiskare
              har väldigt svårt att få den här ekvationen att gå ihop. Man hindrar
              fiskarna i det småskaliga kustfisket från att fiska. Sedan fortsätter
              massakrerna i kraftverken. Ministern måste ha en förståelse för
              att kustens fiskare har svårt att förstå det.
            </seg>
            <seg n="da242779">
              Men nu får vi hoppas att den utredning som är tillsatt kommer
              fram till någonting positivt så att det går att sätta in snabba
              åtgärder, så att det blir ett slut på de här massakrerna.
            </seg>
          </u>
          <note type="speaker" n="fec6ef9e">
            Anf. 89 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-21" n="e13c541f">
            <seg n="697d6636">
              Herr talman! Wiwi-Anne Johanssons uppmanar mig att ta bort de
              gröna elcertifikaten till utbyggnaden av mindre vattenkraft. Jag
              delar inte den uppfattningen. Jag tycker tvärtom.
            </seg>
            <seg n="46131547">
              I ett läge när Sverige ska göra en utbyggnad av den förnybara
              energin ska vi ta vara på alla möjligheter att göra det inom de
              ramar som miljön sätter. Fördelen med den väg vi nu väljer är
              att vi också gör ändringar i bestämmelserna i miljöbalken, så
              att vi får en så god produktionskapacitet som möjligt i existerande
              vattenkraftverk.
            </seg>
            <seg n="19f11eb6">
              Poängen är just att ta vara på de vattenkraftverk som redan har
              byggts och utnyttja den produktionen bättre. På det sättet får
              vi fram mer förnybar energi men minskar behovet av andra typer
              av utbyggnader. Jag tycker att det är en klok väg att gå. Den
              är bra för miljön. Den är bra för uthållig energiförsörjning och
              just för det miljömässigt riktiga målet att bygga ut den förnybara
              energin.
            </seg>
            <seg n="8c511265">
              Sedan tycker Wiwi-Anne Johansson att kraftbolagen ska vara med
              och betala för åtgärder. Det tycker jag i grunden också. Men det
              sker ju just genom lagstiftningen. Nu kommer dessutom omprövningar
              att ske av gamla tillstånd. Då prövas också möjligheten att omfördela
              kostnader, att lägga på en större kostnad. Men det är beslut som
              enligt lagstiftningen tas i domstolen.
            </seg>
            <seg n="5a8c49bc">
              Jag tycker att det är en riktig ordning att det är så. Jag kommer
              inte att vilja att vi skapar parallella system där man å ena sidan
              fattar beslut i domstol och å andra sidan låter regeringen eller
              andra organ ingripa och bestämma om andra regler.
            </seg>
            <seg n="94bf947d">
              Möjligheten att påskynda besluten ligger framför allt i att skapa
              till exempel en omprövning av alla vattendomar inom ett vattensystem
              i ett sammanhang. Det är möjligt i de sammanhang där parterna
              är överens om det. Naturvårdsverket har fått medel för att främja
              en sådan utveckling i områden. Nu kommer vi att följa deras möjligheter
              att snabba på den typen av process.
            </seg>
            <seg n="932f91a8">
              Till sist vill jag bara till Rune Wikström säga: Det låter sig
              sägas att det sker massakrer av fisk i vattenkraftverken. Jag
              tycker att det ska bli ett nöje att följa med Rune Wikström och
              lyssna på hur Rune Wikström låter i de lägen när han försvarar
              de beslut som Moderaterna är med och fattar både i regeringen
              och i riksdagen. Då kanske det inte är lika enkelt att uttrycka
              sig så lättvindigt och att låta som att det är ministerns uppfattning.
              Det är regeringens och riksdagsmajoritetens uppfattning.
            </seg>
          </u>
          <note type="speaker" n="863a1925">
            Anf. 90 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-5c3d9371a2573194-2" n="f4f27c0d">
            <seg n="bd540da8">
              Herr talman! När det gäller att vi ska vara med och bidra till
              förnybar energi har vi säkert inte olika uppfattningar. Men om
              man ska massakrera, enligt Rune Wikströms sätt att uttrycka det,
              en massa fisk på vägen dit tycker jag kanske inte att det är det
              ultimata sättet att göra det på, eftersom man förstör så mycket
              och åstadkommer så lite.
            </seg>
            <seg n="4dd914c9">
              Det var väldigt tråkigt att höra att det är ministerns bestämda
              uppfattning att vi ska ha de gröna certifikaten. Det är ju just
              genom de gröna certifikaten som det blir intressant att bygga
              ut den småskaliga vattenkraften.
            </seg>
            <seg n="85b48ccf">
              Jag tycker förresten att man ska utnyttja de befintliga vattenkraftverken
              bättre, där naturvärden redan är förstörda. Det är helt okej.
              Men ministern sade också att kraftbolagen är ålagda att se till
              att det finns fiskvandringsvägar. Varför kan vi då hitta ett antal
              sådana ställen där det inte finns?
            </seg>
            <seg n="f1185e9f">
              Är det så att miljödomstolen och vattendomarna i så fall är så
              generösa att man tillåter att detta inte sker? Då borde väl miljöministern
              tycka att det är intressant att titta över dem, för då borde det
              vara fel någonstans.
            </seg>
            <seg n="cfdedfee">
              Jag ser inte att till exempel föreningen Rädda Röån i den här
              diskussionen har någon anledning att bli mindre rädd för att man
              ska bygga ut där.
            </seg>
            <seg n="e6a6c45c">
              Det finns en annan dimension också. Många av de här småskaliga
              vattenkraftverken finns i norra delarna av Sverige, där man skulle
              behöva utveckla fisketurism, där man har stort behov av nya jobb.
              De möjligheterna försvinner om man låter bygga ut den småskaliga
              vattenkraften. Det tycker jag vore väldigt tråkigt.
            </seg>
          </u>
          <note type="speaker" n="de053b2c">
            Anf. 91 Miljöminister ANDREAS CARLGREN (c):
          </note>
          <u who="unknown" xml:id="i-3b3bf73a3d2149a1-22" n="e13c541f">
            <seg n="49eb400b">
              Herr talman! Wiwi-Anne Johansson säger att vi inte har olika
              uppfattning om utbyggnaden av förnybar energi. Just i den här
              debatten har Wiwi-Anne Johansson använt mesta delen av tiden till
              att säga att hon faktiskt har lägre ambitionsnivå när det gäller
              en del av den förnybara energin.
            </seg>
            <seg n="1010125e">
              När det gäller massaker av fisk tror jag att det har framgått
              av den här debatten att inte jag heller accepterar någon allmän
              massaker av fisk. Däremot tyckte jag att det var ett vårdslöst
              sätt att uttrycka sig med tanke på hur processen ser ut när det
              gäller att fastställa vattendomar. Jag noterar att just det uttryckssättet
              var något av en favorit för Wiwi-Anne Johansson.
            </seg>
            <seg n="3a561e39">
              När det gäller kraftbolagens skyldighet att betala är det bara
              att konstatera att när man omprövar äldre tillstånd är tillståndshavaren
              skyldig att betala till det allmänna fiskeintresset och tåla en
              förlust på mellan 5 och 20 procent utan ersättning. Det är just
              den bestämmelsen som möjliggör att ålägga kostnader.
            </seg>
            <seg n="e25b3ad9">
              När det gäller möjligheten att åstadkomma mer vandringsvägar
              vid alla vandringshinder har vi varit överens om här i riksdagen,
              allianspartierna, Vänsterpartiet och Miljöpartiet, att ge möjlighet
              att pröva byggandet av vandringsvägar för fisk vid alla vandringshinder.
              Den frågan ligger nog hos Miljöprocessutredningen att föreslå
              åtgärder kring. Det väntar jag på för att sedan kunna lägga fram
              förslag till åtgärder här i riksdagen. Jag hoppas att vi ska hitta
              en bra lösning med utredningens hjälp.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="72b0a99c">
            14 § Svar på interpellation 2007/08:448 om avskaffat balanskrav
            vid adoption
          </note>
          <note type="speaker" n="98a0783a">
            Anf. 92 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4b99c67c5c2f5a7e-0" n="185f06a4">
            <seg n="c3f91a06">
              Herr talman! Jan-Evert Rådhström har frågat mig på vilket sätt
              jag kan påskynda en förändring av reglerna vid adoption med utgångspunkt
              i ett avskaffat balanskrav.
            </seg>
            <seg n="129e4fb6">
              Jag vill inledningsvis framhålla att en internationell adoption
              alltid ska utgå från det enskilda barnets bästa och från det enskilda
              barnets behov och rättigheter. Detta innebär att varje stat i
              första hand ska eftersträva att ett barn får växa upp i sin ursprungsfamilj
              eller om detta inte är möjligt i en annan familj i sitt hemland.
              Om detta i sin tur inte är möjligt bör barnet kunna erbjudas en
              varaktig familj genom internationell adoption.
            </seg>
            <seg n="0a467ea3">
              Barnens rättigheter i samband med internationell adoption är
              fastlagda i såväl konventionen om barnens rättigheter som 1993
              års Haagkonvention om skydd av barn och samarbete vid internationella
              adoptioner. I dessa konventioner ställs också särskilda krav för
              att säkerställa att internationella adoptioner genomförs på ett
              betryggande sätt. Sverige har en särskild lagstiftning om internationella
              adoptioner som bygger på dessa konventioner.
            </seg>
            <seg n="0ef7047b">
              När det gäller frågan om det så kallade balanskravet kan jag
              stilla Jan-Evert Rådhströms oro över att frågan har gått i stå
              genom att meddela att det pågår ett arbete inom Socialdepartementet
              med att ta fram en departementspromemoria om frågor som rör auktorisation
              av sammanslutningar som förmedlar internationella adoptioner.
              I detta arbete ingår även en översyn av regeln om balansen mellan
              de svenska sammanslutningar som har auktorisation för att förmedla
              internationella adoptioner, det så kallade balanskravet.
            </seg>
            <seg n="feed6111">
              Min förhoppning är att denna departementspromemoria, efter vederbörlig
              remissomgång, ska resultera i en proposition till riksdagen under
              innevarande mandatperiod.
            </seg>
            <seg n="4533b62c">
              En kommentar i övrigt till det så kallade balanskravet är att
              det har tillämpats av Myndigheten för internationella adoptionsfrågor,
              Mia, i endast ett fall som rörde auktorisation för Bolivia. I
              övrigt har de auktoriserade sammanslutningarna auktorisation för
              ca 30 länder, och i flera fall har de auktorisation för samma
              land. Mia har i samband med beslut om auktorisation för adoptionssammanslutningarna
              för perioden 20082009 givit auktorisation för fyra sammanslutningar
              att arbeta i samma land, Kenya och Vietnam. Vidare har tre sammanslutningar
              fått auktorisation för arbete i samma land. Det gäller Colombia,
              Indien, Sri Lanka och Thailand. I dessa fall har Mia rekommenderat
              att sammanslutningarna inte ska arbeta med samma barnhem i syfte
              att undvika konkurrens mellan svenska sammanslutningar.
            </seg>
          </u>
          <note type="speaker" n="d272ab8d">
            Anf. 93 JAN-EVERT RÅDHSTRÖM (m):
          </note>
          <u who="jan-evert_radhstrom_b0e1bd" xml:id="i-1fe36f9d0efbad33-0" n="cc4284b1">
            <seg n="7a834d3a">
              Herr talman! Jag vill börja med att tacka socialministern för
              svaret. Jag är helt överens med ministern om att internationell
              adoption alltid ska utgå från det enskilda barnets bästa och från
              det enskilda barnets behov och rättigheter. Det är just för barnens
              bästa jag är så angelägen om att lagen om balanskravet tas bort.
            </seg>
            <seg n="97ac4d94">
              Det kan finnas skäl att förklara för den oinvigde vad lagen om
              balanskrav mellan adoptionsorganisationer innebär och vilka följder
              det får. Problemet är att regeln om balanskrav vid adoption som
              infördes 2005 innebär att om två adoptionsorganisationer begär
              auktorisation i samma givarland ska endast den minsta organisationen
              bli auktoriserad, även om givarlandet i första hand vill samarbeta
              med en annan organisation.
            </seg>
            <seg n="f8b25ad9">
              Detta har medfört att barn fråntas en ny chans i livet till en
              trygg och kärleksfull uppväxt i Sverige. Balanskravet leder till
              ett minskat antal adoptioner och tar inte hänsyn till barnens
              bästa.
            </seg>
            <seg n="9ac9a18f">
              Det är alldeles orimligt att en ideell förening begränsas i sin
              storlek. Tänk er samma princip för fackföreningar eller politiska
              partier! Jag tar för givet att ministern inte på något sätt genom
              politiska beslut vill förhindra ett parti att växa och bli större.
              Jag har stor respekt för ministern när han säger att det pågår
              ett arbete inom Socialdepartementet med att ta fram en departementspromemoria
              om frågor som rör auktorisation.
            </seg>
            <seg n="42f0603f">
              Jag hoppas att ministern förstår min frustration i det här ärendet.
              Jag vill se förändringar och resultat omgående, särskilt när jag
              ännu inte har mött ett enda sakligt argument för att vi har den
              här lagstiftningen med balanskravet. Min förhoppning och tro är
              givetvis att ministern på alla sätt försöker att påskynda det
              här arbetet så att förändringarna snart blir verklighet, för barnens
              skull.
            </seg>
            <seg n="faa9b6d6">
              Att Myndigheten för internationella adoptionsfrågor, Mia, endast
              har hänvisat till balanskravet en gång när man har avslagit en
              organisations ansökan om att starta verksamhet visar att denna
              horribla lagstiftning faktiskt fungerar. Det är just för att det
              finns ett avslagsyrkande i en ansökan till ett land som det inte
              uppstår fler ansökningar som kan avslås. Det säger sig självt.
            </seg>
            <seg n="5bb1c1de">
              Det är väl ingen som ansöker om man redan har fått ett avslag
              en gång med hänvisning till att lagen är så tydlig att man inte
              har någon framgång, inte ens när man har överklagat beslutet till
              kammarrätten och förlorat där. Man vore, enligt mitt sätt att
              se, direkt dumdristig om man gjorde nya ansökningar och kastade
              bort de pengar, den tid och de resurser som man måste lägga på
              ett sådant totalt utsiktslöst arbete.
            </seg>
            <seg n="f8bf3570">
              Tycker socialministern att mitt resonemang är logiskt, att en
              adoptionsorganisation inte ansöker om ny auktorisation i ett land
              som har liknande förhållanden med det avslagsyrkande som man tidigare
              har varit utsatt för?
            </seg>
          </u>
          <note type="speaker" n="ada3cc16">
            Anf. 94 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4b99c67c5c2f5a7e-1" n="185f06a4">
            <seg n="b0980051">
              Herr talman! Jag tycker att Jan-Evert Rådhström här vältaligt
              har beskrivit de avigsidor som kan finnas med den regel som Sverige
              har hållit sig med under ett antal år. Om man tittar tillbaka
              på varför den här lagstiftningen över huvud taget tillkom är de
              skäl man kan finna i urkunderna att man ville uppnå en bättre
              balans mellan olika sammanslutningar som har auktorisation att
              förmedla internationella adoptioner som en åtgärd för att skapa
              en möjlighet för mindre sammanslutningar att växa och därmed öka
              valfriheten för svenska sökande när det gäller olika sammanslutningar.
            </seg>
            <seg n="76866aa7">
              Som situationen är i dag finns det en stor sammanslutning, tre
              mindre och tre mycket små som är verksamma på det här området.
              I förarbetena menar man att man vill eftersträva en bättre balans
              i storlek mellan de här sammanslutningarna. Om flera sammanslutningar
              ansöker om auktorisation för samma land ska det vara möjligt att
              ge de mindre sammanslutningarna prioritet om sammanslutningarna
              naturligtvis i övrigt uppfyller kraven, till exempel vad gäller
              kvalitet.
            </seg>
            <seg n="157631ac">
              Det är alltså de skäl som har angetts för den lagstiftning som
              nu gäller. Jan-Evert Rådhström har här beskrivit vilka avigsidor
              som finns. Dem kan jag utan vidare se, och det är just därför
              vi vill komma fram till en nyordning.
            </seg>
            <seg n="bd4057a2">
              Den så kallade balansregeln som infördes den 1 januari 2005 har
              fram till i dag inte haft någon avgörande betydelse för hur många
              barn som har kommit till Sverige för internationell adoption.
              Här har naturligtvis den allmänna utvecklingen i barnens ursprungsländer
              en allt större betydelse. I många av de vanligaste givarländerna
              minskar antalet barn som kan bli aktuella för adoption bland annat
              på grund av att välståndet ökar och att de biologiska föräldrarna
              därmed i större utsträckning kan behålla sina barn. Det är förstås
              en utveckling som både jag och Jan-Evert Rådhström välkomnar.
            </seg>
            <seg n="a6f22bb9">
              Men det gäller också att hitta en väl fungerande ordning i de
              fall där adoptioner ändå kan komma i fråga, och jag redogjorde
              i mitt inledande svar för hur man prioriterar i det här sammanhanget.
            </seg>
            <seg n="2095a129">
              Summa summarum: Balanskravet som gäller svenska sammanslutningar
              kan inte anses ha den betydelse som förutsågs när det en gång
              infördes.
            </seg>
            <seg n="690462ac">
              Jag kan förstå den frustration som Jan-Evert Rådhström ger uttryck
              för under denna diskussion och i sin interpellation. Jag tycker
              förstås att hans resonemang, som svar på den frågan, är logiskt
              och rimligt när det gäller balanskravets utformning och vilka
              effekter det får när man en gång har prövats som sammanslutning
              och då så att säga har förlorat i den prövningen.
            </seg>
            <seg n="f8d64a40">
              Nu pågår ett arbete, och det är förstås det som är det viktiga,
              där vi på Socialdepartementet skyndar på detta så mycket vi någonsin
              kan med sikte på att kunna lägga fram en proposition till riksdagen
              med förslag om en ny lagstiftning som riksdagen får möjlighet
              att ta ställning till.
            </seg>
          </u>
          <note type="speaker" n="6d1a66d1">
            Anf. 95 JAN-EVERT RÅDHSTRÖM (m):
          </note>
          <u who="jan-evert_radhstrom_b0e1bd" xml:id="i-1fe36f9d0efbad33-1" n="cc4284b1">
            <seg n="a879fb56">
              Herr talman! Det känns positivt att vi har en stor samsyn i de
              här frågorna, och det tar jag naturligtvis till intäkt för att
              det kommer att ske saker på området.
            </seg>
            <seg n="05db3edd">
              Jag vill bara lite kort kommentera de exempel som ges i ministerns
              svar om olika länder där det har skett auktorisationer. Jag vill
              bara konstatera att det är precis i de länderna som jag påstår
              att balanskravet är hämmande för större organisationer. När det
              gäller Vietnam är det en mindre organisation som har fått tillstånd
              att bedriva verksamhet tillsammans med en sedan tidigare större
              organisation som redan hade verksamhet. Det är i och för sig bra,
              enligt mitt sätt att se, att fler organisationer kommer till ett
              land. Samma sak i Colombia, samma sak i Thailand och samma sak
              i Indien det är dessa länder som utgör exempel på att organisationer
              kan samverka, men vi har inget exempel där en stor organisation
              kan få komma in i ett land där det redan finns små organisationer.
            </seg>
            <seg n="db23b722">
              Mina funderingar som gnager och som jag inte kan finna logiska
              svar på är sammanfattningsvis: Varför förvägras en godkänd svensk
              adoptionsorganisation att verka i ett land som till exempel Bolivia?
              Det är inte för att det är något fel på myndighetskontakterna
              i Bolivia. Det är inte heller något fel på adoptionsorganisationens
              verksamhet, och ingen har hävdat att det inte finns barn som är
              i behov av föräldrar.
            </seg>
            <seg n="2a45e4f3">
              Det enkla men trista svaret är att det är en följd av den nya
              adoptionslag som kom till för några år sedan och som säger att
              om en organisation söker om auktorisation ska Mia ta hänsyn till
              om det finns andra och mindre svenska organisationer i samma land.
              I så fall ska den större organisationen inte få auktorisation.
            </seg>
            <seg n="3f747703">
              Jag hoppas att ministern kan förstå min frustration och att någonting
              kommer att ske snabbt för att komma till rätta med denna felaktiga
              lagtolkning för barnens skull. Min förhoppning står till ministern
              och till att det här kommer att gå fortare än vad ministern vågar
              uttala i svaret här i dag. Men utifrån vad ministern har sagt
              känner jag en stor tillförsikt framåt och kan redan nu konstatera
              att det kommer att vara till gagn för fler barn i världen. I så
              fall är det här en debatt för barnens skull.
            </seg>
          </u>
          <note type="speaker" n="c053e182">
            Anf. 96 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4b99c67c5c2f5a7e-2" n="185f06a4">
            <seg n="648c5232">
              Herr talman! De beskrivningar som Jan-Evert Rådhström gör av
              de avigsidor som de nuvarande reglerna leder till kan man nog
              stryka under och peka på att så är fallet.
            </seg>
            <seg n="42ac1421">
              Samtidigt gör naturligtvis Mia detta utifrån den lagstiftning
              som riksdagen har fattat beslut om. För att få en förändring till
              stånd måste vi ändra på lagen. Det är också syftet med den översyn
              som nu sker och som ska leda till nya förslag för riksdagen att
              ta ställning till.
            </seg>
            <seg n="da615a86">
              Jag redogjorde tidigare för skälen bakom den nuvarande lagstiftningen
              och hur man då tänkte. Man ville alltså premiera fram, eller hur
              vi nu ska uttrycka det, fler organisationer på den här arenan.
              Dessa skäl kan man möjligen förstå, men man kan också konstatera
              att sedan den lagen tillkom har denna lagstiftning och ordning
              inte haft den effekt som man då tänkte sig. Det går därför säkerligen
              att åstadkomma en lagstiftning som är mer ändamålsenlig när det
              gäller att säkerställa att internationella adoptioner går till
              på bästa möjliga sätt för blivande adoptivföräldrar, för givarländerna
              och naturligtvis ytterst för de barn som är föremål för adoption.
            </seg>
          </u>
          <note type="speaker" n="68e3eac3">
            Anf. 97 JAN-EVERT RÅDHSTRÖM (m):
          </note>
          <u who="jan-evert_radhstrom_b0e1bd" xml:id="i-1fe36f9d0efbad33-2" n="cc4284b1">
            <seg n="223167f0">
              Herr talman! Jag är nöjd med dessa ord från statsrådet, och det
              finns ingen anledning för mig att förlänga debatten. Jag känner
              mig helt nöjd och lugn över att frågan kommer att avancera snabbt.
            </seg>
          </u>
          <note type="speaker" n="fff07b91">
            Anf. 98 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-4b99c67c5c2f5a7e-3" n="185f06a4">
            <seg n="a8ba57ac">
              Herr talman! Jag känner mig också nöjd med diskussionen. Jag
              tycker förstås att det är en väldigt viktig diskussion, att vi
              har en kvalitetsmässigt bra ordning när det gäller barn som är
              de allra mest utsatta på jorden som vi över huvud taget kan tänka
              oss och att det leder till att de i de här yttersta fallen får
              ett nytt tryggt hem i Sverige. Jag hoppas också på Jan-Evert Rådhströms
              bistånd i det fortsatta arbetet när det gäller att utforma den
              nya lagstiftningen.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="596faf75">
            15 § Svar på interpellation 2007/08:385 om beskattning av studentboende
          </note>
          <note type="speaker" n="cb44c684">
            Anf. 99 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-23" n="e13c541f">
            <seg n="10f1f677">
              Herr talman! Marie Engström har frågat mig om jag avser att vidta
              åtgärder i syfte att förändra beräkningsgrunden för kommunal fastighetsavgift
              som avser studentboende. Hon har även frågat mig om jag avser
              att ta initiativ till att göra en översyn av vilka bostäder som
              ingår i begreppet specialbyggnader.
            </seg>
            <seg n="294212e5">
              Den första frågan är ställd mot bakgrund av att fastighetsavgiften
              för bostäder i hyreshusenheter beräknas med utgångspunkt i antalet
              bostadslägenheter. Definitionen av bostadslägenheter överensstämmer
              med den som finns i olika andra lagar som knyter an till definitionen
              av bostadslägenhet i jordabalken. Det ligger ett värde i att ha
              en enhetlig definition utan olika specialundantag.
            </seg>
            <seg n="6ed5e8ce">
              För många hus med studentbostäder kommer fastighetsavgiftens
              fasta belopp om 1 200 kronor per bostadslägenhet att överstiga
              0,4 procent av taxeringsvärdet. För dessa hus blir i stället taxeringsvärdet
              styrande för fastighetsavgiftens storlek. Studentbostäderna får
              därvid del av den 2007 genomförda generella sänkningen av skattesatsen
              på bostäder i hyreshus till 0,4 procent av taxeringsvärdet. Som
              framgår av propositionen om kommunal fastighetsavgift kommer regeringen
              särskilt att följa frågan om behovet av att stimulera utbudet
              av studentbostäder.
            </seg>
            <seg n="de3550a6">
              Jag är medveten om de gränsdragningsproblem som finns beträffande
              skattebefriade specialbyggnader. Att ändra vad som anses vara
              specialbyggnader riskerar dock att leda till nya gränsdragningsproblem
              eller att skattefriheten begränsas. Regeringen följer frågan om
              specialbyggnader, men jag har för närvarande ingen avsikt att
              ta några initiativ till en sådan översyn som Marie Engström efterlyser.
            </seg>
          </u>
          <note type="speaker" n="d2418a71">
            Anf. 100 MARIE ENGSTRÖM (v):
          </note>
          <u who="marie_engstrom_e6a38f" xml:id="i-9aa754b88a615b69-0" n="2822b2db">
            <seg n="7bc3e3c0">
              Herr talman! Jag får tacka för svaret på interpellationen. Jag
              kan väl säga att det var positivt att skattesatsen på hyreshus
              sänktes till 0,4 procent. Det var någonting som jag tyckte att
              regeringen gjorde bra, om jag ska inleda med att säga någonting
              positivt.
            </seg>
            <seg n="954ee565">
              Men sedan var det väl så att hela omläggningen från en statlig
              fastighetsskatt till en kommunal fastighetsavgift egentligen var
              bingo för ägare till högt taxerade fastigheter i framför allt
              storstäderna, medan andra egentligen inte fick så många positiva
              effekter av den reformen, till exempel studenterna.
            </seg>
            <seg n="f5b057e3">
              Det jag har tagit upp i min interpellation är till exempel hur
              man beräknar fastighetsavgifterna i en studentkorridor, där varje
              enskilt rum påförs den här fastighetsavgiften trots att man har
              gemensamma utrymmen, till exempel gemensamt kök och andra gemensamma
              utrymmen. Det kan leda till ett antal frågor, och jag har faktiskt
              också fått frågor om den ordningen. Jag tror att även regeringen
              och finansministern har fått frågor om varför man använder det
              sättet att beräkna.
            </seg>
            <seg n="38adea23">
              En annan sak som också debatteras i sammanhanget är hur man hanterar
              de så kallade specialbyggnaderna. Är det så att studentboende
              kanske skulle omfattas av de regler som avser specialboende, alltså
              att det skulle vara helt skattefritt på samma sätt som gäller
              till exempel för elevhem och annat?
            </seg>
            <seg n="3a58a91a">
              I skatteutskottet har vi nyligen också haft diskussioner om specialbyggnader.
              Det gäller till exempel olika typer av vårdbyggnader där rättsläget
              tyvärr inte är klarlagt i dag. En majoritet i utskottet har ofta
              skrivit att regeringen följer frågan med intresse och så vidare,
              men man kommer egentligen aldrig riktigt till skott. Det kan också
              skapa en hel del oro och en hel del osäkerhet och kan också leda
              till att olika skattemyndigheter hanterar frågan på olika sätt.
              Det här är någonting som handlar lite grann om rättstrygghet och
              väl är viktigt både för finansministern och för oss som sitter
              i skatteutskottet.
            </seg>
            <seg n="7b2afd02">
              Därför skulle jag först vilja fråga: Vad betyder egentligen det
              som Anders Borg säger i sitt svar till mig, att regeringen följer
              frågan? Jag har ställt två frågor och får svaret att regeringen
              följer frågan men i och för sig inte är beredd att göra någonting.
            </seg>
            <seg n="ff17c938">
              Sedan finns det en annan intressant frågeställning här, och det
              är: Vad är regeringen beredd att göra när det gäller boendekostnaderna
              för studenterna? Anders Borgs kollega sade så sent som för en
              vecka sedan i Svenska Dagbladet Mats Odell pratar jag om nu att
              studenter inte skulle behöva betala någon fastighetsavgift på
              sitt boende. Mats Odells påstående tycker jag inte riktigt stämmer
              överens med det svar som jag har fått av Anders Borg. Det vore
              intressant att få ett besked och kanske ha en diskussion också
              om hur man kan förbättra ekonomin för studenterna som vi vet vid
              det här laget har försämrats år efter år.
            </seg>
          </u>
          <note type="speaker" n="48f7e881">
            Anf. 101 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-24" n="e13c541f">
            <seg n="f4c6b359">
              Herr talman! Det är naturligtvis så att regeringens viktiga förändring
              av fastighetsskatten är central och politiskt betydelsefull, men
              inte riktigt på det sätt som Marie Engström gör gällande. Det
              är naturligtvis inte så att syftet har varit att bedriva fördelningspolitik
              till dem som bor i relativt stora fastigheter. Det är naturligtvis
              en principiell syn på ägande som är vår utgångspunkt.
            </seg>
            <seg n="706b8117">
              Vi har i Sverige haft problem i vår ekonomiska utveckling som
              mycket är kopplade till att forskning inte har omsatts i innovationer
              och att innovationer inte har omsatts i produktion, att vi har
              alldeles för få företagare och alldeles för dåliga villkor för
              att växa för de företagare som finns. Det här har vi gradvis åtgärdat.
              Förra regeringen avskaffade arvs- och gåvoskatten. Vi har tagit
              bort förmögenhetsskatten. Det har också skett en tydlig sänkning
              av fastighetsskatten.
            </seg>
            <seg n="74637fd5">
              Det är klart att det gör att vanliga människor som sparar i stället
              för att skuldsätta sig, som lägger undan några kronor extra för
              att ha till sitt boende också skapar sig en trygghet som gör att
              de om de vill starta företag har en bättre bas för att göra det.
              Det är en annan syn på ägande. Privat ägande är bra för ekonomin,
              och däri måste man också se förändringen av fastighetsskatten.
              Den är inte ett uttryck för en syn på fördelningspolitik utan
              för en principiell syn på ägande som är viktig.
            </seg>
            <seg n="51fdf736">
              Studenternas villkor kan man naturligtvis diskutera i många olika
              avseenden. Man kan diskutera utbildningskvaliteten, hur många
              studenter som faktiskt får ett bra arbete inom den inriktning
              de har utbildat sig för. Det sammanhänger mycket med hur väl utbildningen
              fungerar och att den är anpassad till arbetsmarknadens intressen.
              Vi har gjort stora satsningar på att höja utbildningens kvalitet.
              Det är inte längre ensidig volymexpansion utan utbildningens kvalitet
              som är viktig. Det är en sak man kan överväga.
            </seg>
            <seg n="779aae35">
              Man kan naturligtvis titta på studenternas möjligheter att arbeta.
              Hur beskattar vi studenter? Vad har vi för avtrappningsregler?
              Vad har de för möjligheter att försörja sig själva? Man kan diskutera
              om studiemedlen behöver höjas eller inte i takt med att priserna
              stiger. Och man kan naturligtvis också diskutera fastighetsskatten.
            </seg>
            <seg n="6c8e3b23">
              Men det känns lite bakvänt att börja med fastighetsskatten om
              ambitionen är att förbättra studenternas villkor. Då vore det
              kanske mer naturligt att börja diskussionen om utbildningskvaliteten,
              utbildningarnas inriktning och forskningsnärvaron i undervisningen.
              Man kunde fortsätta att diskutera möjligheten att arbeta och möjligtvis
              också titta över om studiemedlen verkligen inspirerar studenterna
              att snabbt komma igenom sin utbildning med goda resultat. Men
              att just fastighetsskatten skulle ha särregler för studenter blir
              inte en naturlig slutsats.
            </seg>
            <seg n="929e11f6">
              Jag vet att den här diskussionen om studentboendena finns. Är
              det verkligen en fullvärdig lägenhet när man bor i korridor som
              student? Det kan man naturligtvis göra olika avvägningar av. Det
              här är den definition vi har i Sverige som bygger på jordabalken
              som en lång rad olika delar av vår lagstiftning hänger ihop med.
              Det är naturligtvis så att vi inte lättvindigt ska ändra i den.
              Vi ska försöka eftersträva en god sammanhållen syn på hur vi definierar
              de olika lagbegreppen i skattelagstiftningen. Därför är det en
              bra beskrivning att regeringen har ambitionen att följa utvecklingen
              av tillgången på studentbostäder och kostnaderna för boendet för
              studenterna och att vi följer den här frågan noggrant. Men vi
              har inte för avsikt i dag att föreslå någon översyn av jordabalkens
              begrepp eller de andra delarna av lagstiftningens begrepp för
              specialfastigheter.
            </seg>
          </u>
          <note type="speaker" n="172b6bdd">
            Anf. 102 MARIE ENGSTRÖM (v):
          </note>
          <u who="marie_engstrom_e6a38f" xml:id="i-9aa754b88a615b69-1" n="2822b2db">
            <seg n="9bb8af89">
              Herr talman! Anders Borg säger att det känns bakvänt att börja
              med fastighetsskatten om man vill stödja studenterna och göra
              något åt deras försämrade ekonomi. Så kan det ju vara. Jag kan
              kanske tycka att man i första hand ska höja studiemedlen till
              studenterna, alltså helt enkelt förbättra ekonomin den vägen.
              Det kanske är det mest rättvisa. Men jag tycker ändå att det finns
              anledning att ta upp frågan om fastighetsskatten i den här debatten.
            </seg>
            <seg n="30f7dc6a">
              Jag tror att det i vissa fall kan kännas utmanande för studenterna
              att när regeringen genomför en stor fastighetsskattereform nu
              heter det inte skatt längre utan det heter avgift, även om Lagrådet
              tycker att det ska heta skatt var inte studenterna de som fick
              ett positivt utslag av den reformen utan snarare tvärtom. Det
              de råkade ut för var ett sätt att beräkna fastighetsskatten som
              många kanske inte riktigt förstår. Varför ska mitt lilla rum beskattas
              på det här sättet när någon annan får en rejäl sänkning av fastighetsskatten?
            </seg>
            <seg n="869d6f31">
              Det kanske är bakvänt att diskutera utifrån det perspektivet.
              Men den debatten kanske Anders Borg i så fall skulle ha med Mats
              Odell som sitter i samma regering som Anders Borg. Det var Mats
              Odell som lyfte upp frågan. Det har välkomnats av studenternas
              olika organisationer, och det har skapat en förväntansbild i landet
              att regeringen ska göra något. Då är det inte så märkligt att
              jag ställer frågan i den här debatten.
            </seg>
            <seg n="e169dbe0">
              Jag tar upp en rad principiella frågor som jag tycker är viktiga,
              till exempel hur fastighetsavgift för studenter beräknas. Om man
              skulle räkna på ett annorlunda sätt skulle det minska kostnaderna
              för studentboende och i förlängningen komma studenterna till del.
              Det är något som vi inte kan bortse från.
            </seg>
            <seg n="0b6e1534">
              Anders Borg säger att utformningen av fastighetsavgiften inte
              är något som ska förknippas med fördelningspolitik. Det är kanske
              ett understatement.
            </seg>
            <seg n="37e9cac3">
              Under förra mandatperioden med den statliga fastighetsskatten
              fanns en begränsningsregel, som många gånger kritiserades hårt
              av alliansens företrädare. Nu kan jag konstatera att ni så småningom
              själva kommer att föreslå att vi återinför en begränsningsregel,
              men då för vissa grupper inte för alla och inte generellt. Ett
              par grupper ska plockas ut. Det kan jag tycka är ett märkligt
              system. Den som har dålig ekonomi ska omfattas av en räddningsplanka,
              som många gånger en begränsningsregel är till för att vara. Jag
              förstår egentligen inte det resonemang som Anders Borg för fram,
              nämligen att det inte skulle finnas något fördelningsinstrument
              inbakat i en fastighetsavgift eller en fastighetsskatt.
            </seg>
            <seg n="86295c44">
              Men för att återgå till de centrala frågorna är det viktigast
              att vi pratar om studenternas ekonomi, vad studenterna kan förvänta
              sig och hur vi ska ta oss an eller regeringen ska ta sig an frågan
              om specialbyggnader. Det är lite anmärkningsvärt att regeringen
              egentligen inte har något svar på frågan.
            </seg>
          </u>
          <note type="speaker" n="9481ed12">
            Anf. 103 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-25" n="e13c541f">
            <seg n="b98c2a99">
              Herr talman! I Marie Engströms frågor och synpunkter ligger en
              underförstådd föreställning om att det är ett nytt problem som
              har tillkommit någonstans under hösten 2006. Så är det naturligtvis
              inte. Den tidigare vänstermajoriteten har haft möjlighet att år
              för år lägga fram propositioner för riksdagen för att göra någonting
              åt detta.
            </seg>
            <seg n="8e174058">
              Det principiella problemet som Marie Engström nämner, att man
              räknar varje studentrum som en lägenhet, har inte uppkommit nu
              och har inte förändrats annat än att det möjligen har mildrats
              därför att beskattningen av fastigheterna har sänkts. Den grundläggande
              frågan måste ha varit ett precis lika stort bekymmer varje år
              och varje budgetgenomgång under åren med vänstermajoritet.
            </seg>
            <seg n="92c12294">
              Jag tror inte heller att den rimligaste utgångspunkten i en diskussion
              om studenternas ställning handlar om boendekostnader. Den handlar
              om utbildningskvalitet. Det är bristande kvalitet i våra akademiska
              utbildningar som gör att alldeles för många akademiker avslutar
              sin studietid med en period i arbetslöshet eller lägger till extra
              utbildningar som egentligen inte är nödvändiga av arbetsmarknadsskäl
              utan mer får betraktas som någon typ av livskonsumtion.
            </seg>
            <seg n="0186d242">
              Min hållning är naturligtvis att det är nyttigt för studenter
              att arbeta. Det är en självklarhet. Det är en stor fördel för
              Sverige om en stor del av dem som är advokater, jurister, ingenjörer
              och så vidare någon gång i sina liv haft andra arbeten än de renodlat
              akademiska. Det är en fördel att de någon gång har varit på en
              restaurang, stått i ett kök, arbetat inom hemtjänsten eller haft
              en extratjänst på någon verkstad. Det är en självklarhet att det
              gör att de får ett bredare och bättre perspektiv på samhället.
            </seg>
            <seg n="0f22a729">
              Den renodlade akademikern blir lätt verklighetsfrånvänd och får
              därtill ofta ett perspektiv på samhället där man inte riktigt
              har insikt om hur vanliga människor lever. Det faktum att studenter
              arbetar är i grund och botten bra.
            </seg>
            <seg n="5fb64732">
              Vår utgångspunkt i skattepolitiken som övergripande idé är naturligtvis
              inte att se hur studentboendekostnaderna ser ut. Det handlar om
              jobb och tillväxt. Det är vår viktigaste princip. Sedan kan man
              naturligtvis titta på kostnader för att anställa och villkor för
              företag. Det är så vi bygger skattepolitiken. Den ska inte vara
              ett uttryck för en fördelningsambition. Men det blir lite bakvänt
              när jag försöker förklara motivet för förändringarna i fastighetsskatten
              och Marie Engström säger att jag har sagt att den inte ska förknippas
              med fördelningspolitik. Det ska den naturligtvis visst göra. Vi
              har haft noggranna analyser av fördelningseffekten av de förslag
              vi har lagt fram, och vi har haft noggranna överväganden som sammanhänger
              med att finansieringen av fastighetsskattesänkningar ska tas ut
              av dem som har mer nytta av dem.
            </seg>
            <seg n="c751da2f">
              Men det var inte syftet. Syftet är att förstärka ägandet. Där
              blir det ungefär samma sak som när förra regeringen avskaffade
              arvs- och gåvoskatten. Jag föreställer mig att de fördelningskalkylerna
              ser likartade ut som de gör när man sänker fastighetsskatten eller
              avskaffar förmögenhetsskatten. Jag föreställer mig inte att Marie
              Engströms syfte var att öka skillnaden mellan människor som har
              stora förmögenheter och de som har små förmögenheter. Jag föreställer
              mig inte att det var det som var ambitionen, utan det var en bieffekt
              som man fick ta utifrån syftet att förbättra villkoren för produktion,
              jobb och företagande.
            </seg>
            <seg n="d939766d">
              Här finns en principiell skiljelinje. Vår utgångspunkt är enskilt
              ägande. Det faktum att vanliga människor äger, sparar i stället
              för att skuldsätta sig och belåna sig, är något positivt. Det
              är positivt för samhällets stabilitet, det är positivt att fler
              får möjlighet att starta företag och det är bra att människor
              vårdar det de äger. Från det perspektivet ska fastighetsskatten
              ses.
            </seg>
          </u>
          <note type="speaker" n="fc2e2bf1">
            Anf. 104 MARIE ENGSTRÖM (v):
          </note>
          <u who="marie_engstrom_e6a38f" xml:id="i-9aa754b88a615b69-2" n="2822b2db">
            <seg n="831e44cf">
              Herr talman! De är viktigt att det finns en fördelningsambition
              i skattepolitiken. Det är ett av skattepolitikens tre ben. Det
              är ett lika viktigt ben som de andra, det vill säga finansiera
              välfärd och styra beteende vad gäller till exempel miljöhänseende.
            </seg>
            <seg n="582cb756">
              Anders Borg tar ett brett perspektiv i frågan. I den mån det
              eventuellt sitter studenter och lyssnar på vår debatt tror jag
              att de väntar på någon typ av besked. Hur blir det? Är det bara
              så att olika ministrar pratar lite vitt och brett? Kommer de att
              få en lägre boendekostnad som påverkar deras ekonomi?
            </seg>
            <seg n="750b2072">
              Att debattera bara dessa frågor betyder inte att man lämnar kvalitet
              och andra frågor åt sidan. Det är en oerhört viktig fråga. Just
              nu debatterar vi studenternas ekonomi, mot bakgrund av olika skattefrågor.
              Det måste man komma ihåg.
            </seg>
            <seg n="f3f1c5f0">
              Visst har jag varit med förut under en annan regering. Allt blev
              inte bra då. Allt blev inte gjort då. Det gäller till exempel
              frågan om specialbyggnader. Den har dragits i långbänk i ett antal
              år. Problemet i dag är att rättsläget är oklart. Det betyder att
              det också kan finnas en rättsotrygghet hos många människor, framför
              allt en osäkerhet i många kommuner om hur olika byggnader ska
              betraktas och hur de ska beskattas. I många fall behandlas olika
              kommuner på olika sätt.
            </seg>
          </u>
          <note type="speaker" n="3144cfd3">
            Anf. 105 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-26" n="e13c541f">
            <seg n="9b2e3e01">
              Herr talman! Jag försöker följa Marie Engströms resonemang när
              jag deltar i dessa debatter. Det handlar om våra fördelningspolitiska
              utgångspunkter och fastighetsskatten som fördelningspolitiskt
              instrument. Marie Engström har naturligtvis rätt i att fördelningspolitiken,
              synen på den generella välfärden för alla medborgare, är en viktig
              utgångspunkt för skattepolitiken. Det är därför regeringen har
              lagt en sådan tyngdpunkt på åtgärder som ökar sysselsättningen
              eftersom det är det som är det centrala i fördelningspolitiken,
              kärnan i fördelningspolitiken. Var och en ska ha möjlighet att
              försörja sig själv. Jag ska inte säga rätt till arbete, eftersom
              det snarare är Marie Engströms uttryck än mitt, men det ska finnas
              möjlighet att försörja sig genom eget arbete.
            </seg>
            <seg n="2ab95be2">
              Skatterna är viktiga för att finansiera välfärden. När vi bygger
              ett samhälle där alla har tillgång till god välfärd oavsett inkomst
              genom sjukvård, barnomsorg, äldreomsorg och skola är det en central
              del av fördelningspolitiken. Den är också effektiv. Bra kunskap
              och bra barnomsorg bygger bra produktionsmöjligheter.
            </seg>
            <seg n="2ba810ce">
              Vad gäller studenterna är det en bred frågeställning som bör
              hanteras på det sättet. Jag tänker inte föra en diskussion om
              hur vi ska ändra momsreglerna för att underlätta för studenterna.
              Jag tycker att det är viktigare att tala om utbildningskvalitet.
              Det är viktigare att vi talar om möjligheterna att arbeta. Det
              är viktigare att vi talar om hur studiemedlen på sikt ska se ut.
              Sedan kan man naturligtvis också diskutera frågan om specialfastigheter.
            </seg>
            <seg n="39607126">
              Regeringen följer frågan noggrant, som sagt, och vi har inte
              för avsikt att ta initiativ till en sådan översyn som Marie Engström
              efterlyser i den här debatten.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="500cbdda">
            16 § Svar på interpellation 2007/08:394 om statsråds deltagande
            i exklusiva arrangemang
          </note>
          <note type="speaker" n="80e27a87">
            Anf. 106 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-27" n="e13c541f">
            <seg n="cf486d97">
              Herr talman! Peter Hultqvist har frågat statsministern vilka
              åtgärder han avser att vidta för att statsråds deltagande i arrangemang
              som det som ordnats av tidningen The Economist på Grand Hôtel
              i Helsingfors inte ska ge ett intryck av att regeringen legitimerar
              sådant som utvaldhet, exklusivitet och elitism.
            </seg>
            <seg n="d28e155c">
              Interpellationen har överlämnats till mig.
            </seg>
            <seg n="a11c4e20">
              Som tidigare har konstaterats i ett svar på en skriftlig fråga
              ställd av Peter Hultqvist håller tidskriften The Economist konferenser
              av det aktuella slaget med jämna mellanrum runt om i världen och
              med inbjudna talare från respektive lands regering. En konferens
              av detta slag har nyligen hållits i Sverige. Regeringen representerades
              av statsministern och ytterligare några statsråd, bland annat
              av mig själv.
            </seg>
            <seg n="0a213e70">
              Konferensen handlade om Sveriges långsiktiga konkurrenskraft.
              Den ingår i en serie konferenser som tidigare hållits i Japan
              och Island och i höst ska hållas i Finland. Det bedömdes som naturligt
              att regeringen var representerad och gav sin syn på viktiga framtidsfrågor
              som tillväxt, välfärd, hur vi får fler i arbete och hur vi får
              en bättre skola. Det var också en möjlighet att väcka intresse
              för Sverige internationellt.
            </seg>
            <seg n="734c74b7">
              Det är viktigt med breda kontaktytor. Vi som företräder regeringen
              gör mängder av resor och framträdanden och träffar många olika
              grupper och människor. Det är också viktigt med öppenhet. Journalister
              rapporterar från framträdanden, och tal publiceras på Regeringskansliets
              hemsida. Precis som i detta fall kan därmed en bred allmänhet
              ta del av statsrådens olika framträdanden, även om framträdandet
              skett i en mindre krets.
            </seg>
          </u>
          <note type="speaker" n="4c231196">
            Anf. 107 PETER HULTQVIST (s):
          </note>
          <u who="peter_hultqvist_c9866b" xml:id="i-da63c6446b361346-0" n="e0dce36d" next="i-6120aad5efe64bf5-0">
            <seg n="da50f308">
              Herr talman! Tack för svaret!
            </seg>
          </u>
          <note n="896da34a">
            First Business Roundtable with the Government of Sweden.
          </note>
          <u who="peter_hultqvist_c9866b" xml:id="i-6120aad5efe64bf5-0" n="e0dce36d" prev="i-da63c6446b361346-0">
            <seg n="92143830">
              Jag har inbjudan här, som du kanske har sett.
            </seg>
            <seg n="eb1efbca">
              Sedan är det olika programpunkter som täcker en hel dag.
            </seg>
            <seg n="b543f17b">
              Inträdesbiljetten kostar 1 500 euro, 14 000 svenska kronor, för
              en dag på exklusiva Grand Hôtel i Helsingfors med Borg, Reinfeldt,
              Leijonborg och Odell ett pangarrangemang. Men det är 14 000, slutenhet,
              elit, exklusivitet du kommer inte bort ifrån det.
            </seg>
            <seg n="263585d9">
              Försvaret för det här är att det förekommer i andra länder och
              att pressen får vara med. Ändrar det någonting egentligen?
            </seg>
            <seg n="e7f256af">
              Det här är ett näringslivsjippo med extremt dyra inträdesbiljetter.
              Det kan man inte förneka. Hela arrangemanget bär elitismens prägel.
              Självfallet vill eliterna att deras framträdanden ska skildras,
              men helst på sina egna villkor.
            </seg>
            <seg n="61a30964">
              Vad är det som gör att regeringens ledamöter före arrangemanget
              inte reagerar på det höga priset på inträdesbiljetterna? Statsministern
              uttalar sig i termer av att gå sida vid sida med folket, vars
              förtroende han bär. Det låter väldigt ödesmättat, gammalmodigt
              och 1600-talsmässigt. Men det är en annan sak det är hans ordval.
              Kan Borg bringa klarhet i vad det är som gör att mannen som går
              sida vid sida med folket ställer upp på sådant här? Det skulle
              vara intressant att höra övervägandena.
            </seg>
            <seg n="bc11eb1e">
              Ena dagen är det Nya moderaterna, nya arbetarpartiet, och nästa
              dag öser man pengar över höginkomsttagare med sänkta fastighetsskatter
              och borttagen förmögenhetsskatt. Ena dagen är det bilden av folklighet
              och lyssnande vid olika typer av punktvisa nedslag ute i verkligheten,
              och sedan är det att sätta sig i affärsetablissemangets reservat
              med inträdesbiljetter på 14 000 kronor i ryggen. Är det här trovärdighet,
              Borg?
            </seg>
            <seg n="de541d90">
              Jag tror att ni inom alliansen har sysslat lite grann med signaleffekter,
              kommunikation och symbolhandlingar. Jag har i varje fall tyckt
              mig kunna spåra sådana försök ibland. Det har alltså en viss betydelse
              vad man gör. Det här ger intryck av att säga en sak och göra en
              annan, att försöka ge ett intryck men i praktiken stå för någonting
              annat.
            </seg>
            <seg n="bb6e2c9a">
              Sedan är det så att statsministern representerar hela folket.
              Positionen är central för det demokratiska systemet. Därför bör
              viss försiktighet råda när det gäller att låna ut ämbetets tyngd
              och status till olika arrangemang. Att ställa upp när det är så
              här extremt dyra inträdesbiljetter ger självklart både intryck
              och genklang.
            </seg>
            <seg n="655e440e">
              Jag vet inte om Borg anser att det är gott omdöme att låna sig
              till sådant här. Jag anser det inte. Den som vill markera ett
              demokratiskt och öppet ledarskap kan faktiskt göra det genom att
              dra en gräns, och en sådan gräns kan vara att inte ställa upp
              på arrangemang med extremt höga deltagaravgifter.
            </seg>
            <seg n="87a15244">
              Min fråga till Borg, när han har plockat klart med mobiltelefonen,
              är: Ser du inga problem med ert agerande?
            </seg>
          </u>
          <note n="f76af780">
            Keynote address and discussion with Fredrik Reinfeldt.
          </note>
          <note n="68dfadcc">
            Securing short-term and long-term growth. Off the record discussion
            with Anders Borg.
          </note>
          <note type="speaker" n="f86bacfc">
            Anf. 108 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-28" n="e13c541f">
            <seg n="a1215602">
              Herr talman! Regeringar i olika länder deltar i den här typen
              av arrangemang. Det gäller för de flesta europeiska länder, och
              det gäller för Sverige. Det hänger ihop med att det är viktigt
              för Sverige vilken bild av vår ekonomi och vår nation som ges
              i internationella medier och i internationella sammanhang.
            </seg>
            <seg n="99a62d8f">
              Det pågår för närvarande en finansiell oro. En stor amerikansk
              bank kapsejsade häromdagen. Den dagen gick den svenska kronan
              från 6:01 till 5:99 för att i slutet av dagen landa på 6:01. I
              en period av historiskt finansiell turbulens låg alltså den svenska
              kronan i det närmaste slickad på dollarkursen 6.
            </seg>
            <seg n="d3f3d531">
              Det hänger ihop med att vi har vunnit en trovärdighet för Sverige.
              Vi har informerat om att det som ofta beskrivs i internationella
              medier som en udda kollektivistisk välfärdsstat också är en effektiv
              ekonomi, också har en förmåga att sätta folk i arbete, också ser
              till att vi har teknologi, öppenhet och utveckling, också ser
              till att det är ordning på våra offentliga finanser.
            </seg>
            <seg n="48ddb8f1">
              För oss i den här regeringen handlar det bland annat om att förklara
              och stärka den bilden. Det handlar naturligtvis också om att svara
              på frågor om hur vi ser på svensk arbetsrätt, om den enda vägen
              att få en dynamisk ekonomi är att upphäva den svenska modellen
              eller om det finns andra vägar. Vi har naturligtvis ett ansvar
              för att förklara detta.
            </seg>
            <seg n="c1e71b31">
              Det här är inget konstigt. Jag vill bara erinra om att statsrådet
              Hellström, talmannen Dahl, statsrådet Pagrotsky och statsrådet
              Lindh vid upprepade tillfällen deltog i World Economic Forum i
              Davos.
            </seg>
            <seg n="74bd9e2a">
              Jag lekte lite med min mobiltelefon, för jag ville bara snabbt
              räkna ut vad vi med dollarkursen i dag skulle betala för deltagande
              där. Om jag räknade rätt är det 500 000 för deltagande i seminariet
              i Davos och 1 ½ miljon för ett årligt medlemskap i World Economic
              Forum. Då framstår de 14 000 som The Economist fakturerar som
              närmast en bussbiljett. Men 250 000 amerikanska dollar eller 1
              ½ miljon för att få ett socialdemokratiskt statsråd i en exklusiv
              krets är naturligtvis något helt annat än ett borgerligt statsråd
              som för 14 000 kronor finns tillgänglig i en avsevärt mindre exklusiv
              krets.
            </seg>
            <seg n="d7e3c5bf">
              Att säga en sak och göra en annan. Peter Hultqvist företräder
              Socialdemokraterna, det parti som tidigare hade regeringsmakten,
              som vid upprepade tillfällen har deltagit i den här typen av konferenser
              för att ge en korrekt bild av Sverige, vår ekonomi, vår välfärdsstat,
              våra offentliga finanser, för att försvara att vi är ett tryggt
              samhälle för svenska medborgare men också för dem som lånar ut
              pengar eller vill göra investeringar i ett land som Sverige.
            </seg>
            <seg n="a38ffd36">
              När de socialdemokratiska ministrarna har deltagit i den typen
              av sammanhang har det inte handlat om hyckleri, om att säga en
              sak och göra en annan. Men när Peter Hultqvist, som är ledamot
              för det socialdemokratiska partiet i riksdagen, angriper en borgerlig
              regering när vi gör exakt samma saker, fast kanske inte lika exklusivt
              som på den socialdemokratiska tiden, blir det ett uttryck för
              hyckleri. Det är det naturligtvis inte. Det handlar om att försvara
              och förklara den svenska modellen. Det är vad den här regeringen
              ägnar sig åt vid den typen av sammankomster.
            </seg>
          </u>
          <note type="speaker" n="72df8170">
            Anf. 109 PETER HULTQVIST (s):
          </note>
          <u who="peter_hultqvist_c9866b" xml:id="i-54d544132a1892bb-4" n="e0dce36d">
            <seg n="195f4b21">
              Herr talman! Jag tycker egentligen inte att Borg har några förklaringar
              att komma med. Om svensk ekonomi är trovärdig eller inte avgörs
              inte av vare sig något toppmöte i Davos, något toppmöte på Grand
              Hôtel eller om man har 14 000, 50 000, 75 000, 250 000 eller 1
              miljon. Det beror på hur det ser ut i statsfinanserna och vilken
              politik man bedriver.
            </seg>
            <seg n="f55ad6b5">
              Här är frågan om det är rimligt att statsråd ställer upp på sådana
              tillställningar. Om en socialdemokrat är inbjuden och säger nej
              kan jag faktiskt tycka att det är rätt bra. Det skulle du också
              kunna göra. Du skulle kunna säga nej utan att det skulle ändra
              en millimeter i den svenska ekonomin eller synen på Sverige. Jag
              lovar det. Det här blir svepskäl för att ställa upp i de exklusiva
              klubbar som man tydligen tror sig tillhöra när man har nått en
              viss nivå på olika sätt. Det här ger signaler om utvaldhet, exklusivitet
              och elitism.
            </seg>
            <seg n="03a190e6">
              Hur har den svenska demokratin byggts? Det är inte på Grand Hôtel
              i Helsingfors, och det är inte heller på internationella konferenscenter.
              Det är på Folkets hus och i bygdegårdar. Det är möten utan avgifter.
              Det är möten där man har frivilliga arbetsinsatser. Det är det
              som har lett till något. Det är fullmäktigeförsamlingar, landsting
              och riksdag.
            </seg>
            <seg n="7153e953">
              Politikerna måste agera på ett öppet sätt. De är valda av folket
              och måste medverka och återkoppla till sina väljare och värna
              om folkrörelsedemokratin.
            </seg>
            <seg n="6080f367">
              Jag har också sett hur det på senare år har vuxit fram en sektor
              med lobbyister, PR-byråer, mediekonsulter och träffpunkter mellan
              olika elitgrupper i samhället som påverkar och förändrar demokratins
              villkor. Det talas om ökat avstånd mellan väljare och valda, mellan
              folket och samhällets elit.
            </seg>
            <seg n="2ea6d45a">
              Konferenser av det slag som nu viktiga delar av regeringen väljer
              att delta i är bara ett uttryck för denna samhällsutveckling.
              Regeringen har tydligen inte integritet att stå upp och säga nej
              i ett sådant läge. Sedan kommer försvaret att det kanske finns
              någon socialdemokrat som har varit på konferens någon gång. Det
              är väl inget försvar! Har du ingen egen uppfattning, Anders Borg?
            </seg>
            <seg n="03028097">
              Jag tycker inte att du verkar uppfatta problemet i sammanhanget.
              I den turbofart som nu mycket sker i och där samhällseliten forsar
              fram kanske det inte finns så mycket tid för eftertanke. Vad är
              det ministrar och andra i olika sammanhang ställer upp? Vad är
              det för värderingar som ligger i botten, och stämmer de överens
              med de intryck man försöker ge i valrörelser och annat? Vad är
              det för beteende som samhällets eliter låser in sig i när man
              är med i sådana här reservat där man diskuterar saker och ting
              med varandra?
            </seg>
            <seg n="df56027a">
              Jag tycker att ni ska tänka efter och fundera på om symboler
              har betydelse. Vad ger detta för intryck kommunikationsmässigt?
              Var detta väl övertänkt? Tycker du att ni fick ut något extra
              av detta som i reell mening påverkar någonting över huvud taget
              när det gäller ekonomin i Sverige eller intrycket av att vi har
              hållfasthet i de offentliga finanserna? Jag tror inte det. De
              som är intresserade av sådant och värderar det ser på realfakta.
              För dem betyder inte en konferens på Grand Hôtel ett enda dugg.
            </seg>
            <seg n="16dd81a1">
              Stanna upp och tänk till lite grann! Har ni fler sådana här konferenser
              på gång? Är det fler sådana här deltaganden planerade, och skulle
              du kunna tänka dig att säga nej?
            </seg>
          </u>
          <note type="speaker" n="da895f67">
            Anf. 110 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-77b095d4183a92a8-2" n="7654e486">
            <seg n="86ce3cff">
              Herr talman! Anders Borg har i debatten tagit upp den finansiella
              oron och bankkrisen. Låt mig citera två personer som jag tidigare
              har citerat i dag. Den förste är Rodney Alfvén, analyschef på
              Cheuvreux, som säger: Värdet på SBAB och även Nordea har gått
              ned 2030 procent. Jag tycker det är osannolikt att sälja ut i
              dagens finansiella osäkerhet. Den andre är Peter Malmqvist, Nordnets
              analyschef, som säger: Som skattebetalare vill man ha ut det absolut
              bästa priset. Det får man inte idag.
            </seg>
            <seg n="85bb8ec5">
              Anledningen till att de uttalar sig är naturligtvis regeringens
              utförsäljningsplaner. Man syftar i de här sammanhangen på SBAB
              och Nordea. Men nog om detta nu, och vidare till själva interpellationsdebatten
              om den exklusiva gruppen, som man kanske skulle kalla innanförskapet,
              som Anders Borg, statsministern, Mats Odell och Lars Leijonborg
              har deltagit i.
            </seg>
            <seg n="e57e32a2">
              Det är intressant att några som i valrörelsen pratade om en helt
              annan grupp nu vänder sig till dem som har råd att betala 14 000.
              Jag gissar att det inte är de arbetslösa, de sjuka, de föräldralediga
              eller de med sjukersättning som deltog i konferensen. Det kanske
              var några av de rådgivare på finansmarknaden som jag citerade
              här.
            </seg>
            <seg n="8949dc6a">
              Det som är intressant är hur den nuvarande regeringen agerar.
              I valet pratade man om en grupp människor. Nu pratar man om den
              grupp som befinner sig i innanförskapet och så nära regeringskretsen
              man kan komma. Några av dem är goda vänner, gissar jag. Då är
              det intressant att i dag läsa vad statsministern uttrycker: Borgerlighetens
              intressegrupper, för, utan att kanske alltid ha det klart för
              sig, de välbeställdas talan. Ja, det var väl därför ni gick dit,
              antar jag för att lyssna just på de välbeställdas talan. Det är
              ju de intressegrupperna ni företräder.
            </seg>
            <seg n="7e69a8a7">
              Låt mig då fråga, Anders Borg: Vart har de personer tagit vägen
              som ni pratade om före valet? Varför valde ni att träffa innanförskapets
              grupper? Hur har ni tänkt träffa dem som inte befinner sig där
              och inte har råd att gå på dessa evenemang?
            </seg>
          </u>
          <note type="speaker" n="af976b42">
            Anf. 111 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-29" n="e13c541f">
            <seg n="d468da91">
              Herr talman! Det är viktigt att Sveriges regering företräder
              Sverige. Det är viktigt att vi står upp för den svenska modellen
              och det svenska samhället och att vi förklarar varför Sverige
              är ett bra land att investera i, att starta produktion i, att
              köpa obligationer av och vara beredd att placera sina pengar i.
              Det är viktigt därför att det finns en lång rad vanföreställningar
              om Sverige som en illa fungerande kollektivistisk, genomreglerad
              och ineffektiv socialdemokratisk ekonomi. Så är inte längre fallet.
              Marknader har avreglerats, statsfinanser har sanerats, inflationen
              är i god ordning, skuldsättningen tas ned, arbetsmarknaden är
              flexibel och dynamisk och vi har börjat hitta vägar förbi de stora
              problem som en stram arbetsrätt historiskt har skapat.
            </seg>
            <seg n="30326576">
              Det här är viktiga synpunkter när det gäller Sverigebilden i
              internationella sammanhang. Den som inte tror att The Economist
              med det material som man där tillhandahåller för dem som följer
              Sverigeanalysen har någon betydelse är med förlov sagt naiv. Det
              är en av de centralaste tidskrifterna och aktörerna när det gäller
              ekonomisk information i ett globalt perspektiv, särskilt för dem
              som är långt ifrån Sverige. Våra grannländer har god tillgång
              till andra källor. Då är det viktigt att vi kan bidra till att
              ge en korrekt bild av den svenska modellen.
            </seg>
            <seg n="08267d2a">
              Sådant här har socialdemokratiska statsråd deltagit i inte någon
              enstaka gång jag tror att det var så Peter Hultqvist formulerade
              sig utan i praktiken vart och vartannat år. Man har varit på Bilderberggruppen,
              i Davos och på olika internationella investerarmöten i London,
              New York, Paris eller vad det kan röra sig om, för att ge en korrekt
              Sverigeinformation.
            </seg>
            <seg n="b348b43f">
              Det här är inte en diskussion om att det har skett en principförändring
              som gör att Sverige avviker. Det är andra regeringar i Europa
              som har precis samma deltagande.
            </seg>
            <seg n="af74d1f4">
              Peter Hultqvist säger att en central moralisk princip är att
              man inte får säga en sak och göra en annan. Det är en rimlig moralisk
              princip. De regler som gäller för dig gäller för mig. De regler
              som jag vill pracka på andra måste jag naturligtvis själv efterleva.
              Det är så vi normalt förhåller oss till moral.
            </seg>
            <seg n="f81315d2">
              Då blir det problematiskt när Peter Hultqvist säger att detta
              är upprörande och förskräckligt och handlar om elitism och om
              att stänga inne demokratin när vi har sett socialdemokratiska
              statsråd år efter år åka på den här typen av möten. Då talar vi
              om helt andra avgifter. Detta kanske Eva-Lena Jansson missade,
              men är 1 ½ miljon mindre än 14 000? Är 500 000 kronor mindre än
              14 000? Jag vet inte, men jag får lätt intrycket att det faktiskt
              är mer och att det har varit ännu exklusivare möten som socialdemokrater
              har deltagit i, vilket de gjorde rätt i. Det är bra att Leif Pagrotsky,
              Birgitta Dahl och Anna Lindh var med på dessa möten för att försvara
              centrala svenska intressen, för att förklara centrala delar av
              den svenska modellen och för att visa att vi är en modern, öppen
              ekonomi som fungerar i en globaliserad värld.
            </seg>
            <seg n="6bf1d507">
              De diskussioner som Eva-Lena Jansson tar upp om olika aktörers
              synpunkter på utförsäljningsplaner hör rimligen hemma i en annan
              interpellationsdebatt som Eva-Lena Jansson kan ta med Mats Odell.
              Jag har naturligtvis inga synpunkter på detta.
            </seg>
            <seg n="c727c21a">
              Däremot är det så att utanförskapet är det centrala i regeringens
              arbete. Det är därför vi ser resultaten. Det var över 120 000
              i minskat utanförskap förra året. Det är färre personer i arbetslöshet,
              färre personer i åtgärder, färre personer som har sjukpenning,
              färre personer som får socialbidrag och färre personer som är
              i förtidspension. Det är resultatet av regeringens politik, och
              vi är naturligtvis stolta över att vi har bidragit till att återupprätta
              full sysselsättning att ta ett första steg på väg tillbaka till
              ett samhälle där det finns möjlighet för alla som vill och kan
              att vara en del av arbetsmarknaden.
            </seg>
          </u>
          <note type="speaker" n="b9577ece">
            Anf. 112 PETER HULTQVIST (s):
          </note>
          <u who="peter_hultqvist_c9866b" xml:id="i-54d544132a1892bb-5" n="e0dce36d">
            <seg n="9ea7aa91">
              Herr talman! Ni tog över i stort sett ett dukat bord när det
              gäller de ekonomiska frågorna. Ni tog över i ett läge då vi hade
              en högkonjunktur som sköljde in. Ni behövde inte göra särskilt
              mycket. Det ni hade att göra var att summera ihop en socialdemokratisk
              regerings arbete, och sedan har ni karat ur en massa pengar ur
              statsbudgeten genom skattesänkningar som i huvudsak har gått till
              de högavlönade. Så vi ska inte stå här och skryta upp oss alltför
              mycket nu!
            </seg>
            <seg n="8967f4ab">
              Det är till och med så att frågan om deltagande i den här konferensen,
              som kostade 14 000 kronor för deltagare som kom utifrån, var lite
              problematisk ändå. Det var så här att till att börja med bad man
              att det skulle göras undantag från rutinerna och att medierna
              inte skulle få vara med. Det ordnades. Men sedan försöker man
              försvara sig med att problemet är att man egentligen inte kan
              påverka, och det gäller oavsett om det är fråga om en TCO-kongress
              eller Skolforum. Sedan konstateras att man ekonomiskt skulle kunna
              tjäna 3,8 miljoner på det här arrangemanget om man lockade 200
              besökare. Det är tidningen Dina pengar som skriver.
            </seg>
            <seg n="fdc215dc">
              Journalisterna på tidningen The Economist, Anders Borg det vet
              du lika väl som jag har Sverigeanalysen lika klar för sig oavsett
              om det här arrangemanget äger rum eller inte. De har gått igenom
              den ekonomi vi har i alla fall, och de artiklarna skrivs ändå,
              så det finns ingen anledning att ge någon bild av att det här
              var det stora informativa tillfället. Det här var någon sorts
              samhällselitens chans att träffa någon sorts affärselit och umgås
              under sådana former.
            </seg>
            <seg n="d1c70430">
              Symboler har betydelse. Symbolhandlingar har betydelse. Om det
              nu är så att ni är så konsekventa, rena, hela, tacksamma och exemplariska,
              varför då inte ta ett steg? Säg nej till att vara med på sådant
              här! Visa att ni är annorlunda!
            </seg>
          </u>
          <note type="speaker" n="cef7bd53">
            Anf. 113 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-77b095d4183a92a8-3" n="7654e486">
            <seg n="0ae64fc4">
              Herr talman! Anledningen till att jag tog upp det här rådet och
              de två finansiella rådgivarna var att Anders Borg själv tog upp
              bankkrisen i USA. De råd som regeringen nu får är att inte sälja
              SBAB och Nordea, för det riskerar att bli en jättedålig affär
              för svenska folket. Vi har sagt det tidigare, och det finns andra
              som säger det nu.
            </seg>
            <seg n="54b6e8a1">
              Och jag kan tänka mig att just den typen av personer som kom
              med de här råden faktiskt deltog i den här typen av seminarier.
              Jag vet inte. Jag är inte säker alls. Jag känner inte så många
              som har råd att gå på seminarier som kostar 14 000 kronor. Jag
              kanske skulle ha råd, fast jag tycker att det är väldigt mycket
              pengar, och det skulle motsvara ungefär halva min lön efter skatt,
              så jag tror inte att jag skulle välja att betala den kostnaden.
            </seg>
            <seg n="088bdef2">
              Det är det jag försöker beskriva. När man, som statsministern
              själv, väljer att uttrycka det så att borgerlighetens intressegrupper
              alltid för de välbeställdas talan så är det klart att om man nu
              väljer att delta i ett sådant sammanhang uppfattar i alla fall
              jag det som att regeringen är intresserad av att göra det: föra
              de välbeställdas talan. Det är väl därför man har sänkt förmögenhetsskatten,
              håller på att omvandla fastighetsskatten till en kommunal avgift,
              fortsätter sänka skatten för dem som tjänar mycket och så vidare
              och gynnar en grupp.
            </seg>
            <seg n="15b480d9">
              I det här fallet var det fråga om en väldigt sluten grupp med
              innanförskap. Det var därför jag valde att delta i den här diskussionen.
              Jag ställde frågan: Varför är gruppen med innanförskapet så himla
              viktig nu? Det var inte dem som åtminstone Anders Borg och Fredrik
              Reinfeldt pratade om tidigare. Det är väl viktigt att ha klart
              för sig att det finns många människor i Sverige att företräda,
              och då gäller det inte bara de som har råd att betala 14 000.
              Men jag har förstått regeringens prioritering i det här fallet,
              och det är de personerna.
            </seg>
          </u>
          <note type="speaker" n="9739e53e">
            Anf. 114 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-30" n="e13c541f">
            <seg n="88a10d1a">
              Herr talman! Peter Hultqvist talar om dukade bord. Vi minns hur
              det har låtit i den här kammaren. Det började med att arbetslösheten
              skulle gå upp när det blev borgerlig regering. Den har gått ned.
              Den är lägre. Vi har en rekordstark arbetsmarknad.
            </seg>
            <seg n="af97afb5">
              Vi fick veta att räntorna skulle stiga. Sverige skulle bli en
              risknation. Räntorna ligger lägre än i Finland och Danmark. De
              stiger inte trots internationell oro.
            </seg>
            <seg n="31a2528a">
              Vi fick veta att budgeten skulle förödas. Vi hade tappat greppet
              om de offentliga finanserna. Vi har vad man i de internationella
              tidningarna talar om som alla budgetöverskotts moder ett mycket
              stort överskott i våra offentliga finanser.
            </seg>
            <seg n="3e6fd47c">
              Det talades om att det skulle bli låglönejobb, och det talades
              om lönesänkningsallians. Lönesänkningsallians hörde vi upprepas
              under hela valrörelsen, och nu har vi haft avtalsrörelsen. Kommunalarna,
              de som jobbar inom landstingen, de som jobbar inom kommunerna
              och de som jobbar inom handeln har fått rekordlyft på sina löner
              och rekordlyft på vad de har kvar i plånboken efter skatt, därför
              att vi har sänkt skatten för dem.
            </seg>
            <seg n="2a6b5606">
              Det dukade bordet fanns inte när vår politik diskuterades i valrörelsen
              och har inte funnits när våra budgetar diskuterats. När nu vår
              politik börjar ge resultat, när utanförskapet pressas tillbaka
              och när vi börjar ta steg mot full sysselsättning då har bordet
              helt plötsligt dukats om.
            </seg>
            <seg n="c851bf65">
              Men det där håller ju inte. Det är naturligtvis så att vi har
              skött svensk ekonomi på ett sätt som gör att vi är trovärdiga.
              Det är viktigt att vi förklarar det och att vi står upp för den
              svenska modellen.
            </seg>
            <seg n="53340b05">
              Man kan naturligtvis raljera över Grand Hôtel, men Grand Hôtel
              är ändå någonting som jag tror för de flesta av oss också är förknippat
              med den svenska modellen. Grand Hôtel i Saltsjöbaden, ett annat
              Grand Hôtel, har varit en viktig del av detta, så det är naturligtvis
              så att den typen av mötesplatser också kan vara viktiga när vi
              bygger ett väl fungerande samhälle.
            </seg>
            <seg n="a0c03283">
              Eva-Lena Jansson säger att hon inte känner så många som kan gå
              på seminarier som man betalar 14 000 kronor för. Men det är ju
              bara att gå på nästa socialdemokratiska riksdagsgrupp! På nästa
              socialdemokratiska partikongress där sitter de ju, personerna
              som bevistat seminarier för 250 000 dollar och 80 000 dollar.
              Det är väl bara att gå ett par varv runt och tala med dem, så
              kan vi väl notera att det inte är det som det handlar om. De har
              gjort sitt jobb. De har företrätt Sverige, på precis samma sätt
              som vi företräder Sverige och försvarar den svenska modellen även
              i internationella sammanhang.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="2f915c19">
            17 § Svar på interpellationerna 2007/08:402 och 441 om tullens
            framtid
          </note>
          <note type="speaker" n="7fb3031b">
            Anf. 115 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-31" n="e13c541f">
            <seg n="c15651a0">
              Herr talman! När det gäller Jan Emanuel Johanssons interpellation,
              som är ställd till miljöministern, så är arbetet inom regeringen
              så fördelat att det är jag som ska svara på interpellationen.
            </seg>
            <seg n="f64760ff">
              Jan Emanuel Johansson och Otto von Arnold har interpellerat i
              frågor som båda har att göra med en rapport som en arbetsgrupp
              inom Tullverket gjort angående myndighetens framtida organisation.
              Jag väljer därför att avge ett gemensamt svar på interpellationerna.
            </seg>
            <seg n="d83b4c8e">
              Jag har den 11 mars 2008 svarat på sex interpellationer med i
              huvudsak liknande frågeställningar. Som jag angav i det svaret
              ankommer det inte på regeringen att fastställa hur Tullverket
              organiserar sin verksamhet. Regeringens förvaltningspolitik bygger
              på att myndigheterna i största möjliga utsträckning själva ska
              avgöra var deras resurser gör mest nytta för att uppfylla de mål
              för verksamheten som riksdagen och regeringen fastställer.
            </seg>
            <seg n="14c992c7">
              I Tullverkets ansvar ligger att, med utgångspunkt i målen för
              verksamheten, fortlöpande pröva hur tillgängliga resurser bäst
              ska fördelas mellan olika delar av landet. Det är en väldigt tydlig
              uppgift för en myndighetsledning att ägna denna fråga uppmärksamhet.
            </seg>
            <seg n="c4f77456">
              Jag sade i interpellationsdebatten den 11 mars att regeringen
              kommer att tillföra medel till Tullverket i tilläggsbudget 1.
              Nivån på de medlen återkommer jag till den 15 april när tilläggsbudgeten
              lämnas till riksdagen.
            </seg>
          </u>
          <note type="speaker" n="91004099">
            Anf. 116 JAN EMANUEL JOHANSSON (s):
          </note>
          <u who="jan_emanuel_johansson_7ba9d4" xml:id="i-a184ac281925d2af-0" n="5ef67310">
            <seg n="1e1c2d8c">
              Herr talman! Jag hoppas att den här debatten kan präglas mindre
              av att slå varandra i huvudet med det som har varit och vems fel
              det är och mera av att tänka lite resonerande på hur framtiden
              kan bli och vad som är bäst.
            </seg>
            <seg n="163254ad">
              Jag och min fru satt och kollade på tv när det var ett inslag
              där finansministern sjöng för barn. Det är många som har raljerat
              kring det och sagt: Åh, vad löjligt att han sjunger för barn.
            </seg>
            <seg n="257f0662">
              Och det har varit tal om populist hit och dit. Men min fru sade
              att hon tyckte att den här killen verkar riktigt trevlig. Och
              jag tycker att det är bra om man kan bjussa på sig själv på ett
              sådant sätt.
            </seg>
            <seg n="b98ed332">
              Men det slog mig då vilka barnsånger som påverkar oss genom livet
              och som vi tar med oss. Det finns en passus i barnboken Bröderna
              Lejonhjärta , där jag tror att det är Jonatan som säger till Skorpan
              att om man vet vad som är fel och inte gör någonting åt det, då
              är man en liten lort.
            </seg>
            <seg n="8615cee1">
              Detta har jag lite grann försökt ta med mig politiskt. Man kollar
              vad det är som är fel och vad det är som inte är fel och försöker
              göra någonting åt det som är fel. Jag tycker att det är ganska
              få gånger som man i politiken upptäcker att det är lätt att kunna
              säga att det här var rätt och det här var fel.
            </seg>
            <seg n="80a1e28a">
              Här upplever jag lite grann att man har hittat en sådan sak där
              det är hyfsat enkelt att se vad det är som är klokt och vad det
              är som är tokigt egentligen. Det kan hända att jag har tagit del
              av väldigt mycket jävig information med tanke på att jag har träffat
              tullarna. Och framför allt gäller det min hemkommun.
            </seg>
            <seg n="810f146a">
              Jag kan tänka mig att finansministern ofta får stå ut med att
              folk vill rädda just sin lilla väg eller något annat i närområdet.
            </seg>
            <seg n="e2337d01">
              Man kan då se på vad som skulle hända om tullen i Kapellskär
              läggs ned. Till att börja med ska godset köras i väg och klareras
              in på Arlanda. Det blir en omväg på ungefär tre mil. Man har räknat
              på hur många lastbilar det handlar om. Jag tror att Kapellskär
              är Sveriges femte största hamn för rullande gods. Någon har tagit
              fram uppgiften att det handlar om ungefär 20 000 ryska långtradare
              som skulle i väg till Arlanda och klarera in godset. Jag tror
              inte att någon vinner på att man försöker överdriva och lyfta
              fram en summa som inte stämmer. Men man kan säga att hälften av
              dessa 20 000 skulle sticka i väg till Arlanda för att klarera
              in godset. Då tvingas de åka på två vägar, väg 77 och väg 273.
              Detta kanske är lite överkurs i och med att vi talar om miljön.
              Dessa vägar är kanske inte utdömda, men redan den befintliga trafiken
              på dem är lite för mycket. Ibland är vägen tre meter bred, och
              en lastbil är 2,6 meter utan backspeglar. Om man då drar till
              med 10 000 till tror jag att det i alla fall inte är direkt positivt
              för olycksstatistiken heller. Men att det påverkar ur ett miljöperspektiv
              kan vi nog vara ganska överens om.
            </seg>
            <seg n="335db667">
              Sedan lyssnade jag lite grann på hur det skulle kunna påverka
              Arlanda. Först kan man fråga sig vad alla dessa lastbilar ska
              dit och göra. Arlanda är ju en flygplats, som en tullare sade.
              Men det påverkar i och med att Arlanda har ett utsläppstak, och
              utsläppen från alla de lastbilar som kommer dit räknas in i Arlandas
              utsläpp, vilket i sin tur skulle kunna föra med sig att färre
              flygplan kan flyga i väg från Arlanda. Det gör att det blir bökigare
              för folk som ska åka i väg. De kanske måste åka till andra flygplatser,
              vilket i sin tur påverkar miljön. Jag får återkomma till detta
              i mitt nästa inlägg eftersom min talartid är slut.
            </seg>
          </u>
          <note type="speaker" n="b26feeb0">
            Anf. 117 OTTO VON ARNOLD (kd):
          </note>
          <u who="otto_von_arnold_3b8093" xml:id="i-a2507cc46468e8c4-0" n="4ecd675b">
            <seg n="8891fa89">
              Herr talman! Det är inte första gången som finansministern och
              jag möts i detta ärende. Jag ska göra finansministerns pina så
              kort som möjligt.
            </seg>
            <seg n="848b84d0">
              I debatten den 11 mars förklarade jag mig nöjd med finansministerns
              svar att man i tilläggsbudgeten skulle tillföra tullen mer pengar.
            </seg>
            <seg n="a2b99704">
              Jag är också nöjd med finansministerns principiella svar om att
              regeringens förvaltningspolitik i princip går ut på att man utifrån
              givna ramar ger myndigheterna ett ansvar, och de får själva behandla
              sina egna resurser. Det är glädjande att denna förvaltningspolitik
              slår igenom. Det är glädjande att vi kan komma bort från den detaljstyrning
              som har varit tidigare då man gav myndigheterna öronmärkta pengar,
              vilket ofta har lett till en suboptimering.
            </seg>
            <seg n="7ff55d53">
              Vad jag dock inte är nöjd med är att Tullverket inte har hörsammat
              regeringens och riksdagens gemensamma strävan att bekämpa den
              grova och organiserade brottsligheten. Detta finns över huvud
              taget inte med i tullens interna papper. Man föreslår i stället
              ett antal neddragningar, främst av erfaren personal just inom
              det brottsförebyggande området. Detta skapar stor upprördhet inte
              bara hos tullens personal utan även hos många medborgare, från
              Trelleborg upp till Haparanda. Senast hörde vi om Kapellskär.
            </seg>
            <seg n="fd0e95c0">
              Här är alltså en fantastisk historia som tullen har lyckats anamma
              för att få fram en sorgehistoria, skulle jag vilja påstå, kring
              detta.
            </seg>
            <seg n="662d9fa0">
              Jag behöver inte gå in på konsekvenserna eftersom de beskrevs
              mycket väl den 11 mars, och de kommer att beskrivas lite grann
              i dag också.
            </seg>
            <seg n="197e62f6">
              Det som är problemet, tycker jag, är att det inte finns någon
              konsekvensanalys i den interna utredningen, vare sig vad neddragningen
              kommer att innebära i form av brottslighet eller vad den kommer
              att innebära för de övriga brottsbekämpande myndigheterna. Detta
              är faktiskt en undermålig utredning, och jag föreslår att man
              tänker till om den.
            </seg>
            <seg n="5f49f25e">
              Man måste också ifrågasätta om inte tullen har spelat ett vansinnigt
              högt spel i detta sammanhang för att få mer pengar till sin budget.
            </seg>
            <seg n="a8b3fd00">
              Jag tycker att dessa är de två stora felen i det hela. Även om
              finansministern säger att han inte kan göra så mycket eftersom
              detta är myndighetens ansvar måste hela regeringen trots allt
              med eftertryck säga ifrån att det inte är acceptabelt att genom
              denna utredning ifrågasätta bekämpningen av den grova brottsligheten.
              Man måste verkligen ge utredningen en bakläxa.
            </seg>
            <seg n="8eca8a4d">
              En annan fråga som jag också skulle vilja ställa till finansministern
              är om man inte bör överväga Tullverkets organisatoriska hemvist.
              Just ur brottsbekämpande synpunkt är detta en viktig fråga. Är
              det inte bättre att den ligger inom Justitiedepartementet? Man
              kan ha vissa saker som avser effektiv handel kvar inom Finansdepartementet.
            </seg>
          </u>
          <note type="speaker" n="87b4258e">
            Anf. 118 JÖRGEN JOHANSSON (c):
          </note>
          <u who="ylva_johansson_611fd6" xml:id="i-e162fd3cd2d6f6ea-0" n="1d100e8e">
            <seg n="697ee65d">
              Herr talman! Det är knappast rimligt att regeringen ska gå in
              i den operativa verksamheten i ett enskilt verk. Jag delar finansministerns
              skrivning på den punkten. Jag delar också Otto von Arnolds skrivning
              om Tullverket där han välkomnar en nödvändig effektivisering av
              delar av verksamheten och en anpassning till framtidens krav inom
              tullverksamheten.
            </seg>
            <seg n="8bed73f5">
              Det var också detta som föranledde skatteutskottet i höstas när
              vi hanterade budgeten att ta med en skrivning som vi även bollade
              med regeringen. I skrivningen stod att vi erfar att regeringen
              följer tullens verksamhet och vid behov återkommer till riksdagen
              med nya pengar. Så blir nu också fallet, och det är en bra utveckling.
            </seg>
            <seg n="b2c084ca">
              Beträffande Jan Emanuel Johanssons skrivning om Kapellskär kan
              man säga att det är en rimlig fråga som ställs. Jag förutsätter
              att Tullverket gör en miljökonsekvensanalys innan det slutliga
              beslutet tas. Frågan är om man kanske ska stämpla papper gemensamt
              för de hamnar som finns i Helsingforssområdet och inte gå via
              Arlanda, som nämns i utredningen.
            </seg>
            <seg n="3b71c75a">
              Men, som sagt, Tullverkets ledning åker nu runt och för en dialog
              om utredningen med tullföreträdare runt om i landet. Vi får väl
              se var man hamnar.
            </seg>
            <seg n="c32e12ef">
              Jag har själv rest runt i landet till olika strategiska tullplatser.
              Jag konstaterar att finansministerns svar den 11 mars egentligen
              är det strategiskt rätta och rimliga svaret. Tullen kommer att
              få nya resurser. Tullens ledning får därefter ta ställning till
              hur pengarna ska användas för att man på bästa sätt ska uppfylla
              de mål för verksamheten som sägs i regleringsbrevet. Det är en
              bra och rimlig inriktning utifrån det styrsätt som vi har i det
              här landet.
            </seg>
            <seg n="cb7fe318">
              En kommentar till Otto von Arnolds syn på var tullverksamheten
              ska finnas ansvarsmässigt: Här finns ju olika läror. Ska den hamna
              under Justitiedepartementet eller under skattesidan? Jag tror
              att den utveckling som man ser i Estland och också i England,
              där tullens verksamhet slås samman med Skatteverket och den ekonomiska
              polisiära verksamheten, kanske är en än bättre väg att gå, eftersom
              man då har bättre möjligheter att komma åt de ekonomiska strömmar
              som de kriminella nätverken arbetar med. Kommer man åt dem, har
              man också kommit åt den kriminella verksamheten. Jag tror att
              det är bättre än att gå direkt via de polisiära åtgärderna.
            </seg>
          </u>
          <note type="speaker" n="63b3451c">
            Anf. 119 ANNICKA ENGBLOM (m):
          </note>
          <u who="annicka_engblom_49b7f0" xml:id="i-75e40450a2bdbab4-0" n="767fae28">
            <seg n="3fa45331">
              Herr talman! Först vill jag tacka interpellanten Jan Emanuel
              Johansson för den betydligt trevligare och resonablare öppningen
              på debatten om Tullverkets interna utredning än den vi hade i
              debatten den 11 mars, där udden riktades åt helt fel håll. Här
              ifrågasätts själva innehållet i utredningen, och det är precis
              den kritik som också jag delar i den här debatten.
            </seg>
            <seg n="b443c69b">
              I debatten den 11 mars, då, om jag inte minns fel, sex eller
              sju interpellationer behandlades i klump, meddelade finansministern
              att Tullverket kommer att få ramförstärkningar för att möta de
              olika utmaningar som det har i att lägga om sin organisation.
              Vi har att avvakta tullens utvärdering av detta ramtillskott,
              för det utredningsmaterial som Tullverket presenterade innehöll
              ju värstascenarier om tillskott inte skulle komma till. Rimligtvis
              borde väl ändå Tullverkets ledning göra en omvärdering av sina
              slutsatser. Men frågan kvarstår vad som händer om man väljer att
              inte göra det utan fortgår med sina förslag och drar ned både
              på den brottsbekämpande delen och på den fiskala delen. Något
              som ofta kommer bort i debatten men som är en oerhört viktigt
              del, om inte annat för statsfinanserna, är den legala delen som
              det också dras ned oerhört mycket på, framför allt i områden där
              det är hög företagstäthet, exempelvis i sydöstra Sverige, Småland,
              Blekinge och Kalmar. Om tjänsterna för de åtta damer som jobbar
              i Karlshamn med utbildning och information raderas ut får det
              till följd att företagen i denna landsända, som är så företagstät,
              antingen får ta sig till Helsingfors eller att Tullverket får
              ta sig ned till regionen för att hjälpa småföretagarna.
            </seg>
            <seg n="6c28cca8">
              Den organisatoriska hemvisten har vi diskuterat lite grann här.
              Jag tror precis som Jörgen Johansson att det är bättre att den
              ligger kvar som den ligger. Att just kunna slå på den organiserade
              brottsligheten där det gör som mest ont, nämligen på ekonomin,
              är ett mycket effektivt vapen. Och, som Otto von Arnold är väl
              medveten om, blir det en så mycket mer omfattande verksamhet med
              tillstånd, åklagartillstånd och husrannsakan om man ska göra ingripanden
              som har med personer att göra än om man riktar sig mot gods och
              illegal handel. Av den anledningen är det många gånger en sammanvävning
              av de två verksamheterna som är det mest effektiva.
            </seg>
            <seg n="8448b23a">
              Den fråga som för mig hänger kvar i luften sedan debatten vi
              hade den 11 mars och som jag också vill rikta till finansministern
              är: Ponera det är hypotetiskt att finansministern skjuter till
              pengar, att tullen kvarhåller sina inriktningar och sina besparingar
              på den brottsbekämpande personalen, hur ämnar finansministern
              agera då? Det ligger ju också ett misstroendevotum från Tull-Kust
              gentemot Tullverkets ledning.
            </seg>
          </u>
          <note type="speaker" n="a1b2c490">
            Anf. 120 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-32" n="e13c541f">
            <seg n="205ff589">
              Herr talman! Jag tror att den förra interpellationsdebatten i
              det här ämnet varade i tre timmar, så rätt många aspekter har
              täckts och jag tänker inte reprisera dem. Men låt mig säga till
              Jan Emanuel Johansson att det naturligtvis är mycket klokskap
              i hans kunskaper. Det är ju inte så att all klokskap i den här
              riksdagen är samlad i Moderata samlingspartiet. Det ligger mycket
              i det som Jan Emanuel säger, och det ligger mycket i det som Kristdemokraterna
              och Centerpartiet framför här. Det är bra att vi har en sådan
              samtalston i Sverige att vi kan återspegla att vi ibland företräder
              olika principer och gör olika avvägningar men att det handlar
              om svåra frågor där det är bra att vi kan stöta och blöta frågeställningarna.
              Och det är naturligtvis självklart att riksdagsmän ska företräda
              de regioner som de kommer från. Jag skulle närmast säga att det
              är en demokratisk skyldighet för en riksdagsman att göra sitt
              bästa på det området.
            </seg>
            <seg n="7f1953ee">
              Jag har kört väg 77 många gånger fram- och baklänges såväl morgnar
              som nätter och dagar, och det är klart att det inte är en av de
              vägar i Sverige som är bäst lämpad för att transportera tungt
              gods. Det är alldeles uppenbart en illa eftersatt väg när det
              gäller underhållet.
            </seg>
            <seg n="e60e52fc">
              När det sedan gäller de här svåra frågorna vill jag vara tydlig
              med att tullen har en central roll. Det tycker jag att vi från
              riksdagens och regeringens sida måste vara tydliga med, och det
              handlar om handeln. Det är klart att det är viktigt att vi har
              en effektiv handel. Det är också viktigt för att bekämpa den grova
              brottsligheten. Jag tycker att det är en självklarhet att vi ska
              understryka att det är viktigt i kampen mot narkotikabrott och
              smuggling av alkohol och tobak. Jag kan också understryka betydelsen
              i alkohol- och socialpolitiskt hänseende.
            </seg>
            <seg n="108e8150">
              Ska vi i den svenska alkoholpolitiken upprätthålla en restriktiv
              syn på konsumtion av alkohol för att begränsa skadeverkningarna
              av alkohol och inte minst begränsa de svenska skatteintäkterna
              måste vi ha ett arbete från tullen, från Skatteverket och från
              polisen som återspeglar de målsättningar vi har för verksamheterna.
              Här finns det svåra överväganden. De förvaltningspolitiska utgångspunkterna
              är ju de som Mats Odell har lagt fast med sitt ansvar för förvaltningspolitiken.
              Naturligtvis är det i grunden en fråga för myndigheten hur den
              ska organisera sin verksamhet. Det vi diskuterar nu är inte myndighetens
              syn på hur den ska organisera sin verksamhet utan ett internt
              arbetsdokument inom myndigheten.
            </seg>
            <seg n="1bff09bc">
              I den fortsatta prövningen av detta finns det många aspekter
              som ska lyftas fram. En är naturligtvis miljökonsekvensanalysen.
              Det är rimligt att kräva att myndigheten kan redovisa en miljökonsekvensanalys
              av de olika överväganden man gör i rapporten. Det gäller naturligtvis
              inte bara den här frågeställningen utan också de andra frågeställningarna.
              Under den närmaste tiden måste Tullverket återkomma med en miljökonsekvensanalys
              när man väl har landat i att man har en inriktning på verksamheten.
              Det som vi än så länge har är ett internt arbetsdokument som grund
              för diskussionen.
            </seg>
            <seg n="2bbf6a9c">
              Naturligtvis är pengar viktiga för alla myndigheter. Det är därför
              rimligt att vi säger att det behöver skjutas till en del medel
              till Tullverket.
            </seg>
            <seg n="356f0f07">
              När det sedan gäller tullens hemvist är det naturligtvis så att
              om Jan Emanuel är orolig för att han möjligtvis företräder sin
              hemkommun finns det en risk att jag företräder mitt hemdepartement.
              Nästan så länge som departementet har funnits och i praktiskt
              taget alla departement har tullfrågorna varit nära förknippade
              med skattefrågor. Tull- och skattefrågor är ju centralt förknippade
              med varandra. Det handlar om var man har byggt upp kompetens och
              annat.
            </seg>
            <seg n="824580c7">
              Sedan tror jag mycket på samverkan samverkan med polis, samverkan
              med Skatteverket, samverkan med andra rättsvårdande myndigheter
              för att se till att upprätthålla tullens viktiga roll både när
              det gäller handel och brottslighet och inte minst i socialpolitiska
              hänseenden.
            </seg>
          </u>
          <note type="speaker" n="518f5e28">
            Anf. 121 JAN EMANUEL JOHANSSON (s):
          </note>
          <u who="jan_emanuel_johansson_7ba9d4" xml:id="i-a184ac281925d2af-1" n="5ef67310">
            <seg n="23de767c">
              Herr talman! Jag kan börja med att bekräfta en sak som ministern
              sade. Jag tror inte heller att all klokskap är samlad i Moderata
              samlingspartiet.
            </seg>
            <seg n="5dffa945">
              Ministern pratade om samverkan. Jag tror också på samverkan.
              Jag tror inte att en sådan här debatt blir varken särskilt snygg
              eller rolig och inte heller att man kommer fram till så mycket
              om man bara försöker kasta politiska pajer på varandra, utan att
              man ska kunna samarbeta över de politiska gränserna.
            </seg>
            <seg n="c02938c8">
              Man lyfter ofta fram att det är Tullverkets ansvar och att ministern
              inte ska gå in och reglera och bestämma och ministerstyra verksamheten.
              Men jag tror att ministern är långt ifrån handlingsförlamad. Jag
              tror att du kan göra en hel del om du är övertygad. Det är det
              jag är inne på, att försöka få med dig i tänket. Jag tror att
              du kan påverka en hel del.
            </seg>
            <seg n="bbf475a9">
              Jag skulle vilja bjuda in ministern till Norrtälje och till tullen
              i Kapellskär. Det är inte för att du ska få konfronteras med människor
              som ska berätta hur jobbigt det blir att bli arbetslösa, utan
              det är mest för att du ska kunna objektivt se och tänka om det
              är klokt eller dåligt och vad vi har att förlora och vinna på
              att ha tullen kvar där. Det skulle bli ett resonerande på plats,
              om det finns möjlighet.
            </seg>
            <seg n="0f2f1ad4">
              Jag har fem hyfsat konkreta frågor. Kan finansministern i runda
              slängar säga ungefär hur mycket pengar tullen kan tänkas få? Tullverket
              har begärt 50 miljoner i tilläggsbudgeten i sitt eget budgetäskande.
            </seg>
            <seg n="a4609f81">
              Du sade att det var helt okej att kämpa för sin hemkommun, så
              då fortsätter jag med det. Finns det något positivt från finansministern
              som jag kan ta med mig hem? Finns det något ljus?
            </seg>
            <seg n="431e0310">
              Vad ska vi göra med narkotikahundarna om tullen i Kapellskär
              läggs ned?
            </seg>
            <seg n="c5495e2c">
              Väg 77 har du både backat och kört framåt på. Nej, kanske inte
              backat, det är trafikfarligt. Vad kan vi göra tillsammans för
              att det inte ska bli mer utsläpp och fler olyckor längs denna
              väg?
            </seg>
            <seg n="426a3d3f">
              Hur kan vi undvika konsekvenserna som blir för Arlanda, alltså
              att utsläppen kommer in under deras utsläppstak, vilket i förlängningen
              kan drabba våra långsiktiga miljömål och resultera i färre avgångar?
            </seg>
          </u>
          <note type="speaker" n="4ca03519">
            Anf. 122 OTTO VON ARNOLD (kd):
          </note>
          <u who="otto_von_arnold_3b8093" xml:id="i-a2507cc46468e8c4-1" n="4ecd675b">
            <seg n="ae26681c">
              Fru talman! Det är intressant att vi börjar se lite utkristallisering
              i dels den grova organiserade brottslighetens bekämpande, dels
              i att finansministern vill behålla sina pengar. Det kan jag ha
              full förståelse för.
            </seg>
            <seg n="cb73be43">
              Det är självklart att tullen när det gäller handeln behöver vara
              effektiv, rationell och bra. Därför finns det all anledning att
              den biten ligger kvar inom Finansdepartementet.
            </seg>
            <seg n="6503d5a0">
              Man kan diskutera och komma överens om att det ska ligga i det
              ena eller andra departementet, men det är kanske inte den viktigaste
              frågan. Den viktigaste frågan är, precis som både Annicka Engblom
              och Jörgen Johansson sade, att vi måste hitta en samverkansform
              mellan de olika myndigheterna, mellan EBM, länskriminal, skattemyndighet
              och de sociala myndigheterna, för att just bekämpa den grova organiserade
              brottsligheten. Det är samverkansformen som är det viktiga i sammanhanget.
            </seg>
            <seg n="0c4bd7d4">
              Kan vi få Tullverket att inse sin fadäs, om man kan säga så,
              och se till de överordnade syftena, dels den finansiella aspekten,
              dels bekämpandet av den grova organiserade brottslighetens, så
              tror jag att vi är på rätt väg och kan lösa detta.
            </seg>
          </u>
          <note type="speaker" n="fd66f0f2">
            Anf. 123 JÖRGEN JOHANSSON (c):
          </note>
          <u who="ylva_johansson_611fd6" xml:id="i-e162fd3cd2d6f6ea-1" n="1d100e8e">
            <seg n="a731e340">
              Fru talman! Jag delar finansministerns syn att vi givetvis ska
              företräda och värna våra områden där vi är valda. Annars har vi
              knappast en framtid i denna sal. Samtidigt är det viktigt att
              komma ihåg att vi har ett ansvar för att den statliga verksamhet
              som bedrivs också bedrivs på ett effektivt och bra sätt. Dessa
              två grupperingar kan ibland hamna i konflikt, och då gäller det
              att ha politisk fingerfärdighet.
            </seg>
            <seg n="e925a0ed">
              Jag förmodar att det är det som regeringen har haft när de i
              sin vishet har tillsatt de råd som finns i exempelvis Tullverket.
              Där finns bland annat företrädare för näringen där transportföretag
              som klarerar mest i landet finns så att man har kontaktnätet direkt
              ut till den verksamheten. Vice rikspolischefen finns i rådet,
              och så vidare, för att få den direkta kontakten på ett informellt
              och bra sätt. Det lägger grunden till att man får i gång den dialog
              som tveklöst behövs för att bedriva en bra verksamhet.
            </seg>
            <seg n="54597031">
              Förändringar river upp känslor. Förändringsarbete är ofta en
              process. Där kommer det fram misstroende och behovet av dialog.
              Folk börjar prata med varandra. De blir mer eller mindre tvingade
              att prata med varandra. Jag upplever att det är det som sker nu
              när Tullverkets ledning åker runt i landet och för diskussioner.
              En konsekvens är bland annat miljökonsekvensanalysen vad gäller
              Norrtälje och Kapellskär som tveklöst kommer att genomföras.
            </seg>
            <seg n="d4ee7d76">
              Detta mynnar ofta ut i ett samförstånd. I den skrivelse som Tull-Kust
              har skickat till finansministern säger man att Tull-Kust arbetar
              för att bibehålla och vidareutveckla tullverksamhet av hög kvalitet
              i hela landet. När jag pratar med Tullverkets generaldirektör
              känner jag stor tillförsikt att det trots allt blir ett bra resultat
              i slutänden. Men, finansministern, nyckeln till detta heter resurser.
            </seg>
          </u>
          <note type="speaker" n="2970432f">
            Anf. 124 ANNICKA ENGBLOM (m):
          </note>
          <u who="annicka_engblom_49b7f0" xml:id="i-75e40450a2bdbab4-1" n="767fae28">
            <seg n="1f47bd95">
              Fru talman! Som det utkristalliseras här är vi nog i grunden
              överens om problematiken. Vi har olika grader av kritik, och enligt
              mitt förmenande har Jörgen Johansson varit för snäll i denna debatt.
              De förändringar som föreslås är inte alls så snälla och genomlysta
              i sin nuvarande form. Min förhoppning står till kompletteringar
              vad gäller ramtillskott, alltså ytterligare resurser som finansministern
              har flaggat för, de omprioriteringar som därav, enligt mitt förmenande,
              naturligen ska följa och de konsekvensanalyser som vi kan ställa
              både verksamhets- och inte minst miljömässigt.
            </seg>
            <seg n="38681a9b">
              Jan Emanuel har lyft fram en mycket betydande problematik. En
              annan problematik i mitt hemlän Blekinge är att en betydande neddragning
              av resurser innebär att man får förstärka från Malmö. Ser man
              ett fartyg komma in i Karlshamns hamn får man förstärka från Malmö.
              Av det åttatimmarspasset tillbringas sex sju timmar på väg. Det
              är inte särskilt miljövänligt. Sådana saker måste kompletteras.
            </seg>
            <seg n="a5092dae">
              Från skatteutskottets sida står det klart uttalat i den text
              som vi hade i betänkandet till budgetpropositionen att tullens
              verksamhet är prioriterad. Med tanke på de skatteförändringar
              som gjordes vad gällde öl- och vinskatter lyfte vi fram att skulle
              de föranleda att tullen behövde utöka sin verksamhet skulle detta
              beaktas i budgetarbetet, vilket finansministern också har gjort.
            </seg>
            <seg n="3d110755">
              Trots allt föreligger det, enligt mitt förmenande, stor kritik
              mot att Tullverkets ledning åker runt och finner samförstånd men
              i fel ände. Det skulle man ha gjort från början.
            </seg>
          </u>
          <note type="speaker" n="5ab97692">
            Anf. 125 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-3" n="42dd750d">
            <seg n="82801d82">
              Fru talman! Anders Borg har fått många råd under denna debatt.
              Den är viktig eftersom Anders Borg representerar regeringen och
              de borgerliga partier som gick till val på att man skulle skaffa
              fler arbetstillfällen i Sverige. Nu debatterar vi snarast hur
              det ska bli färre arbetstillfällen och i vilken takt dessa arbetstillfällen
              ska försvinna dessutom. Det är klart att det här finns en motsägelse
              som det verkligen finns skäl att fundera på.
            </seg>
            <seg n="d0daa783">
              Jag fäste mig särskilt vid det första inlägg som Otto von Arnold
              gjorde, där han hyllade Anders Borg för att han inte tänkte detaljstyra
              Tullverket. Jag antar att finansministern sög i sig hyllningsbetraktelsen
              från Otto von Arnold. Men en stund senare övergick Otto von Arnold
              till att hytta med fingret och säga att nu får allt finansministern
              och inte bara finansministern utan alla de borgerliga partierna
              se till att ta itu med Tullverket, för så här kan man inte fortsätta
              längre. Att det ena inte går ihop med det andra i Otto von Arnolds
              betraktelse må väl vara hänt. Han kanske inte är den ende som
              haft svårt att få det att gå ihop. Men min fråga är egentligen
              principiell. Tycker finansministern att regeringen ska visa en
              tydlig politisk viljeyttring när det gäller Tullverket och Tullverkets
              ambition och uppgifter? Finansministern har hela tiden sagt att
              han delar många av kritikernas synpunkter i fråga om behovet av
              att vi har en effektiv tullorganisation. Det är inte bara för
              näringslivets skull utan också för att bekämpa den grova brottsligheten
              och för en rad andra viktiga uppgifter.
            </seg>
            <seg n="52a9b18a">
              Det är bra att finansministern delar den uppfattningen, men det
              är klart att det i sista hand handlar om hur mycket resurser som
              tillförs verksamheten så att debatten inte kommer att handla om
              hur många färre tullare, hur många färre anställda, vi ska ha
              i vår tullverksamhet och hur mycket mindre sysselsättning och
              mer arbetslöshet regeringen ska bidra till på det här området.
            </seg>
            <seg n="c7a51c76">
              Därför är jag intresserad av att höra om detta. Otto von Arnold
              bjöd oss på en fantastisk resa där han säger att det är bra att
              vi inte detaljstyr Tullverket men slutar med att säga att nu får
              ni ta itu med Tullverket. Vilken av dessa två uppfattningar tycker
              finansministern ligger närmast hans egen uppfattning och vad kommer
              det i så fall att resultera i? Ett tilläggsanslag för innevarande
              år är väl en liten hjälp, och kanske en indikation av något slag,
              men det här handlar ju lite grann om en horisont vid 2009, 2010
              och också framöver och vilken resursnivå som tullverksamheten
              ska ha i fortsättningen. För nog kan vi väl ändå se, både när
              det gäller näringslivets behov av effektiv tullverksamhet och,
              framför allt, när det gäller brottsligheten, att det finns uppgifter
              nog på området som kan motivera en reell prioritering. Därför
              vill jag fortfarande ställa frågan: Vilken av de två handlingslinjer
              som Otto von Arnold rekommenderar finansministern ligger det närmast
              till hands för finansministern att sympatisera med?
            </seg>
          </u>
          <note type="speaker" n="7bf3aa7e">
            Anf. 126 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-33" n="e13c541f">
            <seg n="77dca507">
              Fru talman! Jag tror att det finns en poäng i att vi i den här
              diskussionen och i andra sammanhang markerar en stark uppbackning
              av tullens viktiga arbete. Det handlar naturligtvis om brottsligheten.
              Det handlar naturligtvis om skatteintäkterna. Det är viktigt i
              fråga om alkohol, cigaretter och annat där vi har skatter som
              är viktiga för vår socialpolitik att vi har en tullverksamhet
              och en polisverksamhet som bidrar till att dessa skatter betalas.
              Det är viktigt för handeln att vi har en effektiv tull. Allt det
              här är viktigt. Det är enkelt att understryka, och det är bra
              att vi har en bred samsyn från flera olika partier i Sveriges
              riksdag på den punkten. Därför välkomnar jag att Jan Emanuel Johansson
              och Otto von Arnold har bidragit till att vi får den här diskussionen.
            </seg>
            <seg n="69363af9">
              Sedan ligger det naturligtvis mycket i det som Otto von Arnold
              tar upp kring samarbete och samverkan. Det är givetvis genom att
              vi utnyttjar de resurser som vi har i det samlade rättsväsendet,
              från skatteverk, polisväsen och andra delar, på ett effektivt
              sätt som det kan fungera väl.
            </seg>
            <seg n="cfe0831d">
              Sedan tycker jag inte heller att man ska glömma bort den klokskap
              som ligger i Jörgen Johanssons synpunkt. Förändringsprocesser
              är komplicerade. Så är det. Det är väldigt sällsynt att man genomför
              förändringar av myndigheter, företag, kommuner eller landsting
              där inte detta medför oro, kostnader eller bekymmer för enskilda.
              Det är därför vi har en arbetsmarknad som präglas av att vi låter
              parterna diskutera och fundera kring de här frågorna under ordnade
              och välstrukturerade former. Det är naturligtvis viktigt att Tullverket,
              precis som andra organisationer, beaktar hur förändringsprocesser
              genomförs på ett bra sätt och tar till sig synpunkter, lyssnar
              av och har en dialog med olika berörda i de här frågorna. Jag
              förutsätter att också Tullverket har väldigt höga ambitioner i
              det arbetet.
            </seg>
            <seg n="b07ee811">
              När det gäller förvaltningspolitiken är det komplicerat att svara
              på alla de frågor som har rests i den här diskussionen, men det
              är naturligtvis vår principiella hållning att det inte är regeringens,
              och inte heller riksdagens, uppgift att detaljreglera var tullare
              är verksamma, i vilka delar av landet, och på vilka delar av tullens
              område man ska ha si eller så många anställda. Däremot kan man
              naturligtvis, som Bosse Ringholm påpekade, dra en rätt rak linje
              mellan vilka resurser man har och vilka möjligheter man har att
              fullgöra sina uppgifter. Problemet därvidlag är ju att detta är
              sant för praktiskt taget hela den svenska statsförvaltningen.
              Det är sant för Skatteverket. Det är sant för hela rättsväsendet.
              Det är sant för hela polisen att det finns olika delar som har
              eftersatta behov. Vi ska naturligtvis noggrant pröva detta, och
              jag har också redan i en tidigare debatt indikerat att vi har
              för avsikt att tillföra ytterligare medel till tullen, för det
              är prioriterat att det kommer ytterligare resurser till denna
              viktiga verksamhet. Men slutgiltigt måste det göras en avvägning
              i budgetprocessen där olika myndigheters önskemål ställs mot varandra.
              Därutöver måste det vara myndighetens egen uppgift att de medel,
              de resurser som finns tillförda, de mål vi har slagit fast och
              de lagliga verktyg som finns reglerade i olika förordningar används
              på ett så effektivt sätt som möjligt. Det är min trygga förvissning
              att Tullverket är väl medvetet om det.
            </seg>
          </u>
          <note type="speaker" n="52825778">
            Anf. 127 JAN EMANUEL JOHANSSON (s):
          </note>
          <u who="jan_emanuel_johansson_7ba9d4" xml:id="i-a184ac281925d2af-2" n="5ef67310">
            <seg n="f72569b1">
              Fru talman! Jag började med ett citat från Bröderna Lejonhjärta
              , där Jonatan sade till Skorpan att när man vet vad som är fel
              och inte gör något åt det är man en liten lort, och i det här
              fallet är det ganska lätt att se vad som är fel och vad som inte
              är fel. Det finns tre viktiga delar när vi pratar om tullen. Vi
              har pratat om miljön. Jag tycker att det är ganska uppenbart att
              om man åker med 10 000, kanske 20 000, lastbilar på den här vägen
              kommer man att släppa ut mer avgaser än om man inte gör det. Ser
              man på det ur brottsbekämpningsperspektiv är det klart att ja,
              tar man bort tullarna är det kanske större risk att busarna tar
              med sig knark in i landet, och det vill vi inte. Det är bra att
              ha tullen kvar.
            </seg>
            <seg n="45b9c774">
              Sedan lade jag också ned lite tid på att ställa frågor, utifrån
              mitt ganska snäva kommunala perspektiv, om hur vi ska kunna få
              finansministern att komma och titta på det här lite närmare. Jag
              tror på det här med samverkan, att samarbeta över partigränserna,
              att man vill åt samma håll. Vi pratar ju om samverkan. Vi pratar
              om att många människor har gjort kommentarer kring tullen och
              att det är viktigt att tullen fortsatt får kämpa på och stoppa
              kriminalitet och liknande.
            </seg>
            <seg n="1031c8c8">
              Mina frågor är först och främst inbjudan: Finansministern, jättekul
              om du hade lust att komma till Norrtälje och titta och ta del
              av hur det ser ut där. En annan fråga är hur det blir med pengarna.
              Tullverket har begärt 50 miljoner kronor i tilläggsbudgeten i
              sitt budgetäskande. Hur ser det ut där? Vad händer med narkotikahundarna?
              Hur ska vi göra med väg 77 och väg 273 så att det inte ska bli
              fler olyckor och så att det ska bli mindre utsläpp?
            </seg>
          </u>
          <note type="speaker" n="82f5a56c">
            Anf. 128 OTTO VON ARNOLD (kd):
          </note>
          <u who="otto_von_arnold_3b8093" xml:id="i-a2507cc46468e8c4-2" n="4ecd675b">
            <seg n="fdaa0691">
              Fru talman! Bosse Ringholm talade om att jag hade motstridiga
              idéer kring det här. Bosse Ringholm uppfattade inte att det var
              konsistens i det jag sade. Jag prisade finansministern för hans
              konsekventa och principiella styrning av de statliga verken, och
              att det inte går ihop med att regeringen plötsligt går in och
              säger ifrån och har synpunkter. Tvärtom är det väl så att det
              är väldigt viktigt att man har ramar och rambeslut. De kanske
              måste korrigeras någon gång under resans gång. Det betyder inte
              att man ska ändra i detalj utan snarare att man går in och påminner
              verken om vad de har för uppgifter. Kanske behöver man komplettera
              dessa. Jag tror att det är viktigt att de här två principerna
              mycket väl kan samexistera.
            </seg>
            <seg n="f7177daf">
              Jag tror också att det här är en viktig debatt, att vi ser vad
              det är för möjligheter som Tullverket nu har kommit fram till
              och vilket damm den interna utredningen har rört upp, att vi verkligen
              ser till att det tilldelas medel, kanske också lite nya ramar
              när det gäller hur tullen ska agera och samagera med övriga myndigheter.
              Det är ju ett arbete som pågår inom Justitiedepartementet och
              som kommer att komma fram.
            </seg>
            <seg n="0d08de13">
              Jag hoppas att det kommer att leda fram till en effektiv tull,
              en effektiv handel och en bra brottsbekämpning.
            </seg>
          </u>
          <note type="speaker" n="fdca3060">
            Anf. 129 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-4" n="42dd750d">
            <seg n="fc28c2db">
              Fru talman! Det är naturligtvis alldeles rätt att det är resursnivån
              som i sista hand avgör hur regeringen och staten och riksdagen
              hanterar tullen, vilken resursnivå det handlar om. Det var därför
              som jag förde in frågan om sysselsättningen.
            </seg>
            <seg n="589f3044">
              Det är klart att om man minskar antalet anställda i tullen, i
              strid mot regeringens ambition att man ska öka sysselsättningen
              i största allmänhet, minskar också möjligheten för tullen att
              vara brottsbekämpande, att vara effektiv i förhållande till näringslivet,
              att driva in de skatter som behövs och att göra de andra uppgifter
              som tullen har. Därför är det viktigt jag kan dela Anders Borgs
              uppfattning på den punkten att det är den totala resursnivån som
              avgör det hela.
            </seg>
            <seg n="386a48a3">
              Det är klart att det är motstridigt om man säger som Otto von
              Arnold gör. Å ena sidan säger han att det inte ska vara någon
              detaljstyrning han hyllar Anders Borg för att det inte sker någon
              detaljstyrning. Å andra sidan säger han i stort sett att Anders
              Borg och alla borgerliga partier måste stoppa Tullverket. Man
              får inte hålla på på det här viset.
            </seg>
            <seg n="3bc8377c">
              Men den motstridigheten får väl stå för Otto von Arnold. Det
              avgörande är naturligtvis vilket besked vi kommer att få av regeringen
              när det gäller den totala nivån, för om resan fortsätter med att
              avlöva resurserna för Tullverket och den ena stationen efter den
              andra stängs kan vi rimligen inte säga att vi har samma ambitionsnivå
              längre när det gäller att mota brottsligheten, driva in skatteintäkter
              eller vara effektiva gentemot näringslivet.
            </seg>
            <seg n="265e1bc5">
              Jag tycker att den upprördhet som vi har hört från landets kommunalpolitiker,
              från alla politiska färger, både från opposition och från borgerlighet,
              är ganska rimlig därför att de har sina lokala motiv. Men de lokala
              motiven sammanfaller faktiskt med de statliga motiven, vilket
              är intressant i det här sammanhanget.
            </seg>
            <seg n="2dbb453a">
              Därför är det upp till bevis. Finansministern kan vältaligt hålla
              med om alla våra motiv, men det är först när vi ser vad det är
              för belopp som regeringen är beredd att satsa på området som vi
              vet om orden är värda någonting.
            </seg>
          </u>
          <note type="speaker" n="19f5f915">
            Anf. 130 Finansminister ANDERS BORG (m):
          </note>
          <u who="unknown" xml:id="i-3b3bf73a3d2149a1-34" n="e13c541f">
            <seg n="389ad159">
              Fru talman! Det är naturligtvis bra att vi får den här diskussionen
              utifrån Jan Emanuel Johanssons och Otto von Arnolds interpellationer.
              Det är viktigt att vi får en diskussion om en viktig myndighet
              som är stadd i en påtaglig förändring.
            </seg>
            <seg n="98043782">
              Tullens organisation diskuteras nu. Den kan naturligtvis inte
              primärt diskuteras utifrån ett internt arbetsdokument, utan vi
              måste diskutera vad vi vill ha för mål för tullens verksamhet,
              hur vi ser på brottsbekämpningen, hur vi ser på handel, hur vi
              ser på de andra målen.
            </seg>
            <seg n="4cd8f0ca">
              Vi måste diskutera vilka befogenheter tullarna ska ha när de
              utför sitt arbete, och vi måste diskutera de ekonomiska ramarna.
              Det måste naturligtvis göras utifrån att vi utvärderar de mål,
              ramar och befogenheter man har i dag. Det kommer vi naturligtvis
              på sedvanligt sätt att göra i vårpropositionen, men kanske allra
              tydligast i budgetpropositionen, eftersom vårpropositionen, enligt
              den nya ordningen, enbart kommer att innehålla ett ekonomiskt
              dokument med budgetkonsekvenser vad gäller tilläggsbudgeten.
            </seg>
            <seg n="5f8ec1ed">
              Jag har inte möjlighet att svara på alla de frågor och synpunkter
              som riktas här, men en sak som jag tycker att vi kan vara tydliga
              med är att vi avser att återkomma i tilläggsbudgeten om ökade
              resurser för tullen. Exakt vad vi ska landa på för belopp vill
              jag återkomma till i samband med att vi har låst tabellverk och
              lämnat över propositionen till riksdagen.
            </seg>
            <seg n="3eccb305">
              Sedan tycker jag att det är viktigt att vi har respekt för att
              organisationsförändringar från både myndighetsledningens och de
              anställdas synpunkt är komplicerade. Och vi måste ha höga krav
              på att Tullverket, Skatteverket, polisen, försvaret och andra
              statliga och kommunala myndigheter föregår med gott exempel i
              detta avseende och ser till att man sköter organisationsförändringar
              på ett sätt där man beaktar organisationens mål och inriktning
              men också tar hänsyn till de anställdas intressen.
            </seg>
            <seg n="e58bf6ed">
              Det behövs också ett fördjupat underlag när det gäller miljökonsekvenserna
              av detta. Det är jag övertygad om.
            </seg>
            <seg n="17d96964">
              Sedan är det naturligtvis så, som Bosse Ringholm påpekar, att
              det här ytterst är en fråga om vilka resurser som kan tillföras.
              Det är en fråga som vi ska återkomma till, men därvidlag måste
              tullens viktiga intressen ställas mot andra viktiga intressen,
              och det är naturligtvis det som den statliga budgetprocessen slutgiltigt
              ska sluta i.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="c161cd98">
            18 § Svar på interpellationerna 2007/08:435 och 446 om strategi
            för att få stora internationella idrottsevenemang till Sverige
          </note>
          <note type="speaker" n="665be588">
            Anf. 131 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-35" n="37b46f2c">
            <seg n="26156640">
              Fru talman! Bosse Ringholm har frågat mig om jag tänker redovisa
              något förslag till riksdagen med anledning av betänkandet Tillväxt
              genom turistnäringen (SOU 2007:32) som föreslår statligt stöd
              till stora internationella idrottsevenemang i Sverige. Hans Backman
              har frågat mig vad jag tänker göra för att ta fram den utlovade
              strategin för hur vi får hit de stora internationella idrottsevenemangen.
              Jag besvarar båda interpellationerna samlat.
            </seg>
            <seg n="8e40eebc">
              Näringsministern har i februari i år besvarat en skriftlig fråga
              om hanteringen av betänkandet. Hon svarade att Näringsdepartementet
              ansvarar för det gemensamma arbetet inom Regeringskansliet för
              att öka möjligheterna att få fler evenemang till Sverige.
            </seg>
            <seg n="2037c0c8">
              Redan i regeringsförklaringen 2006 angav regeringen att Sverige
              aktivt skulle verka för att få fler stora internationella idrottsevenemang
              till vårt land. Inom Regeringskansliet pågår ett arbete som syftar
              till att redovisa förslag till hur Sverigebilden kan stärkas,
              hur turistnäringen kan främjas samt hur staten kan medverka till
              att stora internationella evenemang inom kultur och idrott arrangeras
              i vårt land. Det är ett arbete som involverar flera departement.
            </seg>
            <seg n="0c718932">
              Jag har därutöver nyligen samtalat med företrädare för idrottsrörelsen
              kring idrottsrörelsens arbete med att få fler internationella
              idrottsevenemang till Sverige. Vid mötet diskuterades de behov
              som olika specialidrottsförbund har i samband med att de önskar
              arrangera internationella evenemang. Vidare diskuterade vi hur
              idrottsrörelsens olika delar kan samverka i detta arbete och hur
              staten och övriga aktörer därutöver kan hjälpa till. De synpunkter
              som redovisades vid mötet är viktiga för det fortsatta arbetet
              som syftar till att få stora internationella idrottsevenemang
              till Sverige.
            </seg>
          </u>
          <note type="speaker" n="ac1dec45">
            Anf. 132 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-5" n="42dd750d">
            <seg n="9ec2151c">
              Fru talman! Jag tackar statsrådet för svaret, som innebär att
              i princip ingenting har hänt under ett års tid. Det tycker jag
              är beklagligt.
            </seg>
            <seg n="dadef7b1">
              Det var den tidigare socialdemokratiska regeringen som tog initiativ
              till den utredning som presenterades för ungefär ett år sedan.
              Det har från många håll det gäller inte minst idrottsrörelsen,
              många berörda kommuner och andra närts stora förhoppningar om
              att det skulle hända någonting relativt snabbt. Det är många arrangörer
              som har sökt regeringens stöd och fått nej, oftast bara några
              få dagar före arrangemangens tillblivelse eller start. Det har
              gällt Göteborg. Det har exempelvis gällt Östersund. De har fått
              väldigt sena besked.
            </seg>
            <seg n="5ff6cf10">
              Uppenbarligen har det under ett års tid inte hänt någonting när
              det gäller beredningen av det här betänkandet.
            </seg>
            <seg n="23969542">
              Bakgrunden är den att när vi hade friidrotts-VM i Sverige 1995
              beslutade Sveriges riksdag, på den socialdemokratiska regeringens
              förslag, att ge Göteborgs kommun ett anslag på 15 miljoner kronor.
              Det följdes sedan av ytterligare stöd i samband med avrundningen
              av hela evenemanget. För två år sedan, när Göteborg på nytt hade
              ett stort evenemang, friidrotts-EM, fick Göteborgs kommun av den
              socialdemokratiska regeringen 10 miljoner kronor. I ungefär samma
              veva togs ett beslut i regeringen om att tillsätta den utredning
              som presenterade sitt betänkande förra våren.
            </seg>
            <seg n="727538cb">
              Detta arv som den borgerliga regeringen nu har att förvalta har
              hittills inte resulterat i någonting. Jag förstår den irritation
              och förtrytelse som finns i idrottsrörelsen över att man ständigt
              ska behöva argumentera och berätta varför man tycker att staten
              borde gå in och utföra ett mer aktivt arbete för att finna en
              strategi för att ta hem internationella evenemang till Sverige.
            </seg>
            <seg n="9b41f1a2">
              Nu meddelar statsrådet att det pågår ett beredningsarbete. Ja,
              under ett års tid har det uppenbarligen pågått ett beredningsarbete.
            </seg>
            <seg n="09200fab">
              Ingen har sett något resultat av det ännu.
            </seg>
            <seg n="c4df57ad">
              Vi har från socialdemokratiskt håll tyckt, även om vi är i opposition,
              att det finns skäl för oss att markera tydligt att det inte bara
              handlar om att hitta en strategi. Det handlar naturligtvis också
              om att hitta pengar och resurser för de insatser som ska göras
              i fortsättningen.
            </seg>
            <seg n="49825246">
              Det här är en fråga som inte ligger under Adelsohn Liljeroths
              departement. Det ligger under Näringsdepartementet. Möjligen kunde
              man då tycka att näringsministern skulle stå till svars för det
              här. Hon har inte visat något som helst intresse, vad jag ser,
              i den allmänna debatten för det här området över huvud taget.
              Då får det väl vara som det var då, att det är Adelsohn Liljeroth
              som får ta diskussionen kring det just nu. Det är väl en kamp
              mellan de olika departementen i det här sammanhanget.
            </seg>
            <seg n="b6e840ee">
              Men det är alldeles uppenbart att det berör hela vårt samhälle,
              eftersom det handlar om näringspolitik, om turismpolitik, om våra
              internationella relationer och inte minst om stödet till idrotten
              och kulturen på olika områden. Idrotten förklarar sig beredd att
              själv medverka till att ta fram denna strategi och inte bara behöva
              argumentera gång efter annan för varför det är viktigt med den
              här typen av insatser. Det som är styrkan med samhällets relation
              till idrotten är att man har överlåtit från samhället sedan mycket
              lång tid tillbaka en stor del av ansvaret till idrottsrörelsen
              att själv utforma sin verksamhet.
            </seg>
            <seg n="fc74364e">
              Jag tror att det är väldigt viktigt att idrottsrörelsen får ett
              ord med i laget när det gäller hur strategin ska se ut så att
              den inte bara landar uppifrån i idrottsrörelsens knä. Idrottsrörelsen,
              kommunerna, som i allra högsta grad är berörda, och olika arrangörer
              måste få vara med och ge en utformning av strategin.
            </seg>
            <seg n="b4c324c8">
              Vi har väntat ett helt år. Vi får väl vänta några månader till.
              Men hittills har det inte blivit någonting av utfästelsen i regeringsdeklarationen.
            </seg>
          </u>
          <note type="speaker" n="92ebd653">
            Anf. 133 HANS BACKMAN (fp):
          </note>
          <u who="hans_backman_9286d1" xml:id="i-8fd14d236cc17c1a-0" n="f91c65c7">
            <seg n="d7f7c41a">
              Fru talman! Jag tackar idrottsministern för svaret. Stora internationella
              evenemang inom idrotten har en potential att inbringa stora intäkter
              åt samhället. Vissa intäkter kan mätas i skattekronor. Andra intäkter
              är mer svårmätbara storheter som ett ökat intresse för idrottande
              i en tid då problem med stillasittande diskuteras snart sagt varje
              dag. Under de tolv år som Socialdemokraterna satt vid makten efterlyste
              idrottsrörelsen och även vi i Folkpartiet liberalerna tydliga
              strategier för hur Sverige skulle gå till väga för att locka hit
              stora idrottsevenemang. Tyvärr hände ingenting.
            </seg>
            <seg n="09a984db">
              Internationella idrottsevenemang handlar om idrott, tillväxt,
              växande turism och fler arbetstillfällen och ska därmed ses både
              som idrottspolitik och näringspolitik. Men trots den samhällsnytta
              de stora evenemangen har på olika plan är det oftast arrangerande
              idrottsorganisationer tillsammans med berörd kommun som får stå
              för riskerna. Ett exempel på det är friidrotts-VM i Göteborg 1995
              som enligt den gjorda utvärderingen gav stora samhällsintäkter
              men ändå medförde ett stort ekonomiskt avbräck för Friidrottsförbundet.
              Den situationen har lett till att många idrottsförbund i dag säger
              sig vara tveksamma till att söka arrangörskap för stora internationella
              mästerskap.
            </seg>
            <seg n="f9dd29f7">
              Med tanke på evenemangens samhällsbetydelse är det viktigt att
              slå fast att det inte enbart ska betraktas som en fråga för idrotten
              och idrottspolitiken utan lika mycket som en näringspolitisk fråga.
              Det innebär att alla berörda parter, idrottens organisationer,
              besöksnäringen, kommunerna och staten bör involveras i diskussionen
              och ta sin del av de ekonomiska riskerna och möjligheterna.
            </seg>
            <seg n="25c3a011">
              En strategi för att locka internationella evenemang måste förstås
              också innehålla mer än reglerna för hur utfästelser om eventuella
              statliga garantier ska gå till. En strategi är en färdplan som
              beskriver hur vi ska samlas som nation för att kunna hävda oss
              i den internationella konkurrensen för att få möjligheter att
              få dessa evenemang till oss.
            </seg>
            <seg n="3f982c5f">
              Den internationella konkurrensen om arrangörskap för stora idrottsevenemang
              och andra evenemang har också hårdnat. I många länder har särskilda
              organisationer med deltagande från olika berörda parter skapats
              för att stötta ansökningar och genomförande av evenemang.
            </seg>
            <seg n="14684fd4">
              Som idrottsministern säger i sitt svar meddelade statsministern
              redan i regeringsförklaringen 2006 att regeringen har som mål
              att Sverige aktivt ska verka för att få fler stora evenemang till
              vårt land, stora internationella idrottsevenemang. Det arbetet
              tycker jag har gått väl långsamt. Vi borde snabbt kunna samla
              oss i en gemensam ansträngning för att få hit fler evenemang.
              Ett exempel på ett sådant evenemang skulle kunna vara EM i fotboll
              2016 tillsammans med Norge.
            </seg>
            <seg n="d9ba11f8">
              Men det gläder mig i alla fall att idrottsministern har inlett
              samtal med idrottsrörelsen i denna fråga och att det pågår ett
              arbete inom Regeringskansliet som syftar till att få fram riktlinjer
              för hur staten kan medverka till att stora evenemang inom kultur
              och idrott kan arrangeras i vårt land. Det är också bra att regeringen
              betraktar detta som en fråga som kräver kompetens och inblandning
              från flera departement.
            </seg>
            <seg n="6b11b8b7">
              Jag skulle vilja be statsrådet utveckla vad statsrådet menar
              med att frågan bereds inom Regeringskansliet. Så jag har följande
              frågor:
            </seg>
            <seg n="d3177b1c">
              Kan statsrådet bekräfta att målsättningen är att ta fram en strategi
              för internationella evenemang? Vilka departement är inblandade
              i arbetet? På vilken nivå förs diskussionerna? Och vilken roll
              har idrottsrörelsen? Kanske viktigast: Hur ser tidsplanen ut?
            </seg>
            <seg n="171fedda">
              Jag förstår om idrottsministern inte kan ge riksdagen ett datum
              för när ministern avser att presentera en färdig strategi. Jag
              skulle dock uppskatta om idrottsministern kunde redogöra för de
              ungefärliga tidsramarna för när detta arbete förväntas vara färdigt.
            </seg>
          </u>
          <note type="speaker" n="8ed16381">
            Anf. 134 LARS-IVAR ERICSON (c):
          </note>
          <u who="jan_ericson_aca06f" xml:id="i-07d80615ee93afc9-0" n="7ed18390">
            <seg n="720e2776">
              Fru talman! Det är inte svårt att hitta fördelar med att stora
              internationella idrottsevenemang äger rum i Sverige. Det innebär
              att många människor kommer tillresande från utlandet. De får intryck
              och inspireras att komma tillbaka och se mera av vårt vackra land.
              Tv-sändningar runt om i världen bevakar arrangemangen, och Sverige
              får ovärderlig PR.
            </seg>
            <seg n="bc6e0de4">
              Hotellövernattningar och restaurangbesök ger inkomster. Barn
              och ungdomar i vårt land får se idrott på nära håll. De får kanske
              lust att prova på. Alltså är det här även fördelaktigt ur ett
              folkhälsoperspektiv. Arrangemangen ger många arbetstillfällen
              när de ska förberedas och också när de ska äga rum. Därför kan
              man säga att internationella stora idrottsevenemang i vårt land
              är den bästa marknadsföring vi kan få.
            </seg>
            <seg n="b3c9093a">
              I tidigare debatter i detta ärende, i motionsskrivande, skriftliga
              frågor och interpellationer i riksdagen har det för det mesta
              handlat om OS till Östersund. Jag stöder naturligtvis tanken på
              ett vinter-OS i Östersund. Jag skulle ändå vilja vidga vyerna
              lite genom att tala om OS i Öresund år 2024, för det finns ingenting
              som hindrar att Sverige verkar för både vinter-OS och sommar-OS.
            </seg>
            <seg n="658371ba">
              Vad talar då för OS i Öresund? Vi har ett bra boende, både i
              Sverige och i Danmark. Vi har goda kommunikationer, många stora
              sportarenor och naturligtvis ett stort publikunderlag på nära
              håll i Skåne, Danmark och Tyskland. Jag vet att Danmark bedriver
              ett aktivt arbete för att få OS just till Öresund. De jobbar mycket
              för detta, och de vill ha Sverige med på arenan.
            </seg>
            <seg n="c727b529">
              Vad är det då som talar emot? Enligt regelverket kan inte två
              länder arrangera tillsammans. Men det är gott om tid att ändra
              på reglerna inför 2024.
            </seg>
            <seg n="02090e30">
              Jag har ställt frågan tidigare till kulturministern och undrar
              igen om inte en hel del ändå talar för att tanken på att Sverige
              skulle kunna vara med och arrangera ett sommar-OS i Öresund kunde
              vara värd att spinna vidare på.
            </seg>
          </u>
          <note type="speaker" n="6b4d7a75">
            Anf. 135 LARS WEGENDAL (s):
          </note>
          <u who="lars_wegendal_f153f7" xml:id="i-c3dabe87206bda9c-0" n="a0178202">
            <seg n="8494d00e">
              Fru talman! Jag tänkte inleda med att läsa ur en ledarartikel
              av Karin Mattsson i tidskriften Svensk Idrott. Karin Mattsson,
              ordförande i Riksidrottsförbundet säger så här om skidskytte-VM
              i Östersund och regeringens arbete med att hjälpa idrotten att
              få internationella evenemang till Sverige:
            </seg>
            <seg n="482ae414">
              Det är imponerande hur en satsande region, stad och idrott tillsammans
              kan åstadkomma en sådan fest för hela Sverige. Skidskytteförbundet
              hade i sin satsning hoppats på support från staten, inte minst
              efter att statsminister Fredrik Reinfeldt lovat satsningar på
              fler idrottsevenemang i regeringsförklaringen i oktober förra
              året.
            </seg>
            <seg n="d21c461f">
              Men ingenting har hänt sedan statsministerns löfte. Regeringen
              har oerhört svårt att gå från ord till handling när det gäller
              att få fler internationella evenemang till Sverige. Strategin
              uteblir trots att svensk idrott genom Riksidrottsförbundet under
              flera år tryckt på i frågan, påtalat behovet och erbjudit hjälp.
            </seg>
            <seg n="a7a9a1dc">
              Det var Karin Mattssons ord. Jag vill rätta henne i det att det
              inte var i regeringsförklaringen förra året utan år 2006, precis
              som idrottsministern skrivit i sitt svar på interpellationen,
              som statsministern talade sig varm för internationella idrottsevenemang.
            </seg>
            <seg n="5db6a25f">
              Karin Mattsson fortsätter: I över ett år har utredningen nu legat
              på regeringens bord och inget konkret har hänt. Riksidrottsförbundet
              fick en inbjudan av idrottsministern att tillsammans med Sveriges
              olympiska kommitté diskutera evenemangsfrågan. Vi har framfört
              våra åsikter under flera år. Det här är inte den handlingskraft
              svensk idrott förväntar sig. Det är för dåligt.
            </seg>
            <seg n="3cd08522">
              Mina frågor till idrottsministern blir med anledning av detta:
              Varför drar regeringen denna fråga i långbänk? Hur kan idrottsministern
              komma på tanken att sända ut ett pressmeddelande om att man har
              för avsikt att träffa företrädare för svensk idrott? Är den mediala
              uppmärksamheten viktigare än ett bra samtalsklimat med landets
              största folkrörelse? Eller handlar det bara om dåliga rådgivare
              som tror att denna typ av utspel visar på handlingskraft när det
              i verkligheten retar svensk idrottsrörelse till vansinne?
            </seg>
          </u>
          <note type="speaker" n="a0ef1f74">
            Anf. 136 ANDERS ÅKESSON (c):
          </note>
          <u who="anders_akesson_e18d66" xml:id="i-55651cb35163a124-0" n="5ca74b58">
            <seg n="8b72efd0">
              Fru talman! Till ministern vill jag säga: Tack för ett bra svar
              på ett par väldigt viktiga interpellationer i en fråga som engagerar
              inte bara i riksdagen utan också ute i samhället på ett sätt som
              har belysts väl av tidigare talare.
            </seg>
            <seg n="05701714">
              Jag skulle därför bara vilja passa på att få ett par tre vinklar
              till utvecklade i det svar som ministern har gett. Det vore bra
              om ministern lite grann utvecklade det samtal som fördes med företrädare
              för idrottsrörelsen helt nyligen. Vad ledde det till och vilka
              förväntningar har man ställt mot varandra? Det bygger givetvis
              på ett samarbete mellan civilsamhället och staten, berörda regioner
              och städer. Vad händer härnäst? Och utifrån Hans Backmans fråga:
              Hur ser tidtabellen ut på ett ungefär?
            </seg>
            <seg n="3e49ab9d">
              Sedan svaret skrevs har ju detta möte hållits, och det är klart
              att vi är väldigt nyfikna på den fortsatta processen.
            </seg>
            <seg n="60d9bdc0">
              Fru talman! Det är inte första och sannolikt heller inte sista
              gången som frågan om landets förberedelser och förmåga att attrahera
              stora internationella idrottsevenemang diskuteras i den här kammaren.
              Jag skulle därför vilja passa på tillfället att fråga ministern
              hur förberedelserna såg ut på området när ministern tog över departementet
              för drygt ett och ett halvt år sedan. Det låter möjligen som om
              det var ett alldeles fantastiskt väldukat bord, men jag tycker
              ändå att det vore bra att få reda på hur statens engagemang var
              förberett för större internationella evenemang när ministern tog
              över ansvaret för frågan på Kulturdepartementet för ett och ett
              halvt år sedan.
            </seg>
          </u>
          <note type="speaker" n="f1f7e265">
            Anf. 137 SVEN BERGSTRÖM (c):
          </note>
          <u who="sven_bergstrom_93e816" xml:id="i-73e8d95c7707a6e1-2" n="76157c3a">
            <seg n="e3950b57">
              Fru talman! Tack för svaret och tack för interpellationen och
              möjligheten att diskutera de här viktiga frågorna även om timmen
              är sen.
            </seg>
            <seg n="24e4eace">
              Jag har också läst den där ledaren ur Svensk Idrott som Lars
              Wegendal läste högt ur, och jag noterar att han valde sina citat.
              Kritiken är ju i hög grad också riktad mot den tidigare regeringen.
              Karin Mattsson underströk där, liksom hon ofta gör, att de har
              varit på tårna i många år men fått dåligt gehör både från den
              tidigare regeringen och från den här regeringen. Det är alltså
              viktigt att komma ihåg att kritiken minsann riktas åt båda hållen.
            </seg>
            <seg n="65a50d1b">
              Men det är glädjande att vi nu är allt fler som tycker att frågorna
              om betydelsen av ett svenskt värdskap för stora internationella
              idrottsevenemang som tas upp i de här interpellationerna är viktiga
              och blir allt viktigare. Jag har själv haft frågorna uppe i diskussioner
              både med Lena Adelsohn Liljeroth och statsminister Reinfeldt i
              denna kammare i vinter, och jag tycker att det är särskilt glädjande
              att Bosse Ringholm nu vill vara med och lyfta upp betydelsen av
              stora internationella evenemang. Vore man elak skulle man kunna
              säga: Sent ska syndaren vakna! Men det är väl trevligare att i
              stället välkomna åter en förlorad son, som enligt Lukas 15:11
              gick vilse men nu kommer tillbaka och vill göra bot och bättring!
            </seg>
            <seg n="1ac8cd8e">
              Det var ju, fru talman, den dåvarande idrottsministern Bosse
              Ringholm som den 27 juni 2005 strax innan den preliminära ansökan
              om att få arrangera vinter-OS 2014 skulle lämnas in till Internationella
              olympiska kommittén sänkte planerna på att SOK och ÖstersundÅre
              skulle få ansöka om att få stå värd för vinterspelen 2014. Så
              är historieskrivningen.
            </seg>
            <seg n="387be9da">
              Trots ett omfattande, flerårigt förberedelsearbete och enhälliga
              uttalanden för idén om en svensk OS-ansökan från såväl Riksidrottsförbundet
              som Sveriges olympiska kommittés årsmöten stoppades planerna vid
              det mötet med Bosse Ringholm. Regeringen sade nej till att ge
              de nödvändiga ekonomiska garantierna med hänvisning till att de
              samhällsekonomiska förutsättningarna skulle vara alltför osäkra.
            </seg>
            <seg n="c3234c76">
              Sedan dess har arrangörerna av alpina VM i Åre och nu senast
              skidskytte-VM i Östersund visat att man klarar ekonomin för mycket
              stora evenemang på ett väldigt bra sätt. Förlustgarantier är inte
              heller vad idrotten begär, vilket Riksidrottsförbundets ordförande
              Karin Mattsson tydligt har sagt. Vad man däremot förväntar sig
              är ett partnerskap som ska vara professionellt och snabbfotat
              för evenemang som är till nytta och glädje för hela samhället.
            </seg>
            <seg n="b638e093">
              Jag och Centerpartiet har i flera omgångar motionerat i de här
              frågorna. Vi har goda förhoppningar om att den här regeringen
              nu ska hantera detta betydligt skickligare än den tidigare s-regeringen.
              Det är glädjande att den arbetsgrupp som nu håller på att komma
              i gång i Regeringskansliet har ambitionen att jobba i högt tempo
              och vara klar redan till sommaren och att också statsrådet har
              haft en första sittning med företrädare för idrottsrörelsen som
              utföll väl, om man läser rapporterna.
            </seg>
            <seg n="898dd750">
              Nu finns förutsättningar för att det äntligen kan hända något
              positivt i dessa frågor, för visst är det lite pinsamt, Bosse
              Ringholm och Lena Adelsohn Liljeroth, att länder som Kazakstan,
              Georgien, Sydkorea och Bulgarien kan mobilisera och ge statliga
              garantier inför en OS-ansökan, medan Sverige hittills har fegat
              ur när det har kommit till kritan.
            </seg>
            <seg n="f797d5e4">
              Nu har vi konkreta bevis för att stora evenemang är positiva
              för regionerna och också för samhället i stort. Det vore ju hemskt
              pinsamt om Norge på allvar skulle förverkliga planerna på att
              få arrangera ett vinter-OS en tredje gång innan Sverige ens försöker
              på allvar. Jag instämmer gärna i Hans Backmans begäran till idrottsministern
              att ytterligare utveckla hur hon principiellt ser på dessa frågor,
              för jag skulle välkomna om vi kunde ta ytterligare ett steg denna
              sena timme och enas om att det är viktigt och bra att vi kan medverka
              till att få stora internationella idrottsevenemang till Sverige.
            </seg>
          </u>
          <note type="speaker" n="29c2a8ed">
            Anf. 138 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-36" n="37b46f2c">
            <seg n="72070f09">
              Fru talman! Tack, mina herrar! Timmen är sen, som sagt.
            </seg>
            <seg n="9993e70f">
              Först vill jag säga lite grann om betänkandet som Bosse Ringholm
              påpekade tillsattes under den förra regeringen och som då i huvudsak
              handlade om turism och näringslivssatsningar och hur man kan få
              stora evenemang till Sverige. Men jag vill minnas att det var
              först någon vecka före regimskiftet när Socialdemokraterna förlorade
              valet som man gav ett tilläggsdirektiv som handlade om just idrottsfrågorna.
            </seg>
            <seg n="80d993d6">
              Bosse Ringholm, som har varit finansminister, vet att ett betänkande
              som är ofinansierat inte skickas ut på remiss. Sedan kan det innehålla
              många goda förslag, men det är skälet till att det inte har gått
              ut på remiss.
            </seg>
            <seg n="b0b3e417">
              Jag vet att Anders Borg här i interpellationsdebatten fick så
              många frågor att det var oklart om han hann svara på alla, och
              jag vet inte om jag kommer att hinna heller. Det fanns bland annat
              en fråga från Hans Backman, och jag återkommer till en del av
              det som Bosse Ringholm har tagit upp i debatten vad gäller den
              arbetsgrupp som har bildats och som jag också berättade om när
              jag träffade företrädarna för idrottsrörelsen för ett par veckor
              sedan ett mycket bra möte för övrigt. Det har alltså bildats en
              arbetsgrupp med företrädare för Kulturdepartementet, Näringsdepartementet
              och Finansdepartementet. Givetvis är det en dialog också med idrottsrörelsen.
              Ambitionen är att ta fram en strategi till sommaren, och det hoppas
              jag också att man kommer att klara.
            </seg>
            <seg n="276139af">
              Ingenting har hänt, säger Bosse Ringholm. Jag tycker trots allt
              att det har hänt en del. Det har varit ett antal lyckade idrottsevenemang
              som har klarats av och som har gått med vinst. Man har talat om
              alpint VM i Åre i fjol. Man har också talat om skidskytte-VM i
              Östersund i år. Det var mycket publik och väl genomförda evenemang
              som har gått med vinst trots att inte staten har ställt upp med
              garantier. Det är inte alltid en förutsättning.
            </seg>
            <seg n="e5e7861d">
              Givetvis har stora internationella evenemang stor betydelse,
              lokalt, regionalt, för landet och för Sverigebilden. Det är självklart.
              Det är vi alla överens om.
            </seg>
            <seg n="776a7045">
              Trots allt har det gått knappt ett och ett halvt år sedan den
              nya regeringen tillträdde. Om vi ska ägna oss åt att citera Lars
              Wegendal citerade Svensk Idrott kan väl jag också citera Karin
              Mattsson, ordförande i Riksidrottsförbundet, som säger så här
              i ett pressmeddelande som hon skickade ut, där hon förvisso ställde
              sig frågande till det möte som vi hade med idrottsrörelsen och
              som jag tyckte var väldigt bra: Det kan inte vara en nyhet att
              idrotten under sex års tid drivit den här frågan och krävt såväl
              en strategi som en vilja att bidra till fler internationella evenemang
              i Sverige.
            </seg>
            <seg n="7bc74e0c">
              Det tog Bosse Ringholm fem år att tillsätta en utredning. Strategin
              såg inte idrottsrörelsen särskilt mycket av då. Nu har vi en arbetsgrupp
              som arbetar. Det är bara att beklaga att den utredning som Anders
              Lindström lämnade, som förvisso innehöll mycket bra, inte hade
              några förslag till finansiering.
            </seg>
          </u>
          <note type="speaker" n="7bcb20f9">
            Anf. 139 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-6" n="42dd750d">
            <seg n="ad03ed2c">
              Fru talman! Det är kanske lite pinsamt, Lena Adelsohn Liljeroth,
              att säga att det inte har hänt någonting. Sedan säger hon: Jovisst,
              det har hänt massor av saker och ting.
            </seg>
            <seg n="9df2134c">
              Jag kan hålla med om det. Det första som hände var att regeringen
              avslog alpina VM:s begäran om pengar. Det andra som hände var
              att regeringen väldigt sent avslog Göteborgs kommuns försök att
              ta hem ytterligare friidrottsmästerskap. Det tredje som hände
              var att man avslog Östersunds begäran att få pengar till skidskytte-VM.
              Visst har det hänt en hel del. Det kan jag hålla med statsrådet
              om. Men jag tror inte att idrottsrörelsen har jublat över det
              lilla som har hänt. Det har hänt något, men det har hela tiden
              bara hänt negativa saker.
            </seg>
            <seg n="26aba381">
              Det är uppenbart att statsrådet inte vet vad hon talar om då
              hon säger att idrottsrörelsen har lyckats genomföra stora evenemang
              utan garantier. Det är faktiskt inte garantier idrottsrörelsen
              har begärt. Om nu statsrådet för några veckor sedan hade en stor
              övning med hela idrottsrörelsen och ändå inte lyckades lyssna
              sig till att det faktiskt inte är garantier som idrottsrörelsen
              begär undrar jag vad den övningen var till för, om statsrådet
              ännu inte har förstått vad det handlar om ens. Det är rätt märkligt.
            </seg>
            <seg n="f5507f8b">
              Det kanske är bättre om statsrådet får hjälp av sin advokat,
              Sven Bergström, eller kanske Maud Olofssons advokat som säger
              att det inte hände någonting under den socialdemokratiska tiden.
            </seg>
            <seg n="392566b1">
              Det var på en socialdemokratisk regerings initiativ som riksdagen
              1995 beslutade att ge 15 miljoner kronor till Göteborgs friidrotts-VM.
              Den socialdemokratiska regeringen gav 10 miljoner till friidrotts-EM
              2006. Det var den socialdemokratiska regeringen som tillsatte
              utredningen, som tog ett år att genomföra. Men det har uppenbarligen
              tagit ett år att komma fram till att tillsätta en arbetsgrupp.
              Efter ett år har man kommit fram till att tillsätta en arbetsgrupp.
              Bäva månde man inför den handlingskraft som finns i denna regering
              som tillsatt en arbetsgrupp efter så lång tid.
            </seg>
            <seg n="b0225706">
              Jag tror nog att regeringen behöver bättre advokater, Sven Bergström,
              om man nu ska hålla sig till sanningen dessutom. Det var ju så,
              Sven Bergström, att när OS-ansökan behandlades var det en gemensam
              uppfattning mellan Riksidrottsförbundet, idrottsrörelsen, SOK
              och regeringen att det inte var läge att söka därför att vi inte
              hade sådana förutsättningar. Det var inte bara de samhällsekonomiska
              förutsättningarna utan det var en rad andra förutsättningar som
              inte förelåg.
            </seg>
            <seg n="93a28ab5">
              Man kan göra som Kazakstan. Man kan söka. Jag har varit i Kazakstan.
              De har en enda skidanläggning. Den håller inte D-klass ens efter
              svenska mått. Men man kan ändå söka. Det ger alltid någon reklam
              om man söker. Men Sverige som är ett seriöst idrottsland som verkligen
              vill ha stora internationella mästerskap behöver naturligtvis
              en strategi. Därför hoppas jag att Sven Bergström, Adelsohn Liljeroth
              och andra inte ägnar sig åt att gräva ned den där utredningen
              och varken skickar den på remiss eller låter en arbetsgrupp arbeta
              med anledning av utredningen i fortsättningen. Vi behöver faktiskt
              ett resultat av det här.
            </seg>
            <seg n="8e698711">
              Det handlar i första hand inte om att försöka träta om politiken
              kring detta. Det finns en enig idrottsrörelse som vill ha en strategi,
              och Socialdemokraterna har via den utredning som man tillsatt
              lagt grunden för det. Låt nu inte initiativlösheten och passiviteten
              i det nuvarande Regeringskansliet fördärva denna goda idé utan
              se till att det kommer till stånd ett riktigt samarbete med idrottsrörelsen.
              Då handlar det inte, statsrådet, om garantier. Statsrådet får
              lyssna lite noggrannare på idrottsrörelsen i fortsättningen om
              det ska bli ett bra samarbete.
            </seg>
          </u>
          <note type="speaker" n="4cc86fc5">
            Anf. 140 HANS BACKMAN (fp):
          </note>
          <u who="hans_backman_9286d1" xml:id="i-8fd14d236cc17c1a-1" n="f91c65c7">
            <seg n="99451cf2">
              Fru talman! Tack, idrottsministern, för svar på ett par av mina
              frågor! Det är viktigt att vi hanterar frågorna om internationella
              idrottsevenemang snabbt. Annars är jag orolig för att vi förlorar
              arrangemang till andra länder, som till exempel till Danmark som
              har sett de ekonomiska vinsterna och andra vinster med detta.
              De har tagit fram en handlingsplan som man kan trycka fram på
              nätet. Den är daterad den 3 april 2007. Det är viktigt att vi
              själva också agerar snabbt om vi ska kunna få evenemang som OS,
              vinter-OS eller fotbolls-VM.
            </seg>
            <seg n="a1032191">
              I tidigare uttalanden av regeringen tycker jag att det har verkat
              som om regeringen har fastnat i en oro över att förlora skattemedel
              på att utlova just statliga ekonomiska garantier till dem som
              anordnar evenemangen. Men, som sagt, strategin måste innehålla
              mycket mer än bara de ekonomiska, statliga garantierna, precis
              som idrottsrörelsen har sagt.
            </seg>
            <seg n="0885c077">
              Dessutom är, som jag ser det, ett internationellt evenemang i
              regel en vinst för de inblandade. Ett exempel är det som har tagits
              upp här, skidskytte-VM i Östersund som var en arrangörsmässig
              succé. Vi kan citera den populära Karin Mattsson, Riksidrottsförbundet,
              igen. Hon skriver i sin ledare i Svensk Idrott att ett evenemang
              som Östersund innebär en koncentration av tillresta människor,
              varav många är utländska besökare. Hotellövernattningar och restaurangbesök
              ökar, affärernas omsättning stiger och den aktuella platsen och
              landet får stor uppmärksamhet i media och i allmänhetens ögon.
              Alltsammans är förstås mycket bra för Sverige och givetvis även
              för idrotten och regionen. Det är sant.
            </seg>
            <seg n="d53bd8fe">
              Men riskerna med att arrangera de här internationella idrottsevenemangen
              i Sverige är inte jämnt fördelade. En stor vinnare i samband med
              skidskytte-VM blev staten som inte tog någon risk alls. Staten
              har till statskassan kunnat räkna hem bland annat moms och andra
              intäkter för både förberedelse och genomförande. Alla investeringar
              och allt arbete gjordes av Svenska Skidskytteförbundet och Östersunds
              kommun, som också tog all risk.
            </seg>
            <seg n="b7517997">
              Man kan också i sammanhanget nämna att det finns andra exempel
              på att det här är en ganska trygg vinst i många sammanhang, både
              för idrotten och för samhället. Det gäller även ekonomiskt. Den
              tyska postbanken gjorde en utredning inför fotbolls-VM 2006, och
              den studien visar att fotbolls-VM skulle höja bnp-tillväxten med
              ½ procent fördelat på tre år och förväntades också skapa 40 000
              nya arbetstillfällen, varav 10 000 skulle kunna bli bestående.
            </seg>
            <seg n="335313ff">
              Även inhemska internationella mästerskap som återkommer innebär
              stora framgångar, till exempel O-ringen som vi anordnar i Sverige
              varje år. Den genomfördes i Hälsingland 2006 med 15 000 starter
              och 30 000 besökare. 1 500 kom från utlandet. Sverige och orten
              där tävlingen genomförs marknadsförs. Jobb skapas varje år i samband
              med tävlingen. Jag kan nämna att det just för Hälsinglands del
              gav ett turistekonomiskt inflöde på över 80 miljoner kronor vilket
              innebar 3,5 miljoner kronor i rena skatteintäkter för kommun och
              landsting.
            </seg>
            <seg n="12057cd3">
              Med det här vill jag säga att den oro som statsministern uttryckte
              under frågestunden den 21 februari 2008, att regeringen skulle
              behöva utlova miljoner till alla som vill ordna olika typer av
              evenemang i Sverige, som jag ser det är obefogad. De allra flesta
              evenemangen kommer att ge intäkter och vinster på olika sätt,
              både för idrotten och för samhället i stort, även ekonomiskt.
              Då tycker jag att det är självklart att alla som kan få del av
              intäkterna också ska ta en del av risken, även staten. Om så inte
              sker kommer inte så många att våga ansöka om att anordna internationella
              idrottsevenemang i Sverige.
            </seg>
            <seg n="8c1d3f5e">
              Strategin måste innehålla mycket mer än bara regelverk för när
              staten ska kunna gå in med ekonomiska garantier. Det ska vara
              en färdplan för hur vi ska samla oss som nation kring en gemensam
              ansträngning för att få en möjlighet att organisera dessa evenemang.
              Därför skulle jag vilja höra idrottsministern utveckla sin syn
              på detta. Vad bör enligt statsrådet ingå i en strategi för att
              få de internationella idrottsevenemangen till Sverige? Jag ställde
              tidigare en fråga om ungefär hur tidsramen ser ut för arbetet
              med att få fram strategin.
            </seg>
          </u>
          <note type="speaker" n="7b5e83c2">
            Anf. 141 LARS WEGENDAL (s):
          </note>
          <u who="lars_wegendal_f153f7" xml:id="i-c3dabe87206bda9c-1" n="a0178202">
            <seg n="5a1cba8a">
              Fru talman! Jag kommenterade inte Hans Backmans interpellation
              i mitt förra inlägg. Den är naturligtvis intressant och talar
              i någon mening om vilket samarbetsklimat som råder inom den högerledda
              regeringen. Jag förstår att Hans Backmans röst har svårt att höras
              trots att det råder en total tystnad i Regeringskansliet i denna
              fråga.
            </seg>
            <seg n="f056dbe2">
              Men jag vill ändå ta tillfället i akt att påminna Hans Backman
              om att hans parti och hans företrädare i regeringen har precis
              samma ansvar som idrottsministern för det tveksamma agerandet
              i denna fråga. Det går inte att frånsäga sig ansvaret och i dag
              säga att Folkpartiet liberalerna aktivt ska stödja regeringen
              i det fortsatta arbetet. Ni borde syna den egna ineffektiviteten,
              syna er regerings brist på agerande och kritisera er ministers
              tveksamma relation till vår största folkrörelse.
            </seg>
            <seg n="e96541f7">
              Jag skulle också vilja påminna samtliga borgerliga partier om
              vad ni sade i Almedalen inför valet 2006. Där stod ni på Riksidrottsförbundets
              seminarium, som bland annat handlade om partiernas vilja att ta
              fram en strategi för internationella idrottsevenemang, och lovade
              vitt och brett bara ni fick möjligheten att styra landet. Nu ser
              vi vad dessa löften var värda.
            </seg>
          </u>
          <note type="speaker" n="9b34d05b">
            Anf. 142 ANDERS ÅKESSON (c):
          </note>
          <u who="anders_akesson_e18d66" xml:id="i-55651cb35163a124-1" n="5ca74b58">
            <seg n="74a56482">
              Fru talman! Jag tycker att Lars Wegendal borde vara nöjd. Jag
              tycker att vi har fått klargjort att det har gått många år under
              det att idrottsrörelsen har haft förväntningar och just ingenting
              har skett. Jag tycker att vi i denna debatt har fått klargjort
              att ministern är tydlig i att det ska tas fram en strategi, när
              den ska vara klar och vad den ska användas till, det vill säga
              utgöra ett underlag och en strategi för att fatta beslut angående
              framtida internationella idrottsevenemang i Sverige. Vi har en
              förväntan om att denna strategi ska ligga färdig och offentligjord
              mycket snart. Det är långt mycket mer, Lars Wegendal, än vad som
              åstadkoms under fem år tidigare.
            </seg>
            <seg n="d9e1a3f6">
              Fru talman! Det är självklart att det är mycket hög tid för Sverige
              som nation att sluta åka på andras bjudningar. Nu ska vi bereda
              oss på att ansöka om och genomföra bland annat ett vinter-OS 2018
              och därmed bjuda igen alla de idrottsfester som vi som nation
              har haft möjlighet att gästa. Att förutsättningarna finns har
              vi fått bevisat, och det har också tagits upp i debatten i kväll.
              Nu måste vi bara samla oss. Jag uppfattar diskussionen som sådan
              att det finns goda förutsättningar för detta.
            </seg>
          </u>
          <note type="speaker" n="9206fbf4">
            Anf. 143 SVEN BERGSTRÖM (c):
          </note>
          <u who="sven_bergstrom_93e816" xml:id="i-73e8d95c7707a6e1-3" n="76157c3a">
            <seg n="59d04fbd">
              Fru talman! Först ska jag säga några ord till Bosse Ringholm,
              som försöker retuschera historieskrivningen. Det var en gemensam
              uppfattning att det inte var läge att söka vinter-OS, säger Bosse
              Ringholm om junidagen 2005. Naturligtvis kan man under galgen
              pressa många att säga lite av varje. Det var precis vad som ägde
              rum då.
            </seg>
            <seg n="ae7a4d20">
              Som jag sade i mitt tidigare inlägg fanns det en enig olympisk
              kommitté och en enig riksidrottsstyrelse bakom ståndpunkten att
              vi ska söka. Men när inte regeringen ställer upp tvingas man naturligtvis
              att backa ur. Så var det.
            </seg>
            <seg n="a562f69e">
              Bosse Ringholm stoltserar med 15 miljoner kronor till friidrotts-VM
              1995 i Göteborg och EM något år senare, och så vidare. Det räcker
              inte med att pytsa in pengar och nöja sig med det. Det måste vara
              ett professionellt partnerskap mellan regering, näringsliv och
              idrottsrörelse för att det ska bli ett bra totalresultat. Friidrotts-VM
              i Göteborg blev ett brakfiasko ekonomiskt medan alpina VM i Åre
              liksom skidskytte-VM blev en dundersuccé. Det beror helt och hållet
              på hur evenemanget läggs upp, inte på att staten pytsar in några
              miljoner och nöjer sig med det. Det måste vara ett professionellt
              partnerskap.
            </seg>
            <seg n="8a91cc1d">
              Fru talman! Sverige är ett av världens främsta vinteridrottsländer.
              Vi är erkänt skickliga på att genomföra stora internationella
              evenemang, sportsligt, organisatoriskt och ekonomiskt. Alpina
              VM i Åre och skidskytte-VM i Östersund är utmärkta exempel men
              också konståknings-VM i Göteborg nu senast.
            </seg>
            <seg n="eeda6d7e">
              Mot den här bakgrunden är det uppseendeväckande att Sverige aldrig
              stått värd för olympiska vinterspel, medan Norge nu är på väg
              att söka en tredje gång.
            </seg>
            <seg n="504f3727">
              Jag har, precis som oppositionen, höga förväntningar på den här
              regeringen, men jag är beredd att ge den lite mer än ett och ett
              halvt år. Men jag kommer att vara lika hård i omdömena om den
              här regeringen om man inte under sin fyraåriga mandatperiod visar
              resultat. Jag har stora förväntningar och är övertygad om att
              Lena Adelsohn Liljeroth kommer att kunna redovisa mycket bättre
              resultat och ett mer professionellt partnerskap än vad den tidigare
              regeringen gjorde.
            </seg>
          </u>
          <note type="speaker" n="b742a820">
            Anf. 144 FINN BENGTSSON (m):
          </note>
          <u who="unknown" xml:id="i-3b3bf73a3d2149a1-37" n="e13c541f">
            <seg n="a3422899">
              Fru talman! Jag anmälde mig till den här debatten efter att ha
              lyssnat till den ganska noga och blivit lite besvärad av den enformighet
              som uttrycks av interpellanterna och de andra inblandade. Vi har
              ändå fått ett svar från Kulturdepartementet och kulturministern
              som vittnar om de viktigaste sakerna sett ur det perspektiv jag
              kan överblicka. Jag kanske inte är speciellt hängiven denna fråga
              eftersom vi har så många andra frågor att hänge oss åt av betydelse
              för nationen såväl när det gäller vår PR-mentalitet som när det
              gäller medborgarnas väl och ve.
            </seg>
            <seg n="e7dc972f">
              Det har sagts i svaret från ministern att näringsministern redan
              håller på att bereda det här inom Regeringskansliet och att det
              dessutom handlar om att redovisa förslag till hur Sverigebilden
              ska stärkas för turistnäringens skull och även främja verksamhet
              som bland annat den idrottsliga.
            </seg>
            <seg n="38c09162">
              Låt mig, fru talman, ge röst åt några andra i den här debatten.
            </seg>
            <seg n="f1a23383">
              Hur kan det komma sig att just dessa unga friska män och kvinnor,
              som tjänar relativt bra och som ur ett allmänt perspektiv kanske
              är väldigt välmående, ska lyftas fram? Låt mig ta Lars Wegendals
              inlägg som exempel. Han talar om landets största folkrörelse.
              Men det är väl inte det de här interpellationerna handlar om,
              fru talman, att det är den här folkrörelsen som ska lyftas fram?
              Det är ju en liten klick elitidrottare som ska backas upp med
              statliga garantier, som om det inte räckte med att kommuner går
              in och backar upp dem, som om det inte räckte med de sponsorpengar
              man kan få från tv- och radiorättigheter och en hel del annan
              näringslivsverksamhet som ibland har en tveksam relation till
              både idrottsrörelsen och folkhälsan, kan jag tycka.
            </seg>
            <seg n="e0e5dbc0">
              Lars Wegendal lyfter fram en indignation när han säger att regeringen
              har en tveksam relation till Sveriges största folkrörelse. Nå,
              låt höra: Varför är det ingen som säger att vi ska engagera oss
              för att få hit Paralympics, handikapp-OS, i stället? Vad är det
              som gör att vi inte bryr oss om andra verksamheter som ligger
              under kulturministerns ansvar, nämligen de kulturella internationella
              engagemangen?
            </seg>
            <seg n="4f1e737e">
              Jag själv, som har bedrivit forskning i hela mitt yrkesverksamma
              liv, kan förvåna mig lite grann över att vi mycket lätt skulle
              kunna få hit internationella forskare i storleken 5 000 eller
              kanske 10 000 människor. Då talar jag inte bara om eliten utan
              om doktorander som kan komma hit och presentera ledande forskning
              i världen, om vi hade haft möjligheter att få statliga garantier.
              Det här får vi lösa med egna medlemsavgifter. Det här får vi lösa
              med egna insatser, där vi måste prioritera inom ramen för de ganska
              generösa bidrag vi kan få. Några stora sponsorpengar får vi sällan
              till forskningen jämfört med vad idrotten får, och inte heller
              några stora löner jämfört med vad toppidrottarna presterar.
            </seg>
            <seg n="70ee46de">
              Fru talman! Jag tycker att det klingar lite falskt när man lyfter
              fram detta som ett av nationens allra största och viktigaste uppdrag,
              med tanke på de satsningar som måste göras för att få fler människor
              i arbete, få ett större välstånd som vi kan fördela på fler och
              sedan naturligtvis fundera över vad det är vi kan prioritera längre
              bort. Jag kan inte se att det måste vara statens största ansvar
              att gå in och sponsra verksamhet som om den sköts rimligt och
              väl, precis som har nämnts i debatten, nästan alltid kan finansiera
              sig själv. Mycket annan internationellt framstående verksamhet
              som har lika stor PR att bjuda kanske inte har samma möjligheter
              att få till det. Därmed har de stora evenemangen lyst med sin
              frånvaro.
            </seg>
            <seg n="d810efe7">
              Ett sådant litet reflekterande tycker jag kan vara på sin plats
              i den här debatten, och jag vill därför gärna fortsätta att höra
              resonemanget till debattens slut.
            </seg>
          </u>
          <note type="speaker" n="53b43d49">
            Anf. 145 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-38" n="37b46f2c">
            <seg n="6ed61084">
              Fru talman! Nu är vi uppe i sju herrar i debatten. Jag undrar
              var kvinnorna är i kväll de kanske ser någon match på tv.
            </seg>
            <seg n="fa1a83ed">
              Anders Åkesson pratade om att bjuda tillbaka. Jag tycker att
              det är ett väl så viktigt argument när man talar om varför vi
              vill ha stora internationella evenemang till Sverige. Det är viktigt
              att vi faktiskt lyfter fram det också. Tack så mycket!
            </seg>
            <seg n="6f7efac1">
              Det har talats en hel del här, inte minst från den socialdemokratiska
              sidan, om passivitet och att vi har lovat en massa som vi inte
              har hållit. Jag har tagit fram regeringsförklaringen som statsministern
              läste upp 2006. Jag ska inte läsa upp allt i den, men jag kan
              ta upp något av det.
            </seg>
            <seg n="09c3b3d7">
              Regeringen eftersträvar ett stabilt finansieringssystem och har
              förtroende för att idrottsrörelsen i större utsträckning kan avgöra
              hur medlen ska användas. Man kan konstatera att vi har tillsatt
              en utredning med Thomas Pettersson, som ska titta på bland annat
              dessa frågor och lägga fram sitt betänkande den 31 maj.
            </seg>
            <seg n="bf44a61f">
              Vi har också givit idrottsrörelsen friare händer att själv avgöra
              hur man vill använda de allt större medel som idrotten nu har
              till sitt förfogande. I regeringsförklaringen sades också att
              extra resurser motsvarande Handslaget ska fortsätta att ställas
              till idrottens förfogande. Idrottslyftet har nu ytterligare 100
              miljoner 500 miljoner om året.
            </seg>
            <seg n="63975c9d">
              Sedan har vi sagt att vi aktivt vill verka för att få fler stora,
              internationella evenemang till vårt land. Jag vet inte om Bosse
              Ringholm någonsin lovade detta eller om den dåvarande statsministern
              lovade detta, men hur som helst kan jag konstatera att under Bosse
              Ringholms tid hände faktiskt inte särskilt mycket.
            </seg>
            <seg n="be0bc33c">
              Det talades här om att vi inte beviljade Friidrottsförbundet
              250 miljoner i form av garantier. Nej, och jag kan ta gift på
              att det skulle heller inte Bosse Ringholm ha gjort. Sedan talades
              det om de pengar som gick till Göteborg och friidrotts-EM. Det
              var 10 miljoner. Men friidrottsrörelsen och RF, som är en självständig
              organisation, var väldigt kritiska till hur det hela hade gått
              till. Det fick inte minst vi i den dåvarande oppositionen höra,
              och säkert också Bosse Ringholm.
            </seg>
            <seg n="3fd6e039">
              Talet om olika garantier har Bosse Ringholm och Lars Wegendal
              själva tagit upp. Det var därför jag nämnde det i debatten. Men
              arbetsgruppens uppgift är att ta fram en strategi, och självklart
              gör vi det i dialog med idrottsrörelsen. Det kan handla om allt
              från evenemangskontor till arenor och om hur ambassaderna och
              vi politiker kan bidra. Både Fredrik Reinfeldt och jag var jag
              vet inte om det spelar någon roll, men ändå delaktiga i att vi
              fick hockey-VM till Sverige 2013.
            </seg>
            <seg n="e49fa338">
              Nu vet jag att man söker handbolls-VM 2009 eller 2011. Det finns
              garantier regionalt för detta. Det sker en hel del. Vi har också
              frågat: Vad är det för stora evenemang som idrottsrörelsen större
              förbund och små förbund vill ha till Sverige och där man kan behöva
              ett aktivt stöd från statens eller politikernas sida? Det har
              man lovat att återkomma till. Det finns ingen lång lista.
            </seg>
            <seg n="7e565115">
              Frågan om OS är det inte regeringen som avgör, utan det är Sveriges
              olympiska kommitté. Än så länge har det inte kommit någon förfrågan
              från Sveriges olympiska kommitté om ett statligt deltagande för
              att stödja OS i Norrland, i Östersund i Jämtland eller någon annanstans.
              Men jag håller med om att det vore en fördel om man kunde dela
              värdskapet med ytterligare något annat land.
            </seg>
          </u>
          <note type="speaker" n="a65b6d34">
            Anf. 146 BOSSE RINGHOLM (s):
          </note>
          <u who="bosse_ringholm_4e5a25" xml:id="i-f2b6b2a41ddc75b7-7" n="42dd750d">
            <seg n="5356c499">
              Fru talman! Nu är statsrådet Adelsohn Liljeroth på full reträtt.
              Vi diskuterar här frågan om svenskt stöd till internationella
              idrottsevenemang. Då börjar statsrådet läsa upp regeringsförklaringen
              på alla andra punkter om idrotten. Det är det vanliga knepet.
              När man inte klarar sig i sakdebatten får man fly till ett annat
              område. Grattis, idrottsministern! Sådana där argument går vi
              faktiskt inte på.
            </seg>
            <seg n="5312fed1">
              När Finn Bengtsson för fram sina synpunkter han tycker att det
              är tveksamt varför just idrotten ska få en särställning inser
              jag att Lena Adelsohn Liljeroth har ett större problem än vi trodde.
              Det är inte bara statsrådet utan hela den borgerliga regeringen
              som har ett större problem än vi trodde. Om Finn Bengtsson är
              representativ för den opinion som finns hos andra borgerliga företrädare
              förstår jag att Maud Olofsson under ett års tid har legat på en
              utredning och inte gjort något annat än att hon de senaste veckorna
              har tillsatt ett slags beredningsgrupp. Då är det ganska stillastående.
            </seg>
            <seg n="92c2222f">
              Jag förstår att det är lite si och så med kunskapen när Finn
              Bengtsson säger: Varför ska vi ha OS vi kan väl ha Paralympics
              också för de handikappade?
            </seg>
            <seg n="b7e99f3c">
              Ja men, Finn Bengtsson, det följer faktiskt med automatiskt.
              Men jag begär inte för mycket när det gäller kunskapen på det
              området.
            </seg>
            <seg n="c2a07bd2">
              Det är så, Sven Bergström, att man kan söka OS, men det förutsätter
              faktiskt det kanske jag ska upplysa också idrottsministern om
              regeringens samtycke, annars får man inte söka OS. Men det fordras
              en bedömning som är gemensam för idrottsrörelsen, Sveriges olympiska
              kommitté och regeringen, och den bedömning som gjordes förra gången
              var att ansökan inte var tillräckligt väl förberedd, och de samhällsekonomiska
              förutsättningarna fanns inte.
            </seg>
            <seg n="d552f5c4">
              Jag hoppas att vi kan nå ett resultat i framtiden att OS också
              kan ingå i den internationella strategi som nu ska tas fram. Vi
              har från socialdemokratins sida lagt som ett första förslag 50
              miljoner kronor i den här strategin. Ni får gärna hänga på och
              komma efter.
            </seg>
          </u>
          <note type="speaker" n="c6744c50">
            Anf. 147 HANS BACKMAN (fp):
          </note>
          <u who="hans_backman_9286d1" xml:id="i-8fd14d236cc17c1a-2" n="f91c65c7">
            <seg n="9eb5b9a2">
              Fru talman! Jag vill tacka idrottsministern för debatten. Jag
              vill också säga att regeringen visst har gjort bra saker inom
              idrotten, och relationen till idrottsrörelsen är inte dålig tvärtom.
              Inte minst Idrottslyftet, som har nämnts, har varit en mycket
              bra sak.
            </seg>
            <seg n="02c69c72">
              Jag vill också ta upp det här med idrott för funktionshindrade.
              Det är ju så att om man får OS får man också Paralympics i samband
              med det, så det är en bra sak också för de funktionshindrades
              idrott om man kan få ett OS hit till Sverige.
            </seg>
            <seg n="3e0c324c">
              Det nämndes också att det blir en satsning på elitidrott om man
              pratar om internationella idrottsevenemang. Jag vill gärna säga
              att får man hit internationella idrottsevenemang så har det också
              den positiva effekten att elitidrottens framgångar i dem gör att
              många vill börja idrotta, så det föder också en bredd, precis
              som breddidrotten är en förutsättning för att vi ska kunna få
              fram elitidrottare. De två sakerna hänger ihop. Det är viktigt
              att komma ihåg, tycker jag.
            </seg>
            <seg n="d0ec5389">
              Jag vill avsluta med att säga att det är mycket bra att den här
              debatten har kommit i gång. Den har levt i många år. Lars Wegendal
              sade att vi folkpartister skulle ta vårt ansvar, och det har vi
              gjort, tycker jag, genom att vi driver frågan. Jag har tagit initiativ
              till en interpellation om detta i dag.
            </seg>
            <seg n="ba4c8463">
              Jag vill också avsluta med att säga att det förstås inte vore
              tillfredsställande om vi stod här om ett år och fortfarande hörde
              ministern meddela att frågan fortfarande var under beredning i
              en arbetsgrupp. Då är det viktigt att vi har fått en färdig strategi.
            </seg>
            <seg n="7e6b0a09">
              Idrottsministern har ju tidigare angivit att man inte kan stödja
              ansökningar om evenemang eftersom regeringen inte avsatt några
              medel för detta. Därför hoppas jag att arbetet med att ta fram
              en strategi för internationella idrottsevenemang kommer att vara
              färdigt i god tid innan budgetförhandlingarna så att vi då kan
              se och veta exakt vad vi kan satsa i dessa sammanhang från regeringens
              och statens sida. En utredare som tillsatts särskilt av regeringen
              med direktiv att titta på detta har sagt att ett statligt engagemang
              i dessa frågor, när det gäller att få hit internationella idrottsevenemang,
              är viktiga, och där det statliga engagemanget finns är också framgången
              med att locka till sig evenemangen mycket större.
            </seg>
          </u>
          <note type="speaker" n="59db3e0c">
            Anf. 148 FINN BENGTSSON (m):
          </note>
          <u who="unknown" xml:id="i-3b3bf73a3d2149a1-39" n="e13c541f">
            <seg n="51594d8c">
              Fru talman! Bosse Ringholm kommenterar att han inte kan begära
              för mycket av mig när det gäller idrott. Jag tror inte att Bosse
              Ringholm ska uttala sig alltför mycket om vad han inte vet om
              min kompetens. En sak tror jag mig dock om att känna till. Det
              är nämligen hur handikappade människor behöver rehabilitering
              och hur de i en del av sin rehabilitering sysslar med idrott.
              Det finns förfärligt mycket idrott som bedrivs helt utanför OS
              som sedan leder fram till att man kanske kan komma med i Paralympics.
            </seg>
            <seg n="112a12f8">
              Är Bosse Ringholm någon gång beredd att ställa sig upp och tala
              för de handikappade och deras rätt att avancera upp till toppnivå?
              Låt oss tänka tanken att man skilde på handikapp-OS och de friskas
              OS? Skulle då Bosse Ringholm vara beredd att utställa löften för
              att en sådan handikapporganisation skulle få möjlighet att visa
              på sina intressen av idrott? Jag tror det inte. Jag tror att det
              här handlar lite grann om en gräddfilsdebatt för någonting som
              har knyckt till sig lite grann av ett intresse, och jag menar
              att det finns rätt många andra som har synpunkter på att man vill
              satsa av statens medel.
            </seg>
            <seg n="25020cc3">
              Jag tycker att idrottsrörelsen förtjänar all uppskattning. Jag
              tycker att vår minister och vår regering på många sätt visar hur
              man kan engagera sig från statens och regeringens sida när det
              gäller att vara positiv till att stödja idrottsrörelsen. Men varför
              sätta av dessa öronmärkta medel till en verksamhet som många andra
              organisationer på precis samma sätt kan begära rätt att få?
            </seg>
            <seg n="c8b6a9d6">
              Jag tycker att Bosse Ringholms väldigt korthuggna interpellation
              är lite avslöjande där han skriver: en rad idéer om statligt stöd
              till just stora internationella evenemang. Notera att han inte
              ens skriver idrottsevenemang, utan det tar han för givet. Det
              är underförstått att internationella evenemang är av idrottslig
              karaktär.
            </seg>
            <seg n="e66c81fc">
              Jag nämnde nyss kulturella evenemang och forskningsevenemang.
              Det kan kanske även vara undervisningsevenemang och pedagogiska
              evenemang. Det finns en rad olika intressenter som i så fall skulle
              behöva ett statligt stöd.
            </seg>
            <seg n="afeb5b7e">
              Jag har i den här debatten svårt att förstå varför just idrotten
              ska ha denna gräddfil.
            </seg>
          </u>
          <note type="speaker" n="c4ece7ca">
            Anf. 149 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-40" n="37b46f2c">
            <seg n="c2def6c7">
              Fru talman! Jag kan tillägga att i det samtal som vi hade för
              ett par veckor sedan på departementet med företrädare för idrottsrörelsen
              ingick självfallet även Kari Marklund från Handikappidrottsförbundet.
            </seg>
            <seg n="f6227556">
              Från vilken piedestal uttalar sig nu Bosse Ringholm med dessa
              förkastelsedomar, om jag får kalla dem så? Det är lite märkligt
              tycker jag.
            </seg>
            <seg n="97669f25">
              Bosse Ringholm gör sig också lustig över att jag läser upp det
              som står i regeringsförklaringen. Men det var det som var utgångspunkten
              för hela debatten. Det var det som var frågan som ställdes i interpellationen:
              Vad gör regeringen? Då kan jag konstatera att det sker en hel
              del, inte minst eftersom det i Bosse Ringholms anförande låg närmast
              en beskyllning om valsvek.
            </seg>
            <seg n="4b5ea838">
              Trots allt är denna strategi, som jag hoppas nu äntligen har
              fastnat i minnet hos samtliga som har varit inne i diskussionen,
              ett samarbete mellan tre olika departement Näringsdepartementet,
              Finansdepartementet och Kulturdepartementet. Givetvis kommer de
              idrottspolitiska frågorna att lyftas fram där, även om det i hög
              grad givetvis finns också ett näringspolitiskt argument, eller
              fokus som det så populärt brukar heta.
            </seg>
            <seg n="e797a984">
              Men det handlar också om att stödja mindre idrotter i detta arbete
              och att värna den idrottsliga mångfalden. Denna strategi är sådant
              som vi har diskuterat i samarbete med idrottsrörelsens olika parter.
              Jag nämnde tidigare vad en del av dessa delar skulle kunna innehålla.
            </seg>
            <seg n="7cf5a0c4">
              Återigen hoppas vi att detta ska kunna bli klart till sommaren.
              Därmed kommer vi förhoppningsvis också att ha en strategi för
              hur vi ska kunna få fler stora idrottsevenemang till Sverige.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="75ebb563">
            19 § Svar på interpellation 2007/08:437 om presstödet
          </note>
          <note type="speaker" n="6f5d3b64">
            Anf. 150 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-41" n="37b46f2c">
            <seg n="5809f2e9">
              Fru talman! Bo Bernhardsson har frågat mig om jag är beredd att
              vidta de mått och steg, och i så fall vilka, som krävs för att
              återföra frågan om presstödet till det nationella beslutsrummet.
            </seg>
            <seg n="fcff63b5">
              Jag skulle vilja börja med att klargöra en sak som verkar ha
              missförståtts. Ändringarna i driftsstödet som riksdagen beslutade
              om i juni 2006 skickades inte endast för kännedom till Europeiska
              kommissionen, utan anmäldes till kommissionen i syfte att få ändringarna
              godkända i enlighet med EG:s regler om statligt stöd. Den tidigare
              regeringen angav också i propositionen som föregick riksdagsbeslutet
              att ändringarna förutsatte ett godkännande av kommissionen.
            </seg>
            <seg n="bca74063">
              Interpellanten anser att presstödet är en nationell angelägenhet
              och inte en fråga för EU-systemet. Den verklighetsbilden stämmer
              inte överens med reglerna i EG-fördraget som Sverige, liksom alla
              andra EU-medlemmar, måste följa. Presstödet anmäldes först till
              Efta Surveillance Authority, ESA, och därefter till EU-kommissionen
              som ett befintligt stöd då Sverige blev medlem i EU år 1995. När
              det så gäller införande av nya stöd eller ändringar i befintliga
              stöd, måste medlemsstaterna underrätta kommissionen i så god tid
              att den kan yttra sig om dessa planer. Om kommissionen bedömer
              att ändringen i stödet kan vara oförenlig med den gemensamma marknaden
              har den skyldighet att inleda ett formellt granskningsförfarande.
              Efter en närmare prövning kan kommissionen fatta ett positivt
              beslut, ett positivt beslut som är förenat med vissa villkor eller
              ett negativt beslut. Kommissionen är också skyldig att i samarbete
              med medlemsstaterna fortlöpande granska alla befintliga stöd och
              föreslå att de förändras eller upphävs om de inte längre befinns
              vara förenliga med den gemensamma marknaden.
            </seg>
            <seg n="7bf9eb0f">
              Det råder knappast några tvivel om att presstödet är ett statligt
              stöd. Varje år betalar staten ut ungefär en halv miljard kronor
              direkt till svenska tidningsföretag. Vissa av dessa företag agerar
              dock inte bara på den svenska utan även på den europeiska marknaden,
              och företrädare för kommissionens konkurrensdirektorat har bland
              annat mot denna bakgrund framfört att presstödet kan ha en påverkan
              på handeln och konkurrensen mellan EU:s medlemsstater. Just nu
              pågår en dialog med konkurrensdirektoratet om det befintliga presstödet.
              Vi har försett kommissionen med en stor mängd fakta, bland annat
              en rapport av Karl Erik Gustafsson, som visar att stödet borde
              ha en begränsad påverkan på den gemensamma marknaden. Detta har
              kommissionen sannolikt tagit till sig, för behovet av ett stöd
              som syftar till att främja mediemångfalden på lokal och regional
              nivå verkar accepteras. Driftsstödet till storstadstidningarna
              ifrågasätts dock fortfarande, eftersom det anses ha en påverkan
              på samhandeln.
            </seg>
            <seg n="f24f927d">
              Dialogen syftar till att klargöra vilka ändringar i presstödet
              som behöver göras för att undanröja tvivlen om dess förenlighet
              med den gemensamma marknaden. Jag ser framför mig att den genomförandeprocess
              som sedan tar vid kommer att ske enligt de beredningsrutiner som
              vi är vana vid i Sverige. I likhet med vad som har varit fallet
              tidigare kommer det att vara riksdagen som fattar beslut om eventuella
              förändringar i presstödet. Samtidigt är det dock, precis som vid
              riksdagsbeslutet 2006, så att ändringarna måste notifieras till
              kommissionen och att ett godkännande därifrån krävs innan de kan
              träda i kraft.
            </seg>
          </u>
          <note type="speaker" n="a3b4a9dd">
            Anf. 151 BO BERNHARDSSON (s):
          </note>
          <u who="bo_bernhardsson_790fb0" xml:id="i-587549b9fddd7c2d-0" n="e7fc400b">
            <seg n="7453fc0e">
              Fru talman! Jag ska börja med att tacka statsrådet för svaret.
              Nu har jag både hört det och läst det. Jag kommer ändå inte ifrån
              intrycket att det som sker är att statsrådet gömmer sig bakom
              formella resonemang om EU:s regelverk i stället för att försvara
              det svenska presstödet, vilket naturligtvis också är en möjlighet.
              Det kanske inte är så förvånande egentligen.
            </seg>
            <seg n="afdc99eb">
              Problemet i det här sammanhanget som i många andra är att EU-samarbetet
              inte är enbart en juridisk institution där regelverken tolkas
              mekaniskt, även om det naturligtvis finns och måste finnas regelverk
              som måste följas. EU är i hög grad en dynamisk politisk process.
              Om man så vill skulle man kunna säga att det pågår en maktkamp.
              Vill man inte vara fullt så drastisk kan man säga att det pågår
              en dragkamp hela tiden om positionerna och förhållandena. Där
              gäller det ständigt att hävda sina egna intressen för Sveriges
              del för att inte förlora positioner och bli pressad tillbaka.
              Det får vi ständigt bevis för. Sverige måste hävda uppnådda positioner
              för att inte förlora dem. Det förutsätter ett politiskt ledarskap
              och en politisk vilja att agera, inte bara att hänvisa till formella
              regelverk, även om jag naturligtvis erkänner att man inte kan
              bortse från dem.
            </seg>
            <seg n="5ad9152f">
              I dag är det de gamla presstödsreglerna som prövas, om jag har
              förstått det rätt. Det är inte det nya förslaget som skulle ha
              gått igenom och som riksdagen hade ställt sig bakom. Det spelar
              egentligen inte så stor roll, men såvitt jag förstår är det de
              gamla presstödsreglerna som nu prövas, det vill säga att det är
              samma presstöd som för bara ett par år sedan inte var ifrågasatt.
              Det är samma presstöd som ända sedan vi gick med i unionen har
              haft grönt ljus från EU-systemet, om jag har förstått det rätt.
              Då är naturligtvis den ganska givna frågan: Vad är det som har
              hänt som har förändrat situationen? Är det att vi har fått en
              ny regering? Är det rättsläget som har förändrats? Är det presstödet
              som har förändrats?
            </seg>
            <seg n="4c422209">
              Storstadspresstödet är ingen nyhet. Det fanns med från början
              när presstödet en gång i tiden gjordes upp och bland annat socialdemokrater
              och centerpartister spelade en central roll för uppgörelsen. Det
              var Gunnar Sträng och Gunnar Hedlund, om jag inte tar fel. Storstadspresstödet
              har funnits med från början.
            </seg>
            <seg n="ebdc0366">
              Jag skulle gärna vilja veta vilken statsrådets tolkning av detta
              är. Det kanske inte är en tolkning; det kanske är en klar berättelse.
              Vad är det som har förändrats som gör att vi i dag har en prövning
              av storstadspresstödet och presstödet i allmänhet trots att, som
              jag ser det, ingenting egentligen har inträffat? Jo, vi har fått
              nya statsråd och en ny regering som jag tror har en helt annan
              inställning till presstödet och dess överlevnad och till vilken
              roll det spelar för det demokratiska samhället. Det tror jag har
              hänt. Men jag är intresserad av statsrådets förklaring. Vad är
              det som har inträffat?
            </seg>
          </u>
          <note type="speaker" n="2e040b08">
            Anf. 152 MORGAN JOHANSSON (s):
          </note>
          <u who="morgan_johansson_c92f40" xml:id="i-aaae074cf903d64d-0" n="ad316d32">
            <seg n="e1928f6d">
              Fru talman! Det grundläggande problemet i denna diskussion är
              att regeringen har lämnat alldeles för stort utrymme åt EU-kommissionen
              att agera. För vad det i slutänden handlar om är politiskt ledarskap.
              EU är ingen gullig scoutförening där man går omkring och gör goda
              gärningar. EU är en stenhård förhandlingsorganisation med stenrika
              lobbyintressen i bakgrunden. Det land som inte håller på sin rätt
              när olika förhållanden ifrågasätts av EU-kommissionen kommer att
              bli överkört, så är det bara. Orkar regeringen inte företräda
              svenska intressen på ett stabilt sätt blir man mulad. Det är det
              som är på gång att hända.
            </seg>
            <seg n="e68827ae">
              Den socialdemokratiska regeringen anmälde presstödsreformen till
              EU-kommissionen helt enligt den ordning som gäller. Det är riktigt
              i det interpellationssvar som Adelsohn Liljeroth har skrivit.
              Det är inget konstigt med det; det är precis så man ska göra.
              Men det konstiga inträffade när den nya regeringen tillträtt.
              När EU-kommissionen började ställa frågor vek sig regeringen direkt.
              Stegö Chilò, Adelsohn Liljeroths företrädare, beslutade på eget
              bevåg att stoppa reformen utan att ens prata med övriga regeringen
              och naturligtvis ännu mindre med de borgerliga representanterna
              i kammaren och inte alls med den socialdemokratiska sidan. Hon
              körde över det gamla riksdagsbeslut som fanns och upphävde det.
              Man började förhandlingen med EU med att lägga sig platt. Och
              så har det fortsatt när tjänstemännen har åkt till Bryssel.
            </seg>
            <seg n="48cf85e5">
              Man ser den nästan framför sig, den så kallade förhandlingen.
              Adelsohn Liljeroths tjänstemän kommer till kommissionen och ska
              förhandla. De är kusinerna från landet med blicken i golvet, mössan
              i hand och skrap med foten. De ber: Snälla goa kommissionen, kan
              vi inte få behålla presstödet? Nej, svarar kommissionen. Men om
              vi drar ned lite på storstadsstödet, snälla goa kommissionen?
              Kanske det, svarar kommissionen, återkom med förslag. Å, vad glada
              vi blir, tack snälla kommissionen!
            </seg>
            <seg n="ddce7b94">
              Man går ut från förhandlingsrummet med ett förslag om att sänka
              stödet till Svenska Dagbladet och Skånska Dagbladet med sammanlagt
              100 miljoner kronor per år. Det resulterar i tidningsmonopol i
              Malmö-Lundregionen och i Helsingforssregionen. Till råga på allt
              vill man framställa det som att regeringen med denna så kallade
              förhandling eller dialog har vunnit något. Det är nästan komedi.
              Om det blir så här när Sverige vinner en förhandling vill jag
              inte vara med när Sverige förlorar en förhandling.
            </seg>
            <seg n="f12342e9">
              Regeringen borde redan från början ha intagit en mycket tuffare
              attityd. Presstödet är inte vilket statligt stöd som helst. Det
              är en del i svensk demokratipolitik, ett sätt att upprätthålla
              breda ytor för medborgarna att komma till tals för att stärka
              en levande opinionsbildning och ett demokratiskt samtal. Därför
              ligger inte presstödet på kulturutskottet utan på konstitutionsutskottet,
              tillsammans med all annan demokratipolitik, tillsammans med bland
              annat författningsfrågan.
            </seg>
            <seg n="d87dd4b4">
              Det presstödet har EU-kommissionen en gång godkänt, precis på
              det sätt som Bo Bernhardsson har sagt. Vi kan inte acceptera att
              kommissionen nu så lättvindigt ändrar uppfattning i en så viktig
              demokratifråga. Det är det budskapet som borde ha gått till EU-kommissionen
              hösten 2006. Då hade vi inte stått där vi står i dag. Vi borde
              då ha tagit en stenhård serveretur i stället för regeringens lama
              svar och skrapande med foten. Då hade vi haft en helt annan situation
              än den vi har i dag.
            </seg>
          </u>
          <note type="speaker" n="4dd5f6fe">
            Anf. 153 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-42" n="37b46f2c">
            <seg n="909a05c3">
              Fru talman! Jag får en märklig känsla. Det här är inte första
              gången som vi debatterar presstödet i riksdagen, och jag vet inte
              riktigt hur jag ska värja mig mot dessa ständiga anklagelser om
              att vi mörkar eller att jag gömmer mig eller att jag inte kan
              göra något åt det här. Bo Bernhardsson vet, eller borde veta,
              att regeringen har försvarat presstödet trots att vi från början
              var klart oeniga i regeringen mellan de fyra allianspartierna
              om inställningen till presstödet. Här finns inget mörkande. Tvärtom
              får man väl ändå säga att regeringen har varit framgångsrik i
              diskussionerna med kommissionen och de debatter som har förts.
              Jag tycker att det närmast är en oförskämdhet när Morgan Johansson
              talar om de svenska representanter som har varit nere i Bryssel
              som stående med mössan i hand och blicken riktad ned i marken.
              Jag tror inte att de skulle känna igen sig i den beskrivningen.
              Och den är inte sann det vet jag dessutom.
            </seg>
            <seg n="121c8546">
              Beträffande kommissionens intresse för det svenska presstödet
              vet jag inte hur långt tillbaka vi ska gå i historieskrivningen.
              Morgan Johansson sitter ju också i konstitutionsutskottet, och
              jag tror att både jag och min statssekreterare Ingrid Eiken vid
              åtta tillfällen har varit där och redogjort för det hela. Det
              har också gått en omfattande promemoria, som jag får hänvisa till,
              för det tar för lång tid att dra den här, daterad den 26 februari
              i år, tror jag. Frågan är ännu inte utagerad i konstitutionsutskottet,
              utan den lär återkomma.
            </seg>
            <seg n="a159cf3b">
              Risken fanns från början, och jag förstår att jag inte kommer
              att bli trodd, att hela presstödet ifrågasattes. Vi har valt att
              försvara presstödet. Vi har gjort det starkt, med underbyggda
              argument, gång på gång, och flyttat fram positionerna. Redan i
              den tidigare presstödsutredningen, som Sören Thunell var ansvarig
              för, skrev man en artikel om detta i Dagens Nyheter den 24 januari
              2006, undertecknad av Sören Thunell och även Helene Petersson,
              som sitter här i kammaren nu. Här är ett kort citat:
            </seg>
            <seg n="e17d4d81">
              Däremot har kommittén konstaterat att den höga stödnivån till
              storstadstidningar inte är fullt motiverad. Kommittén föreslår
              därför att stödet riktas om så att samtliga tidningar får ett
              ökat stöd utom just storstadstidningarna, det vill säga Svenska
              Dagbladet och Skånska Dagbladet.
            </seg>
            <seg n="5b299025">
              Det här var känt redan då. Det är ingen som helst nyhet.
            </seg>
          </u>
          <note type="speaker" n="101c3b09">
            Anf. 154 BO BERNHARDSSON (s):
          </note>
          <u who="bo_bernhardsson_790fb0" xml:id="i-587549b9fddd7c2d-1" n="e7fc400b">
            <seg n="d8238741">
              Fru talman! Regeringen har försvarat presstödet, säger statsrådet.
              Regeringen har varit framgångsrik. Jag vet inte. Om det är en
              framgång vill jag inte se motgångarna.
            </seg>
            <seg n="c397132c">
              Det här är, som jag har försökt säga, samma presstöd som tidigare.
              Jag ställde upprepade gånger frågan: Vad är det som har hänt som
              över huvud taget motiverar striden om presstödet, där ni nu anser
              att ni försvarar presstödet framgångsrikt? Vad är det som har
              hänt? Är det presstödet som har förändrats? Nej. Är det rättsläget
              som har förändrats?
            </seg>
            <seg n="e9c0273d">
              Vad är det som har förändrats som gör att kommissionen eller
              EU-systemet kan gå till angrepp? Jag vet inte vad det skulle vara
              om det inte är att de har sett en blotta i den svenska försvarslinjen.
            </seg>
            <seg n="4391053d">
              Sedan har statsrådet lite otur, tycker jag, som tar upp artikeln
              av Helene Petersson och Sören Thunell i Dagens Nyheter, därför
              att det råkar vara så att jag också satt i presstödskommittén.
              Jag vet vilka resonemang vi förde där. Jag försäkrar statsrådet
              att det var en alldeles självständig svensk bedömning i utredningen
              som låg till grund för att vi diskuterade storleken på storstadspresstödet
              och föreslog en minskning av det med 4 ½ miljon, om jag minns
              rätt, vilket är relativt blygsamt.
            </seg>
            <seg n="3817e3e9">
              Det var inte så att vi var influerade av diskussioner i EU-systemet
              eller signaler från kommissionen, utan det var en alldeles egen
              bedömning av vad som borde göras. Sedan var det några turer kring
              detta, och så förändrades det.
            </seg>
            <seg n="fa90e322">
              Men det är ju detta som är det viktiga. Det är det vi diskuterar.
            </seg>
            <seg n="a57a66bb">
              Enligt min uppfattning, enligt vår uppfattning, måste vi slå
              vakt om att presstödssystemet är en svensk angelägenhet. Det är
              inte en marknadsfråga, vilken som helst, utan det handlar om demokratins
              förutsättningar, förutsättningar för mångfald, förutsättningarna
              för ett vettigt politiskt samtal och för en allsidig nyhetsförmedling.
              Det är därför som Morgan Johansson har sagt: Det ligger hos konstitutionsutskottet.
              Det är det vi ska slå vakt om. Men blanda inte in presstödskommitténs
              artikel, för den var från helt andra utgångspunkter.
            </seg>
            <seg n="7e2689ad">
              Däremot, om jag ska göra en bedömning av läget i presstödskommittén
              eller presskommittén, var det en icke-fråga där huruvida detta
              var förenligt med EU:s regelverk. Det ansågs nämligen alldeles
              självklart att det var det. En partikollega till statsrådet som
              ville avskaffa presstödet tog däremot upp frågan i alla fall.
              I ett par pm granskade man detta och kom ganska enkelt, utan större
              procedurer, fram till att det var glasklart att presstödet var
              förenligt med EU:s regelverk.
            </seg>
            <seg n="e297c477">
              Det hade prövats tidigare, och man tittade på det igen. Men det
              var inga långa pm, och det kom aldrig att tas upp i slutbetänkandet
              från presstödskommittén.
            </seg>
            <seg n="c23d0097">
              Vad det här handlar om är precis detta. Vad är det som har förändrats
              som gör att vi plötsligt ska behöva utkämpa en strid för presstödet?
              Är det de rättsliga förutsättningarna? Är det något annat?
            </seg>
          </u>
          <note type="speaker" n="09ed1372">
            Anf. 155 MORGAN JOHANSSON (s):
          </note>
          <u who="morgan_johansson_c92f40" xml:id="i-aaae074cf903d64d-1" n="ad316d32">
            <seg n="095f053d">
              Fru talman! Statsrådet är upprörd över hur jag beskrev förhandlingarna.
              Jag kan bara beskriva hur man ser det utifrån därför att det är
              precis så det har blivit.
            </seg>
            <seg n="4eb9f563">
              Det första man gör i förhandlingen är att man viker sig. Man
              drar tillbaka den reform som fanns utan att fråga någon i riksdagen.
              Man frågade knappt någon annan i regeringen. Detta gjorde Adelsohn
              Liljeroths företrädare. Man öppnar förhandlingen med att lägga
              sig platt för EU-kommissionen.
            </seg>
            <seg n="6e4f8809">
              Jag har trots allt varit statsråd i fyra år och suttit i EU:s
              ministerråd i fyra år. Jag hade ansvar för ett politikområde,
              alkoholpolitiken, som ständigt var utsatt för likartade attacker
              från just EU-kommissionen, från just det konkurrensdirektorat
              som Adelsohn Liljeroth talar om.
            </seg>
            <seg n="f024bf37">
              Jag vet hur de argumenterar. Jag vet också hur man ska besvara
              det. Man ska aldrig besvara det med att vika tillbaka och slå
              blicken i marken. Man måste göra precis tvärtom, hålla huvudet
              högt och försvara svenska intressen. Men det har inte den borgerliga
              regeringen brytt sig om att göra. Det är klart att man då undrar:
              Varför?
            </seg>
            <seg n="eccd3869">
              Beror det på att ni inte riktigt behärskar regeringsansvaret,
              att det brister i politiskt ledarskap?
            </seg>
            <seg n="80dee42f">
              Det är naturligtvis en förklaring. Men det kan också vara det
              att det finns en dold dagordning, att ni i själva verket inte
              vill ha presstödet och att ni använder EU-kommissionen eller rättare
              sagt det lama sättet att svara gentemot EU-kommissionen för att
              uppnå det som egentligen är Moderaternas syfte, det vill säga
              att försvaga presstödet. Är det inte det som det här i själva
              verket handlar om, att det finns en dold dagordning?
            </seg>
            <seg n="4008d020">
              Adelsohn Liljeroth säger igen att vi har varit framgångsrika.
              Vi har inte sett förslaget, men om det vi har fått redovisat i
              konstitutionsutskottet blir resultatet med tidningsmonopol i både
              Helsingfors, Malmö och Lund vill jag med en sådan framgång inte
              se motgångarna.
            </seg>
          </u>
          <note type="speaker" n="c391f131">
            Anf. 156 FINN BENGTSSON (m):
          </note>
          <u who="unknown" xml:id="i-3b3bf73a3d2149a1-43" n="e13c541f">
            <seg n="93ca6f0a">
              Fru talman! För mig som är drygt 50 år är det intressant att
              höra de här krokodiltårarna som nu Socialdemokraterna fäller för
              mångfaldens betydelse. Jag kommer väldigt väl ihåg när vi hade
              ett monopolistiskt etermedium som den dåvarande borgerliga oppositionen
              på varje sätt försökte bryta upp. Dåvarande statsrådet, Maj-Britt
              Theorin, sade att man kanske skulle fundera på att införa en störsändare
              för att hindra svenska folket från att ta del av mångfalden i
              den här typen av medium. Att då plötsligt i dag lyfta fram en
              slags mångfaldsfråga som något som gör att man skulle bekräfta
              subsidiaritetsprincipen in absurdum blir ganska förvånande när
              det gäller presstödsdebatten med anledning av den här interpellationen.
            </seg>
            <seg n="8eeeec5c">
              Jag tycker att svaret från kulturministern är väldigt tydliggörande.
              Det skiljer sig från den ganska reaktionära hållning som Socialdemokraterna
              har presenterat i debatten, där man hela tiden talar om att Sverige
              vet bäst och därmed basta. Sedan för man över det till att ifrågasätta
              ett politiskt ledarskap bara just för att man måste markera sina
              positioner. Här handlar det inte om att lyssna på några andra
              människor i Europa som vet någonting som inte alla svenskar vet
              i all sin upphöjdhet av visdom.
            </seg>
            <seg n="738dd7d0">
              Det kan faktiskt vara värt att lyssna på det som också skrivs
              i svaret av statsrådet: Om kommissionen bedömer att en ändring
              i stödet kan vara oförenlig med den gemensamma marknaden har den
              en skyldighet att inleda ett formellt granskningsförfarande.
            </seg>
            <seg n="85b8870a">
              Det är väl inte så konstigt. Vi kan väl vara ödmjuka och säga
              att ibland kanske det är så att en del frågor i en europeisk union
              förtjänar att lyssnas till så att man tar del av synpunkter innan
              man hårdnackat säger att det här bara handlar om att hävda uppnådda
              positioner. Här ska man inte lyssna. Man ska sätta ned foten.
              Man ska inte vara inkännande för andra behov som kanske resten
              av vår gemenskap behöver ha ventilerade.
            </seg>
            <seg n="d7161dc4">
              Jag tycker också att det är ganska tråkigt att man raljerar över
              detta i debatten genom att säga att det här handlar om att just
              det politiska ledarskapet inte skulle vara starkt nog. Det handlar
              om att ha ett politiskt ledarskap som följer omvärlden, att vi
              har ett ökat beroende av våra nära grannländer, även våra europeiska
              gemenskapsländer. Det handlar om att vi faktiskt lyssnar, kanske
              delvis anpassar vår argumentation till detta för att också kunna
              modernisera vårt land.
            </seg>
            <seg n="b27d01ec">
              Naturligtvis finns det punkter där vi behöver lyfta fram vår
              position, men jag är inte alls säker på att man alltid når det
              genom att komma direkt och säga att vi har rätt, att stenhård
              förhandling gäller. Det finns stenhård lobbying. Det gör det säkert.
              Men det finns, som jag sade, även lobbying som är stenhård av
              en del skäl som kanske inte den här regeringen som är vald av
              folket fullt ut delar med den tidigare regeringen.
            </seg>
            <seg n="429ae46f">
              Konkurrensneutralitetsprincipen är en väsentlig princip för EU.
              Den måste också försvaras lika mycket som man försvarar delar
              av subsidiaritetsprincipen.
            </seg>
            <seg n="8f23eaf1">
              Sammanfattningsvis kan man tycka att det kan ses beklagligt om
              man skulle förlora ett presstöd till Svenska Dagbladet, Skånska
              Dagbladet, varför inte Småländska Dagbladet, Östgöta Dagbladet,
              Gotlands Dagblad, Värmlands Dagblad. Ja, hur många dagblad ska
              vi ha för att den här ekvationen ska gå ihop?
            </seg>
            <seg n="835592e4">
              Den mångfald som finns ska vi naturligtvis värna på olika sätt,
              men det får också finnas gränser, tycker jag, för hur vi förhåller
              oss till den europeiska gemenskapens synpunkter. Precis som skrevs
              i svaret från statsrådet har regeringen hanterat den här frågan
              på ett ansvarsfullt sätt. Det förtjänar snarare uppskattning än
              den här typen av raljanta utfall från de två tidigare debattörerna.
            </seg>
          </u>
          <note type="speaker" n="63eba317">
            Anf. 157 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-77b095d4183a92a8-4" n="7654e486">
            <seg n="e992a083">
              Fru talman! Med all respekt för den sena timmen och personalens
              arbetssituation kan jag ändå inte låta bli att lägga mig i en
              mycket spännande debatt.
            </seg>
            <seg n="6359f2f1">
              Jag tycker att Bo Bernhardsson har lyft upp en viktig fråga.
              Finn Bengtssons inlägg var väldigt klargörande. Han förstärker
              verkligen de misstankar som finns, nämligen att man vill överlåta
              vissa saker till EU att vara med och bestämma över sådant som
              vi tycker är viktigt att ha kvar här i Sverige. Han har tydliggjort
              vilken ideologi som ligger bakom vissa frågor, och med hänvisning
              till det som har hänt när det gäller kollektivavtalen och Lavaldomen
              och situationen nu med presstödet är det svårt att inte bli konspiratorisk.
            </seg>
            <seg n="78b76be5">
              Av just den anledningen är det viktigt att kulturministern faktiskt
              försöker svara på den egentliga fråga som Bo Bernhardsson har
              återkommit till flera gånger, nämligen: Vad är det för förändring
              som har skett så att EU-kommissionen helt plötsligt anser sig
              vilja se över de regler som man tydligen uppfattar har förändrats
              väldigt kraftigt?
            </seg>
            <seg n="1489a99e">
              I Örebro län där jag bor har vi en stor borgerlig tidning Nerikes
              Allehanda. Presstödet är naturligtvis en förutsättning för att
              Örebro ETC nu ska kunna etablera sig. Om man börjar nagga på presstödet
              och gör de förändringar som nu tydligen är föreslagna är risken
              naturligtvis att man börjar diskutera om man ska ha ett presstöd
              över huvud taget. Det är små steg som leder i en viss riktning,
              och det är klart att om man tidigare har haft moderata ledamöter
              som har uttalat att de är emot presstöd och kollektivavtal är
              det inte heller så svårt att inse varför man driver vissa frågor
              i EU. Den politik man driver på EU-nivå, i EU-parlamentet, skiljer
              sig ganska radikalt från det sättet man formulerar sig här i Sveriges
              riksdag med mera, förutom det Finn Bengtsson har sagt. Jag tycker
              att han har varit tydlig med vad han avser.
            </seg>
            <seg n="09640bc6">
              Jag skulle, fru talman, i alla fall vilja be kulturministern
              att ändå förtydliga vad det är som har skett och varför man är
              så otydlig med det här med presstödet. Vad är det för förändring
              som har skett?
            </seg>
          </u>
          <note type="speaker" n="d85b1293">
            Anf. 158 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-44" n="37b46f2c">
            <seg n="6d1cd781">
              Fru talman! Man kan tycka att det här är en svensk fråga, men
              det är inte riktigt så enkelt längre. Ett skäl är bland annat
              att en del svenska tidningar har utländska ägare, bland annat
              Svenska Dagbladet, men det handlar också om att annonsmarknaden
              i hög grad är internationell.
            </seg>
            <seg n="1a9a53db">
              För att jag inte ska bli missförstådd eller missa något viktigt
              ska jag ta och läsa högt ur den promemoria som har gått till konstitutionsutskottet,
              eftersom Bo Bernhardsson och Eva-Lena Jansson frågar vad det egentligen
              är som har hänt. Då är vi inne på det anslutningsfördrag som gällde
              när Sverige blev medlem i EU den 1 januari 1995 när alla statliga
              stödordningar som hade registrerats av Efta automatiskt betraktades
              som befintliga stöd, som det heter. Presstödet var därmed implicit
              godkänt, och Sverige hade ingen skyldighet då att notifiera det
              här stödet till kommissionen. Det vill säga, presstödet har inte
              granskats tidigare.
            </seg>
            <seg n="1c62609d">
              Men sedan har ju en hel del hänt, och precis som Bo Bernhardsson
              också sade i sitt första inlägg är medlemskapet en process. Det
              förändras hela tiden, och det innebär också att man fortlöpande
              granskar befintliga program i samarbete med medlemsstaterna. Den
              här gången väcktes kommissionens intresse för det svenska presstödet
              när den tidigare regeringen anmälde de ändringar som beslutades
              av riksdagen i juni 2006. Då kom ett uttalande från kommissionens
              talesperson i konkurrensfrågor i november 2006. Det kom också
              en propå till departementet redan den 20 september, vill jag minnas,
              dagen efter valet då man knappast hade någon anledning att veta
              vad som sedan skulle ske.
            </seg>
            <seg n="2d846858">
              Men av det här uttalandet i november 2006 framgår att de notifierade
              förändringarna inte kunde särskiljas från den befintliga presstödsordningen.
              Därför behövde denna granskas i sin helhet, säger man.
            </seg>
            <seg n="e984ed64">
              Jag håller med om att det är en rätt tråkig byråkratsvenska,
              men det är lika bra att vara korrekt. I det här uttalandet nämndes
              också att ärendet hade komplicerats därför att Sverige sedan man
              blev medlem i EU hade gjort ett antal, jag tror att det är fyra
              stycken, ändringar i presstödet utan att anmäla det.
            </seg>
            <seg n="ff22cce5">
              Det ansågs ändå att förändringarna inte var så pass starka att
              det betydde att man skulle behöva betala tillbaka höjningarna
              av presstödet. Inte desto mindre beslöt man att granska det nya
              presstödet. Det är detta som har skett. Det var det som Bo Bernhardsson
              också sade i sin inledning. Det är det gamla presstödet som nu
              granskas.
            </seg>
            <seg n="abc04479">
              Jag kan bara upprepa det jag har sagt tidigare, att regeringens
              uppfattning är att vi vill försvara och värna presstödet därför
              att det bidrar till en mångfald på mediemarknaden, inte minst
              på de små och medelstora tidningarna. Men man har från kommissionens
              sida ifrågasatt storstadsstödet, det vill säga de två tidningar
              vi tidigare har talat om i debatten.
            </seg>
          </u>
          <note type="speaker" n="61fd9a04">
            Anf. 159 BO BERNHARDSSON (s):
          </note>
          <u who="bo_bernhardsson_790fb0" xml:id="i-587549b9fddd7c2d-2" n="e7fc400b">
            <seg n="8f551c12">
              Fru talman! Nu får jag någon sorts antydan till förklaring av
              vad det skulle handla om, att man har utländska ägare. Det gäller
              en av tidningarna, Svenska Dagbladet. Det skulle kunna vara en
              utgångspunkt för de förändringar som har väckt intresset hos kommissionen
              och tjänstemännen i Bryssel.
            </seg>
            <seg n="44fe2de8">
              Nu är det så att till sommaren är det tio år sedan exakt som
              Schibsted gick in i Svenska Dagbladet, om jag inte minns fel,
              och det gör jag inte. Så det är inte alldeles nytt det heller.
              Då återstår fortfarande frågan: Varför?
            </seg>
            <seg n="e09c33c1">
              Sedan kanske det har skett en del mindre förändringar i presstödet,
              men i allt väsentligt, och framför allt när det gäller storstadspresstödet,
              ser det ut som tidigare. Fortfarande återstår frågan: Vad är det
              som har väckt kommissionens intresse? Eller man kanske ska uttrycka
              det så: Vad är det som har väckt kommissionens lust att nu pröva
              frågan?
            </seg>
            <seg n="d7def8df">
              Jag kan naturligtvis inte bevisa det jag säger nu. Men det är
              mycket i politiken man inte kan bevisa. Jag är övertygad om att
              om vi hade haft kvar den socialdemokratiska regeringen hade den
              här frågan icke varit uppe på dagordningen som den är nu. Den
              hade aldrig fått det utrymme och det allvar som den har fått.
            </seg>
            <seg n="84216aa9">
              Jag tror alltså att den borgerliga regeringen och den så kallade
              alliansen hade kunnat vara väldigt tydlig från början med hur
              man såg på presstödet och att man betraktade det som en demokratisk
              fråga i stället för som vilken inremarknadsfråga som helst. Hade
              man från början varit tydlig tror jag att vi hade sluppit den
              här diskussionen.
            </seg>
          </u>
          <note type="speaker" n="8e05b19b">
            Anf. 160 FINN BENGTSSON (m):
          </note>
          <u who="unknown" xml:id="i-3b3bf73a3d2149a1-45" n="e13c541f">
            <seg n="faed19cd">
              Fru talman! En fråga om demokrati var det. Det är svårt att inte
              bli misstänksam, säger de tre socialdemokratiska debattörerna.
              Vad är det som har hänt? Det kan jag tala om. Efter tolv års socialdemokratiskt
              styre ville vi i Sverige ha en annan regering, en annan regering
              som också har en möjlighet att möta EU på ett annat sätt.
            </seg>
            <seg n="41396774">
              Man kan tycka att misstänksamhet är någonting som är lite missklädsamt,
              att ifrågasätta bara för att det har blivit en förändring i riksdagsmajoriteten
              och därmed i regeringen. Men låt mig då också ge lite uttryck
              för min misstänksamhet.
            </seg>
            <seg n="f8718233">
              Socialdemokratiska regeringar har i alla tider, enligt mitt sätt
              att se det, försökt att minimera möjligheterna till mångfald i
              etern, som jag precis nämnde i mitt förra inlägg i diskussionen.
              Det tror jag bottnar i att man inte kan kontrollera den här typen
              av medier. Därför försöker man krampaktigt att göra det så svårt
              som möjligt för oberoende etermedier som man på något sätt inte
              kan styra att komma in.
            </seg>
            <seg n="f15a643d">
              När vi går över till pressen kan vi fråga oss varför man kramar
              presstödet extra hårt utan att vilja ta den dialog med EU och
              kommissionen som är nödvändig, precis enligt ministerns svar på
              interpellationen. Det kanske är så att det huvudsakligen drabbar
              socialdemokratisk press som inte lyckats sköta sin ekonomi, och
              därmed blir utrymmet för den socialdemokratiska apparaten att
              kommunicera sitt budskap sämre.
            </seg>
            <seg n="cdeee36d">
              Det är kanske helt enkelt så att en del av den socialdemokratiska
              pressen måste lära sig att klara av sin ekonomi och klara av att
              sköta sina tidningar på ett professionellt sätt. Det är kanske
              där skon klämmer.
            </seg>
          </u>
          <note type="speaker" n="4910ff11">
            Anf. 161 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-77b095d4183a92a8-5" n="7654e486">
            <seg n="373967de">
              Fru talman! Tänk hur det kan bli när man får svar av Finn Bengtsson
              i stället för Lena Adelsohn Liljeroth. Det är intressant.
            </seg>
            <seg n="3e7852ac">
              Det har pågått, fru talman, en kampanj om avskaffande av presstödet.
              Det handlar inte bara om storstadspressen. Det är viktigt att
              komma ihåg att debatten om storstadspressen inte handlar om socialdemokratiska
              tidningar. Det är viktigt att notera att det inte handlar om dem.
            </seg>
            <seg n="8e722386">
              Det är viktigt att diskutera hur man kan upprätthålla en mångfald
              utan presstödet. Finn Bengtsson säger att de inte vill ha någon
              mångfald. Det kan inte jag säga. Jag pratar med utgångspunkt i
              Örebro län. Där har vi Nerikes Allehanda. Det är en stor liberal
              tidning enda tidning i Örebro. Nerikes Allehanda äger dessutom
              Karlskoga-Kuriren, som har en socialdemokratisk ledarsida apropå
              mångfald i medierna. Nu finns ytterligare en borgerlig tidning
              i Karlskoga som heter Karlskoga Tidning. Det är bra. De två tidningarna
              tvingas naturligtvis att utveckla sig och bli bättre medan vi
              inte riktigt ser samma utveckling i Örebro. Därför är det bra
              om Örebro ETC kan etablera sig där.
            </seg>
            <seg n="090fa929">
              Det har varit en spännande och intressant debatt. Jag har mina
              synpunkter på medlemskapet i EU, men det är viktigt att faktiskt
              försöka vara med och påverka och inte bara ha inställningen att
              det är kul att komma fram. Det är viktigt att vara med och påverka
              och slåss för dessa saker. När det gäller demokrati handlar det
              inte alltid om att marknaden ska gå före. Det är viktigt att säga
              i debatten.
            </seg>
          </u>
          <note type="speaker" n="8f79883a">
            Anf. 162 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_dc2d64" xml:id="i-3b3bf73a3d2149a1-46" n="37b46f2c">
            <seg n="c23957fc">
              Fru talman! Tack för tålamodet hos er här. Vi arbetar alla, men
              ni kanske i ännu högre än vi.
            </seg>
            <seg n="21a30cbb">
              Det uppfattades ändå som en större förändring när man ville höja
              presstödet med 60 miljoner. Vi kan tycka att det är så eller inte.
              Men det var uppenbarligen ett skäl till att kommissionen valde
              att granska presstödet. Jag har ingen aning om hur EU ska agera
              eller hur de hade tänkt om det hade varit en fortsatt socialdemokratisk
              regering. Det får vi aldrig någonsin veta.
            </seg>
            <seg n="210f73a2">
              Jag har fått många synpunkter från andra företrädare. Det påstods
              här att det pågick en kampanj mot presstödet. Men det är inte
              okänt att åtminstone två av partierna i riksdagen under lång tid
              har velat avskaffa presstödet. Jag kan bara hoppas att jag blir
              trodd när jag säger att vi alla på Kulturdepartementet och i regeringen
              som helhet det är ett kompromissande har valt att försvara presstödet.
              Vi har gjort det med stark kraft.
            </seg>
            <seg n="99cbdba5">
              Misstänksamhet är inte någon bra grogrund för ett politiskt arbete.
              Det är en sak att ha olika politiska uppfattningar, men när jag
              säger att jag faktiskt inte har spelat under täcket, försökt gömma
              eller mörka någonting, kan jag inte mer än hoppas att jag faktiskt
              blir trodd.
            </seg>
            <seg n="8793183d">
              Mångfald är viktigt. Jag är en av de första att beklaga att tidningen
              Arbetet i dag inte finns. Trots att tidningen fick presstöd klarade
              sig tidningen inte. Det är en tuff marknad. Det är också en anledning
              till att många tidningsföretag i dag samarbetar, inte minst med
              tryckeri, distribution och annat.
            </seg>
            <seg n="667cd681">
              Jag har gjort så mycket jag har kunnat. Vi är ändå inte färdiga.
              Dialogen fortsätter. Vi har lyckats i vårt uppsåt, såsom vi bedömer
              det i dag, att försvara presstödet.
            </seg>
          </u>
          <note n="ced3d03c">
            Överläggningen var härmed avslutad.
          </note>
          <note n="10739c57">
            20 § Hänvisning av ärenden till utskott
          </note>
          <note n="09b520bf">
            Föredrogs och hänvisades
          </note>
          <note n="e231061f">
            21 § Förnyad bordläggning
          </note>
          <note n="d1becf20">
            Föredrogs och bordlades åter
          </note>
          <note n="ab3c8ba8">
            22 § Bordläggning
          </note>
          <note n="8f1fc41d">
            Anmäldes och bordlades
          </note>
          <note n="4e4e2ff7">
            23 § Anmälan om interpellation
          </note>
          <note n="755a4923">
            Anmäldes att följande interpellation framställts
          </note>
          <note n="6c289ba9">
            den 25 mars
          </note>
          <note n="83e60a85">
            Gustav Blix
          </note>
          <note n="9003da73">
            Interpellationen redovisas i bilaga som fogats till riksdagens
            snabbprotokoll tisdagen den 1 april.
          </note>
          <note n="d00ef9fb">
            24 § Anmälan om skriftliga svar på frågor
          </note>
          <note n="fe24220c">
            Anmäldes att skriftliga svar på följande frågor inkommit
          </note>
          <note n="19d7bf6e">
            den 20 mars
          </note>
          <note n="8be9eaf1">
            Birgitta Ohlsson
          </note>
          <note n="026c263f">
            Carina Hägg
          </note>
          <note n="6c289ba9">
            den 25 mars
          </note>
          <note n="f8a5342f">
            Leif Pettersson
          </note>
          <note n="9ff5b612">
            Aleksander Gabelic
          </note>
          <note n="f3b5d28b">
            Lars U Granberg
          </note>
          <note n="f3b5d28b">
            Lars U Granberg
          </note>
          <note n="782f199e">
            Svar inkomna den 20 mars redovisas i bilaga som fogats till riksdagens
            snabbprotokoll tisdagen den 25 mars.
          </note>
          <note n="96a4b2c2">
            Svar inkomna den 25 mars redovisas i bilaga som fogats till riksdagens
            snabbprotokoll tisdagen den 1 april.
          </note>
          <note n="b5bd2673">
            25 § Kammaren åtskildes kl. 00.04.
          </note>
          <note n="f9870d62">
            Förhandlingarna leddes
          </note>
          <note n="5ee5a48b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
