<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--76</head>
          <docDate when="2007-03-11">2007-03-11</docDate>
        </div>
      </front>
      <body>
        <div>
          <note n="1e93b10e">
            ﻿
          </note>
          <note n="183f6acc">
            Riksdagens protokoll
          </note>
          <note n="ad7187aa">
            2007/08:76
          </note>
          <note type="date" n="5521b012">
            Tisdagen den 11 mars
          </note>
          <note n="f7feb78e">
            Kl. 13:30 - 23:23
          </note>
          <note n="319daedc">
            1 § Justering av protokoll
          </note>
          <note n="a9177288">
            Justerades protokollen för den 35 mars.
          </note>
          <note n="eb3125eb">
            2 § Avsägelse
          </note>
          <note n="aa0cf308">
            Andre vice talmannen meddelade att Per Bill (m) avsagt sig uppdraget
            som suppleant i EU-nämnden.
          </note>
          <note n="4740e6ee">
            Kammaren biföll denna avsägelse.
          </note>
          <note n="b2aab8f8">
            3 § Anmälan om kompletteringsval till EU-nämnden
          </note>
          <note n="dc608485">
            Andre vice talmannen meddelade att Moderata samlingspartiets
            riksdagsgrupp på grund av uppkommen vakans anmält Krister Hammarbergh
            som suppleant i EU-nämnden.
          </note>
          <note n="0227bcde">
            Andre vice talmannen förklarade vald till
          </note>
          <note n="9d9342b7">
            suppleant i EU-nämnden
          </note>
          <note n="e6ecba86">
            4 § Meddelande om frågestund
          </note>
          <note n="32d61b5c">
            Andre vice talmannen meddelade att vid frågestunden torsdagen
            den 13 mars kl. 14.00 skulle följande statsråd närvara:
          </note>
          <note n="c89e319a">
            Utbildningsminister Jan Björklund (fp), statsrådet Mats Odell
            (kd), justitieminister Beatrice Ask (m), statsrådet Åsa Torstensson
            (c) och försvarsminister Sten Tolgfors (m).
          </note>
          <note n="55e5239d">
            5 § Meddelande om frågestunder våren 2008
          </note>
          <note n="b028877d">
            Andre vice talmannen meddelade att ett meddelande om frågestunder
            torsdagar kl. 14.00 våren 2008 delats ut till riksdagens ledamöter.
          </note>
          <note n="a38109ee">
            6 § Anmälan om fördröjda svar på interpellationer
          </note>
          <note n="29a5ec69">
            Till riksdagen hade inkommit följande skrivelser:
          </note>
          <note n="fb5b9d55">
            Interpellation 2007/08:458
          </note>
          <note n="4d329ea8">
            Interpellation 2007/08:458 Ändrade miljösanktionsavgifter
          </note>
          <note n="771b3cf9">
            Interpellationen kommer att besvaras fredagen den 25 april 2008.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="ec89f39b">
            Lena Ingvarsson
          </note>
          <note n="c3c3e913">
            Interpellation 2007/08:459
          </note>
          <note n="1fcbcdc5">
            Interpellation 2007/08:459 Byggreglernas effekt på koldioxidutsläppen
          </note>
          <note n="771b3cf9">
            Interpellationen kommer att besvaras fredagen den 25 april 2008.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="ec89f39b">
            Lena Ingvarsson
          </note>
          <note n="41f5af38">
            Interpellation 2007/08:463
          </note>
          <note n="db00ecc7">
            Interpellation 2007/08:463 Internationellt förbud mot klustervapen
          </note>
          <note n="865c45c5">
            Interpellationen kommer att besvaras tisdagen den 1 april 2008.
          </note>
          <note n="9530a337">
            Skälet till dröjsmålet är utlandsresor.
          </note>
          <note n="61ddb654">
            Carl Bildt
          </note>
          <note n="b11c7f8a">
            7 § Svar på interpellation 2007/08:373 om kvinnors företagande
          </note>
          <note type="speaker" n="78cda238">
            Anf. 1 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-0" n="fe77eda6">
            <seg n="bc5a9ddf">
              Fru talman! Marie Engström har frågat mig vilka åtgärder jag
              kommer att vidta för att förbättra förutsättningarna för kvinnors
              företagande och för att bättre tillgodose kvinnliga företagares
              behov av kapital.
            </seg>
            <seg n="fc07dfc9">
              Regeringens ambition är att Sverige ska bli ett av världens bästa
              länder att starta och driva företag i. Vi har därför påbörjat
              och genomfört en rad åtgärder för att det ska bli enklare, roligare
              och mer lönsamt att starta och driva företag. Låt mig nämna några
              exempel: stimulans av arbetslinjen, avskaffande av förmögenhetsskatten,
              översyn av reglerna för F-skattsedel, en sänkning av kravet på
              lägsta tillåtna aktiekapital och behovet av en ny och enklare
              företagsform samt av företagarnas trygghetssystem. Som ett led
              i att öppna den offentliga sektorn för fler utförare arbetar vi
              nu också med utredningen Fritt vals förslag till lag om valfrihetssystem.
            </seg>
            <seg n="d48bf232">
              Parallellt med de generella insatserna har vi flerfaldigat resurserna
              till kvinnors företagande. 100 miljoner kronor per år anslås under
              en treårsperiod för att främja kvinnors företagande och öka kunskaperna
              och forskningen om kvinnors företagande. Insatserna inkluderar
              ett treårigt program för att främja kvinnors företagande, förbättrad
              företagsstatistik, forskning om kvinnors företagande samt ambassadörer
              för kvinnors företagande för att lyfta fram fler förebilder.
            </seg>
            <seg n="47675075">
              Finansiering är en av de grundläggande faktorerna i samband med
              start och expansion av företag. Vi har därför låtit Nutek göra
              den kartläggning av statens kapitalförsörjningsinsatser som Marie
              Engström hänvisar till. Regeringen kommer utifrån resultaten att
              gå vidare och se över samtliga stöd som lämnas till företagande
              för att bedöma om de är utformade på ett sådant sätt att de attraherar
              tillväxtföretag i alla sektorer. Även berörda myndigheter och
              organisationer har eller kommer att få i uppdrag att rapportera
              könsfördelningen av utfallet.
            </seg>
            <seg n="b5af2996">
              Regeringen ser också över insatserna inom kapitalförsörjningsområdet
              och har hittills bland annat stärkt innovationsfinansieringen
              hos Almi Företagspartner för att nå fler kvinnor och förbättrat
              Almis mikrolån genom att höja det maximala lånebeloppet från 50
              000 till 100 000 kronor. Vi planerar även en förstärkning av förmånsrätten.
            </seg>
            <seg n="18a3f7a9">
              Regeringen har även beslutat att tillsätta en utredning som ska
              se över statens finansieringsinsatser för nya, små och medelstora
              företag. Generellt sett bör de insatser som utredningen föreslår
              riktas till företag och företagare i tidiga skeden, till grupper
              som har högre trösklar till företagande och andra områden där
              finansieringsutbudet inte är tillfredsställande. Det är även viktigt
              att de statliga stödinsatserna främjar såväl goda förutsättningar
              inom befintliga näringar som utvecklingen av nya och potentiella
              tillväxtområden.
            </seg>
            <seg n="55e19e56">
              Sverige behöver fler entreprenörer, fler som vågar satsa tid
              och pengar för att göra verklighet av sina idéer. Vi måste därför
              även ta till vara den potential som finns bland kvinnor. Vi har
              flerfaldigat resurserna för att främja kvinnors företagande och
              genomfört en mängd åtgärder för att främja företagsklimatet. Det
              är min förhoppning och övertygelse att detta kommer att resultera
              i att vi kommer att få se fler och växande företag ledda av kvinnor
              framöver.
            </seg>
          </u>
          <note type="speaker" n="631c9c30">
            Anf. 2 MARIE ENGSTRÖM (v):
          </note>
          <u who="marie_engstrom_d234fb" xml:id="i-dd42c45ee63ce854-0" n="2f6296c6">
            <seg n="0fd972fd">
              Fru talman! Jag tackar för svaret på interpellationen. I regeringsförklaringen
              står det att regeringen ska ge tydliga förutsättningar som leder
              till att kvinnor kan och vågar ta steget att starta eget företag.
              Det är en bra föresats, tycker jag naturligtvis. Det har ju startats
              ganska mycket företag i det här landet under det senaste året.
              Det är bland annat en följd av den högkonjunktur som vi har haft.
              Men tyvärr ligger Sverige långt ned i statistiken när det gäller
              kvinnors nyföretagande. Det visar en liten, svag tillbakagång.
              Det är naturligtvis inte bra när vi jämför oss med andra länder.
              Att Sverige kan visa upp en motsatt trend jämfört med EU är något
              som vi måste ta på djupaste allvar, anser jag. Det här bygger
              jag på en artikel i Dagens Nyheter för någon vecka sedan, då den
              där här typen av statistik kommenterades.
            </seg>
            <seg n="4205b533">
              Det uppdrag som näringsministern har gett till Nutek tycker jag
              är bra. Anledningen till att jag över huvud taget skrev den här
              interpellationen var ju de slutsatser som man har kommit fram
              till, alltså hur statliga finansiella stöd fördelas mellan kvinnliga
              och manliga företagare. Det är en ganska intressant läsning. Slutsatsen
              är för det första att män mottar betydligt mer stöd än kvinnor
              gör utom i ett avseende. Det gäller Almis mikrolån. Där toppar
              kvinnor och kvinnliga företagare statistiken. Men i andra sammanhang,
              och i synnerhet sådant som rör forskning och utveckling, produktutveckling
              eller insatser i tidiga skeden i företag, är det framför allt
              män och manliga företagare som har fått ta del av stöden.
            </seg>
            <seg n="49f9f081">
              Det här är något som politiken naturligtvis måste ta till sig.
              Det är ändå statliga medel som är till för att stödja företagande.
              Då måste jag naturligtvis ställa frågor till Maud Olofsson. Svaret
              berörde väl detta lite grann; hur vi ska kunna styra den kapitalförsörjning
              som vi fattar beslut om här i riksdagen för att den på ett bättre
              sätt ska kunna tillgodose kvinnor och kvinnors företagande. Vi
              måste också fråga oss om det är så att vi har skapat ett system
              som i första hand gynnar männen. I så fall är det alarmerande,
              och det verkar ju nästan så när man läser de slutsatser som finns.
            </seg>
            <seg n="cced8829">
              Sedan ska man komma ihåg att det i dag finns flera företag ledda
              av män än företag ledda av kvinnor. Det ska man ha med i bakgrunden.
              Men ändå kan man utläsa av statistiken att det relativt sett är
              fler män än kvinnor som får ta del av de här stöden.
            </seg>
          </u>
          <note type="speaker" n="2852b4ec">
            Anf. 3 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-1" n="fe77eda6">
            <seg n="348a3a7a">
              Fru talman! Jag tycker att det är väldigt bra att Marie Engström
              lyfter fram den här frågan. När jag jobbade som politiskt sakkunnig
              i den förra borgerliga regeringen tog vi fram ett omfattande program
              för kvinnors företagande. Vi satsade på kvinnliga resurscentrum.
              Vi satsade på affärsrådgivning för kvinnor. Vi satsade på kvinnolån.
              Vi satsade på rådgivning, utbildning och så vidare. Det där var
              väldigt bra satsningar, för de ledde till en ökning av kvinnors
              företagande, som då låg på 17 procent i nystart. Det visar att
              insatserna ger resultat. Redan då försökte vi få fram könsuppdelad
              statistik. Tyvärr hann vi inte få fram tillräckligt med resurser
              och fatta beslut, så under lång tid har det ju varit så att vi
              inte ens haft statistik.
            </seg>
            <seg n="c23510b2">
              Den förra, socialdemokratiska, regeringen har inte heller gjort
              något för att få fram statistik. Med det här programmet på 100
              miljoner kronor som regeringen satsar går en del resurser till
              att bygga upp en databas så att vi kan få fram statistik. Det
              har varit alldeles för enkelt att säga att vi inte vet något.
            </seg>
            <seg n="995cff0d">
              Jag tror att Marie har alldeles rätt när hon säger att det är
              gamla strukturer. Vi har byggt upp många av våra stödsystem utifrån
              en gammal industriell tradition. Kvinnor startar mycket mer företag
              i tjänstesektorn, i andra branscher än vad männen traditionellt
              gör. Det innebär att det krävs mer kapital. Många av stödsystemen
              är också utformade efter det.
            </seg>
            <seg n="0560d529">
              Syftet med att beställa rapporten var att jag vill ha svart på
              vitt. Det är bara när man har kunskap och svart på vitt som man
              kan ändra någonting. Min ambition är naturligtvis att få ett stödsystem
              som ser till att kvinnor och män har lika del av statens resurser.
            </seg>
            <seg n="ccad3fcf">
              Vi ser nu att företagandet ökar. Jag tycker bara att det är jättetråkigt
              att vi 2008 fortfarande är så långt ned på listan. Vår ambition
              när det gäller nystart är att 2010 ligga på 40 procents nystart
              bland kvinnor. Det vore otroligt underligt om inte Sverige kunde
              uppnå det med den jämställdhetsinriktning vi har.
            </seg>
            <seg n="2696a543">
              Jag tror att till exempel inkomstskattesänkning är ett viktigt
              verktyg eftersom kvinnor har sämre inkomster. Om man aldrig kan
              spara pengar till att starta företag är det väldigt svårt att
              dra igång.
            </seg>
            <seg n="b9c3c1db">
              Mikrostödet är, som Marie säger, ett mycket populärt stöd som
              finns hos Almi. Det har vi höjt från 50 000 till 100 000 efter
              önskemål från många kvinnor.
            </seg>
            <seg n="ce79b34f">
              Vi gör det lättare att få F-skattsedel. Vi kör det sociala trygghetssystemet.
              Jag tror att man ska fundera på hur samhället kan stimulera ett
              sparande till att till exempel starta eget. Där pågår det ett
              arbete.
            </seg>
            <seg n="974a0ce6">
              Jag håller med Marie Engström om att vi behöver fler kvinnor
              som startar och driver företag. Vi behöver fler kvinnor som växer
              i sitt företagande. En nyckel till det tror jag är att öppna den
              offentliga sektorn för mer av den verksamheten. Många kvinnor
              finns i offentlig sektor men skulle vilja starta egna företag.
            </seg>
            <seg n="7a2e89d4">
              Regeringen satsar nu en hel del resurser på att stimulera de
              kvinnor som är beredda att ta det klivet. Jag tror att vi kommer
              att se en ökande andel kvinnor inom företagande.
            </seg>
            <seg n="3a2ca526">
              Jag är glad att vi har ett bra stöd från Marie Engström i det
              arbete vi gör på det här området. Jag tror att vi behöver hjälpas
              åt för att nå ett bra resultat.
            </seg>
          </u>
          <note type="speaker" n="16239ced">
            Anf. 4 MARIE ENGSTRÖM (v):
          </note>
          <u who="marie_engstrom_d234fb" xml:id="i-dd42c45ee63ce854-1" n="2f6296c6">
            <seg n="50dece5c">
              Fru talman! Jag förväntar mig naturligtvis att det kommer ett
              reviderat stödsystem där vi bättre kan styra var pengarna hamnar
              och där det i systemet finns möjlighet att göra bra uppföljningar
              så att vi vet att pengarna hamnar där vi vill att de ska hamna.
              Det är bra om vi har en bred politisk enighet i den frågan. Det
              tror jag gynnar kvinnors företagande.
            </seg>
            <seg n="e1f24c18">
              Jag ska kommentera några av de andra förslag som Maud Olofsson
              läste upp i sitt svar och även kommenterade nu.
            </seg>
            <seg n="b120ac47">
              Inkomstskatterna har debatterats mycket här. De har ju den profilen
              att de i första hand har gynnat människor i decil 8, 9 och 10
              enligt den statistik vi har fått från utredningstjänsten. Där
              befinner sig egentligen inte merparten kvinnor. Det är snarare
              mest män som har fått del av den. Det gäller inte bara jobbskatteavdraget
              utan över huvud taget de skatteförändringar som regeringen har
              genomfört.
            </seg>
            <seg n="7a449240">
              F-skatten är nu föremål för översyn. Det får väl tillstås att
              det har varit lite krångel med F-skatten genom åren, men jag tycker
              att det har blivit mycket bättre. Det är ju en försvinnande liten
              del av alla som söker F-skattsedel som i dag nekas att få F-skattsedel.
            </seg>
            <seg n="cff0f22d">
              Vissa kriterier ska vara uppfyllda för att det ska föreligga
              näringsverksamhet. Jag vet att regeringen gör en översyn just
              nu. Maud Olofsson har ju flera gånger sagt att alla som föds borde
              få en F-skattesedel. Gäller det fortfarande, eller har man en
              mer seriös syn på F-skattsedel? Man får inte glömma bort att det
              en gång i tiden fanns ett konsumentintresse i att man skapade
              F-skattsedeln som är något som man ska kunna visa upp i olika
              sammanhang.
            </seg>
            <seg n="0d6258ab">
              Jag ska ställa en fråga till. Den gäller också åtgärder som regeringen
              har vidtagit. Regeringen har ju tagit bort medfinansieringen.
              Det ställde vi oss bakom. Vi tyckte att det var en bra åtgärd
              som regeringen gjorde. Jag har läst tidningsintervjuer, bland
              annat i GP nyligen, där Maud Olofsson säger att man har tagit
              bort sjuklöneansvaret. Men det är en annan fråga. Mitt parti har
              drivit frågan om att ta bort sjuklöneansvaret för de mindre företagen,
              alltså det ansvar man har de första två veckorna. Medfinansieringen
              handlar om något annat.
            </seg>
            <seg n="130a0ea2">
              Jag har många gånger tänkt fråga näringsministern om detta. Det
              kanske vore bra att få ett tydligt svar på vad näringsministern
              egentligen menar i de här sammanhangen.
            </seg>
          </u>
          <note type="speaker" n="6d540d75">
            Anf. 5 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-2" n="fe77eda6">
            <seg n="bf6935a1">
              Fru talman! Vi kan börja med skattereformen. 75 procent av jobbskatteavdraget
              tillfaller låg- och medelinkomsttagare. Syftet är att de som i
              dag har låga inkomster ska kunna spara någon krona.
            </seg>
            <seg n="cd66e52a">
              Oftast har kvinnor som ska starta och driva företag inga pengar.
              De är helt beroende av banken. Med en förmånsrätt som har legat
              på 55 procent kan vi konstatera att i glesbygd och på landsbygd
              har det varit nästan omöjligt. Om man inte har eget kapital utan
              bara en affärsidé blir det väldigt svårt med de förmånsreglerna.
            </seg>
            <seg n="ba0797cb">
              Det skulle vara intressant att veta vad Vänsterpartiet tycker.
              Vi har ju erfarenhet och har sett att företagare efter den förändrade
              förmånsrätten inte får lån när man har gått till banken.
            </seg>
            <seg n="192d7a1d">
              Vi satsar en hel del på att stödja kooperativa företag. Vi vet
              att många kvinnor som i dag är i offentlig sektor väljer att starta
              kooperativ barnomsorg eller äldreomsorg. Jag tror att det är bra
              att hjälpa med rådgivning och stöd i den processen.
            </seg>
            <seg n="35547cb3">
              När det gäller F-skattsedel håller jag fast vid att jag tycker
              att man i samhället ska ha synen att det är lika självklart att
              bli företagare som att bli löntagare. Från Centerpartiets sida
              har vi ett förslag om att man ska födas med en F-skattsedel som
              aktiveras när man drar i gång företaget. Det är en markering från
              samhällets sida att man tycker att det är lika självklart att
              vara företagare som löntagare.
            </seg>
            <seg n="18ba09a9">
              Det är den syn vi har när vi säger att man behöver en handlingsplan
              för entreprenörskap i skolan. Vi behöver tänka både löntagande
              och företagande, och att det är lika självklart för våra barn
              och ungdomar att gå företagarvägen som löntagarvägen.
            </seg>
            <seg n="e8466eb4">
              När vi jobbar med Ung företagsamhet kan vi se att tjejerna är
              otroligt aktiva och väldigt duktiga i skolan, men när det kommer
              till företagande är det något som hindrar och då går killarna
              om. Vi har rätt mycket att jobba med när det gäller attityder
              om vi ska komma vidare.
            </seg>
            <seg n="d8f9ee9f">
              När det gäller sjuklöneansvaret har regeringen tagit bort medfinansieringen
              efter andra sjuklöneveckan. Vi har också minskat rehabiliteringsansvaret
              för framför allt de små arbetsgivarna. Anledningen är naturligtvis
              att vi vet att kompetensen för rehabilitering finns väl så bra
              på Försäkringskassan som hos de riktigt små företagen.
            </seg>
            <seg n="fa6ad970">
              Jag tror att programmet för kvinnors företagande med förebilder
              är en viktig insats för att få fler kvinnor att vilja starta och
              driva företag. Vi frågade efter 500 förebilder för kvinnors företagande
              och vi har fått 1 500 sökande. Det är jätteroligt att se. Det
              är ett stort intresse från många kvinnor i Sverige att ställa
              upp som förebilder för kvinnors företagande. Jag gläder mig mycket
              åt det. Jag hoppas att kvinnor från alla delar av landet och från
              alla grupperingar vill ställa upp som förebilder.
            </seg>
          </u>
          <note type="speaker" n="174b7ab5">
            Anf. 6 MARIE ENGSTRÖM (v):
          </note>
          <u who="marie_engstrom_d234fb" xml:id="i-dd42c45ee63ce854-2" n="2f6296c6">
            <seg n="1e25f019">
              Fru talman! Jag måste kommentera alla skatter som regeringen
              har sänkt och hur det har påverkat kvinnor. Det är männen som
              har dragit vinstlotten i regeringens skatteomläggning. Det är
              så. Jag har inga papper från utredningstjänsten med mig nu, men
              jag ska vid tillfälle visa Maud Olofsson tydliga siffror på det.
              Jag tycker att det är besvärande. Kvinnor är mer känsliga för
              förändringar i skattesystemen eftersom kvinnor många gånger kan
              vara mer beroende av transfereringar från samhället. Det kan man
              till exempel se i de fördelningsbilagor som finns till budgetpropositionen.
              Det är bra och intressant läsning som regeringen står bakom.
            </seg>
            <seg n="01344640">
              Samma typer av fördelningsanalyser gjordes också av tidigare
              regeringar. Där kan man ganska noga följa hur män och kvinnor
              påverkas. Det tycker jag att man behöver ta till sig i alla sammanhang.
            </seg>
            <seg n="d0a17825">
              När det gäller frågan om F-skattsedel är jag fortfarande väldigt
              frågande till att man kan ha den synen. Jag tycker inte att det
              är något stort problem. Det som är problem med F-skattsedel i
              dag är att den används på ett otillbörligt sätt. Den används i
              syfte att fuska och kringgå skatt, och så vidare.
            </seg>
            <seg n="f5c0d1e8">
              Det vore kanske bra att man skärpte regelsystemet för att på
              så sätt gynna de företag som vill göra rätt för sig, inte vill
              undandra skatt och på det sättet konkurrera på sjysta och lika
              villkor. Jag tror att kvinnliga företagare är väldigt intresserade
              av att det är sjysta villkor på marknaden.
            </seg>
          </u>
          <note type="speaker" n="10da8df0">
            Anf. 7 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-3" n="fe77eda6">
            <seg n="ea8694bb">
              Fru talman! Jag går till den sista frågan som gäller F-skattsedel
              där vi ha lite olika syn.
            </seg>
            <seg n="60b18820">
              Jag tycker inte att man ska skärpa regelverket utan göra det
              lättare att få F-skattsedel. Det är en hel del kvinnor som vill
              starta verksamhet i dag som inte får göra det. Det är inte något
              bra ordning. Därför kommer vi att göra det enklare.
            </seg>
            <seg n="e2419b21">
              Kvinnor påverkas av inkomstskattesänkningen eftersom de har de
              låga inkomsterna. Inkomstskattesänkningen tillfaller till 75 procent
              låg- och medelinkomsttagare, och det är i första hand kvinnor.
            </seg>
            <seg n="f4888e70">
              Om man plockar in förmögenhetsskatten som en del i detta vet
              vi att eftersom förmögenheterna är ojämnt fördelade könsmässigt
              är det männen som står för pengarna. Poängen med förmögenhetsskattens
              borttagande är att dessa pengar i dag är utomlands. Vi tycker
              att de ska vara i Sverige och investeras i svenska företag. Det
              är syftet med hela den reformen.
            </seg>
            <seg n="78eb8ec7">
              Det är väldigt glädjande att se att vi äntligen har en inkomstskattereform
              där kvinnor får 1 000 kronor mer kvar i plånboken. Jag kan bara
              konstatera för Vänsterpartiets del att ni inte tycker att det
              ska vara så. Vi har lite olika syn på om människor ska få behålla
              sina egna pengar eller om vi ska ta allt via skatten.
            </seg>
            <seg n="78f3ee50">
              Jag gläds åt att Marie Engström är engagerad i frågan om kvinnors
              företagande. Vi har jättemycket mer att göra. Det är en frihetsreform
              för kvinnor att kunna starta och driva företag. Jag vill att de
              ska starta i fler branscher, och jag vill att de ska växa och
              komma ut på exportmarknaden. Vi behöver jobba med många olika
              åtgärder för att åstadkomma det.
            </seg>
            <seg n="db28bde3">
              Jag kan försäkra Marie Engström att den utvärdering och utredning
              som jag har begärt av Nutek och det resultat jag fått kommer jag
              att följa upp för att se till att det blir förändringar i detta.
              Det pågår redan utredningar för att åstadkomma det.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="a573fc12">
            8 § Svar på interpellation 2007/08:384 om näringsverksamhet med
            politiska syften
          </note>
          <note type="speaker" n="7c92ec27">
            Anf. 8 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-4" n="fe77eda6">
            <seg n="de72f298">
              Fru talman! Sven-Erik Österberg har frågat mig dels vad jag avser
              att göra för att förhindra att staten ådras kostnader för undermålig
              näringsverksamhet med politiska syften, dels om jag avser att
              ta några initiativ för att stävja att skattemedel används i sammanhanget.
              Vidare vill han veta vilka åtgärder jag i så fall avser att genomföra.
            </seg>
            <seg n="9a1beefa">
              Som Sven-Erik Österberg förhoppningsvis känner till är rätten
              att driva näringsverksamhet en grundläggande fri- och rättighet
              inskriven i vår grundlag, 2 kap. 20 § regeringsformen. Begränsningar
              i den rätten får införas endast för att skydda angelägna allmänna
              intressen och aldrig i syfte att enbart ekonomiskt gynna vissa
              personer eller företag. Detta är en grundprincip som nuvarande
              regering inte har för avsikt att rubba.
            </seg>
            <seg n="952dcdf8">
              Den här regeringen vill inte, i motsats till Sven-Erik Österberg,
              ha ett samhälle där lagstiftaren på förhand bestämmer vem som
              får starta och driva företag. Regelverket med bestämmelser för
              hur ett företag ska startas, skötas och avvecklas ska vara neutralt
              och lika för alla. Regeringens ambition är att regelverket ska
              vara klart, tydligt och enkelt att tillämpa.
            </seg>
            <seg n="87dbac7b">
              Sven-Erik Österbergs uppfattning att enskilda personer startar
              företag i Sverige enbart i politiska syften är väl snarast ett
              utslag av en socialdemokratisk syn på företagande i Sverige än
              en trovärdig beskrivning av verkligheten. Jag är övertygad om
              att det är den enskilde företagaren som bäst har kunskapen och
              kompetensen att avgöra varför en affärsidé inte bär sig, inte
              Sven-Erik Österberg.
            </seg>
            <seg n="5bf7ada4">
              Jag kan konstatera att det inte är för många människor i Sverige
              som vågar pröva att starta företag. Alla idéer kommer inte att
              lyckas, men jag tycker att varje försök till att genomföra något
              som man tror på ska uppmuntras. Regeringen håller också på att
              modernisera det regelverk och de incitament som gör det möjligt,
              för dem som har vågat men misslyckats, att försöka igen. Jag är
              övertygad om att de som vågar igen har lärt sig väldigt mycket
              på sina tidigare försök.
            </seg>
            <seg n="f2938115">
              Slutligen har jag för avsikt att respektera den näringsfrihet
              som vi har i Sverige och fokusera mitt arbete på att göra det
              enkelt, lönsamt och roligt att starta och driva företag i Sverige.
            </seg>
          </u>
          <note type="speaker" n="3962641a">
            Anf. 9 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-346ace2abe42835b-0" n="d33c63c1">
            <seg n="b683a9c8">
              Fru talman! Jag får i sedvanlig ordning tacka ministern för svaret,
              även om jag kan konstatera att detta svar inte är skrivet av någon
              tjänsteman på departementet utan snarare av någon som är väldigt
              lojal till ministern.
            </seg>
            <seg n="9441a1a0">
              Svaret är inte riktat till den fråga jag ställde. Det är ett
              allmänt resonemang om företagande som jag väldigt mycket kan ställa
              upp på. Det är klart att vi inte ska ha lagar som styr och ställer
              hur företagare ska göra.
            </seg>
            <seg n="43258764">
              Frågan gällde, som näringsministern mycket väl vet, Fredrick
              Federleys företagsamhet i form av salladsbaren på Stureplan. Det
              var ett resultat av hela hans opinionsbildning om den konflikt
              som var nere i Göteborg. Där hävdade han, också med stöd av näringsministern,
              att det var felaktigt att man begärde kollektivavtal av en enskild
              företagare.
            </seg>
            <seg n="896e9aac">
              Federleys hela tanke med företagsamheten var att starta ett företag
              och få dit Hotell och Restaurang som skulle kräva kollektivavtal.
              Han skulle kunna göra sig till en martyr på Stureplan där det
              var synd om honom och hans företagsverksamhet.
            </seg>
            <seg n="80f71dac">
              Han brydde sig inte ett dugg om företagsdelen eller att se till
              att salladsbaren gick ihop och fungerade som företag. Det visade
              sig efter ett tag att den gick i konkurs. Det fattades kapital
              i boet. Skulderna uppgick till drygt en halv miljon, närmare 700
              000 kronor om jag minns saken rätt. Det fanns också löneskulder
              i företagsamheten som förmodligen lönegarantin ska täcka upp för
              projektet.
            </seg>
            <seg n="dc9c6915">
              Min fråga gällde om näringsministern tycker att det är rätt att
              bedriva företagsamhet i politiskt syfte och dessutom åsamka skattebetalarna
              kostnader för den verksamhet som varit och om det finns skäl att
              fundera på om det ska gå till på det sättet.
            </seg>
            <seg n="066d5ca8">
              Detta har ingenting med ett normalt företagande att göra. Där
              håller jag med näringsministern. Det är klart att företagare som
              har en seriös ingång i företaget kan misslyckas. Affärsidén kan
              spricka. Man kanske hamnar fel på olika sätt, eller marknaden
              har försvunnit.
            </seg>
            <seg n="9817136a">
              Det är klart att en företagare som har misslyckats ska ha en
              chans till, en ytterligare chans och kanske en chans till för
              att komma igen. Det är precis som jag tycker att löntagare ska
              ha om de misslyckas eller att det strular till sig på jobbet på
              olika sätt eller att de förlorar arbetet.
            </seg>
            <seg n="b9d62433">
              Min fråga till näringsministern är: Tycker näringsministern att
              det ska gå till som det gjort i det enskilda fallet? Jag förstår
              att det är pinsamt för näringsministern. Det är en partivän som
              näringsministern hållit om ryggen i många debatter som har haft
              väldigt utmanande åsikter om hur det ska gå till på arbetsmarknaden
              och hur förhållandet mellan arbetsgivare och arbetstagare ska
              vara.
            </seg>
            <seg n="fcb0c0bb">
              Han har vid många tillfällen uttalat sig om att det i princip
              inte bör vara reglerat på något sätt. Han har varit en kraftig
              motståndare till kollektivavtal samtidigt som näringsministern
              säger att hon står bakom den svenska modellen.
            </seg>
            <seg n="615d36da">
              Det är intressant att följa den här frågan vidare. Ska det verkligen
              vara skattebetalarna och lönegarantin som går in och täcker i
              detta läge? Det fanns inte en seriös tanke i företagandet från
              början. Det handlade enbart om en politisk demonstration som i
              sig misslyckades i dubbel bemärkelse.
            </seg>
            <seg n="bdb97c6b">
              Det blev ingen manifestation mot kollektivavtalen. Det var Hotell
              och Restaurang Facket alldeles för smart för. Det andra misslyckandet
              var att företaget gick i konkurs. Vad som hände med de anställda
              kan vi bara spekulera i. Men det handlar om att skattebetalarna
              ska gå in och täcka det.
            </seg>
            <seg n="9743d280">
              Näringsministern är fortfarande svaret skyldig. Det första handlade
              inte ett dugg om själva sakfrågan jag ställde frågorna om.
            </seg>
          </u>
          <note type="speaker" n="35addb2c">
            Anf. 10 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-c3bf37d99ad8ed36-0" n="3b9e120a">
            <seg n="4d6204ff">
              Fru talman! Riksdagsledamoten och förra statsrådet har ställt
              en märklig och anmärkningsvärd interpellation. Vilka åtgärder
              är det egentligen som Sven-Erik Österberg vill att näringsministern
              ska vidta? Och vilka åtgärder hade Sven-Erik Österberg, om han
              var näringsminister, vidtagit för att särbehandla företag med
              enligt honom felaktiga syften och affärsidéer?
            </seg>
            <seg n="f820f77a">
              Jag tänker tillåta mig att raljera lite grann för att tydliggöra
              vilka djupa vatten som en ledande socialdemokratisk näringstalesman
              är ute och simmar i.
            </seg>
            <seg n="2b649fac">
              Om en liknande interpellation hade ställts av en rysk parlamentsledamot
              under Sovjettiden hade ministern från det statsbärande partiet
              säkert svarat positivt och instämmande, kanske så här: En intressant
              interpellation, herr Osterbergovitj, som jag ser mycket positivt
              på. Privat näringsverksamhet är ju rent allmänt en styggelse,
              och idén att staten till exempel kunde initiera någon ny myndighet
              som kan förhandsgranska motiven för dem som av någon outgrundlig
              anledning vill starta ett nytt företag dyker genast upp i mitt
              huvud och är faktiskt lysande. Genom att obligatoriskt kontrollera
              motiven hos dessa individer skulle ju mycket onödig företagsverksamhet
              kunna förhindras redan i sin linda, redan innan den hade hunnit
              pröva sina vingar. Utmärkt tänkt, det är i helt rätt riktning,
              herr Osterbergovitj!
            </seg>
            <seg n="2b1d66bd">
              Skämt åsido, men det är lätt att bli lite mörkrädd inför den
              syn på eget företagande och på människors integritet och tankefrihet
              som Sven-Erik Österberg ger uttryck för. Jag diskuterar rent principiellt,
              eftersom Sven-Erik Österberg uttrycker sig generellt i sin fråga.
            </seg>
            <seg n="de17e9fd">
              Hur kan staten kontrollera om företag som går i konkurs har drivits
              med av staten definierade felaktiga motiv, och hur kan man förhindra
              att företag med felaktiga affärsidéer och syften, enligt staten,
              kan behandlas som andra vad gäller statens generella regelverk
              i olika avseenden?
            </seg>
            <seg n="715971fd">
              I Sverige har vi rätten att satsa på företagande om vi följer
              regelverken och har tillräckligt med eget eller lånat riskkapital.
              Tyvärr ligger det i företagandets natur att både små och stora
              företag kan komma på obestånd och gå i konkurs, vilket självfallet
              alltid är ett misslyckande och mycket trist för alla inblandade.
              Detta gäller för en enskild riksdagsledamot och även när företag
              nära den socialdemokratiska rörelsen eller för den delen, bonderörelsen
              har misslyckats och gått i konkurs och också då skyddats av det
              generella regelverk som finns och som Sven-Erik Österberg nu ifrågasätter.
            </seg>
            <seg n="15655207">
              Centerpartiet sätter människors integritet och oberoende mycket
              högt. Bara själva tanken på att staten borde för- eller eftergranska
              människors motiv och affärsidéer när de tar språnget och satsar
              på eget företagande är absurt och, tycker jag, skrämmande.
            </seg>
            <seg n="636f8a28">
              Sedan tidigare vet vi att Socialdemokraterna anser att om någon
              vill starta ett privat företag inom till exempel vård, skola eller
              omsorg får det företaget inte drivas med vinst.
            </seg>
            <seg n="6fd409ac">
              Österbergs djärva krav på åtgärder kunde kanske i en annan regering
              leda till att ett statligt kontrollinstitut inrättades för kontroll
              av människors företagarmotiv. Ett sådant institut kunde då lätt
              förbjuda startandet av företag inom vård, skola och omsorg om
              ett av de bakomliggande motiven kanske är att företaget ska drivas
              med vinst det gillar man ju inte.
            </seg>
            <seg n="87c9860c">
              En annan åtgärd för att nu spåna lite grann här för att förhindra
              att företag startas med affärsidéer och motiv som staten inte
              godkänner vore kanske att kriminalisera eller bötfälla dem som
              misslyckas med sitt företagande och som tvingas gå i konkurs om
              staten anser att syftet är fel.
            </seg>
            <seg n="166e1e31">
              Jag är mycket glad över att näringsministern inte spinner vidare
              på de Österbergska tankegångarna utan står upp för rätten att
              starta och driva företag i Sverige utan att affärsidéer och syften
              ska för- eller efterkontrolleras av staten.
            </seg>
          </u>
          <note type="speaker" n="825a7785">
            Anf. 11 PATRIK BJÖRCK (s):
          </note>
          <u who="patrik_bjorck_b56219" xml:id="i-76ef5b6eebe9f2e6-0" n="16a81034" next="i-b84ca1990ff8e3e7-0">
            <seg n="79f5ff3e">
              Fru talman! Jag får börja med att tacka både näringsministern
              och Staffan Danielsson. Staffan Danielsson fick det lite otacksamma
              uppdraget att göra det som en minister inte kan säga, det vill
              säga dra på med det lite raljerande artilleriet. Staffan Danielsson
              förstår naturligtvis också vad frågeställningen handlar om och
              vill nu sända ut rökpuffar för att få debatten att handla om fel
              saker.
            </seg>
            <seg n="aa220c34">
              Näringsministern kunde troligen inte annat än svara så här intetsägande
              och gå förbi svaret. Frågan är naturligtvis väldigt svår för Centerpartiet.
            </seg>
            <seg n="dc5bf528">
              Om man slår vakt om näringsfrihet och om man slår vakt om privat
              företagande ska man naturligtvis vara otroligt försiktig med att
              förstöra de förutsättningar som finns för näringsfrihet och privat
              företagande.
            </seg>
            <seg n="17eca0ad">
              Det här med till exempel lönegarantin är viktigt för att den
              seriöse ska kunna starta ett företag och för att den seriöse företagarens
              anställda inte ska komma för hårt i kläm med anledning av en konkurs
              eller av att det går fel, att konjunkturen slår fel eller vad
              som nu händer den seriöse.
            </seg>
            <seg n="32d5c1b3">
              Vad som händer vid en konkurs är troligen att det är andra seriösa
              småföretagare och leverantörer som hårdast drabbas. Därför är
              det naturligtvis oerhört viktigt att man handskas med företagandet
              på ett sådant sätt att man inte slår undan benen för den fria
              näringsverksamheten och för privat företagande.
            </seg>
            <seg n="d71ca912">
              Men det är just det som Fredrick Federley har gjort. I sin iver
              att driva Stureplanscenterns marknadsliberala galenskaper har
              han struntat i näringsfriheten och det fria företagandet och satt
              det på spel. Det är lika konstigt som att missbruka socialförsäkringssystemet.
            </seg>
            <seg n="da09d8be">
              Jag som är en varm förespråkare av att vi har ett starkt socialförsäkringssystem
              blir fullständigt förtvivlad om jag ser någon missbruka det just
              därför att de 99 procent som inte missbrukar systemet drabbas
              av att det är en som missbrukar det.
            </seg>
            <seg n="d7abd175">
              Om vi har en företagare som är oseriös och om vi har en företagare
              som sätter allt det här på spel av väldigt märkliga politiska
              skäl skadar det självklart mest den fria näringsverksamheten,
              det fria företagandet och det privata företagandet. De som får
              betala är naturligtvis de som står där med leverantörsskulder
              i samband med konkursen. Det gäller också alla seriösa företagare
              som kunde ha haft nytta av lönegarantipengarna eller de anställda
              i de här företagen.
            </seg>
            <seg n="a4c97315">
              Om man på den här punkten fortsätter att missbruka system som
              är uppbyggda just för att hjälpa fri näringsverksamhet och privat
              företagande är det just dessa som skadas. Det är här någonstans
              som kritiken blir så viktig och så riktig, och det är här någonstans
              som näringsministern inser att hon inte kan gå ut i en debatt
              eftersom hon så att säga inte klarar av det här utan att på något
              sätt desavouera sin partikamrat Fredrick Federley som begått så
              grova misstag.
            </seg>
            <seg n="c7b76cfb">
              Dessutom behöver man bara läsa Aftonbladet i dag för att se vad
              som händer i restaurangbranschen och hur svår den är. Där har
              vi verkligen ett jätteproblem när det gäller att hävda lag och
              rätt, skatteregler, hälsokontroller och kollektivavtal.
            </seg>
            <seg n="7c67115e">
              Det skulle vara smakfullt om näringsministern kunde ställa sig
              på barrikaderna och stå upp för de seriösa restaurangföretagare
              som slåss i en hård och ojämn kamp mot Centerpartiet och mot organiserad
              brottslighet och som försöker överleva. Det skulle vara spännande
              att se.
            </seg>
            <seg n="db5f03df">
              Läs Aftonbladet, Maud Olofsson, så ser du hur det ser ut i branschen
              när det inte finns lagar och regler, när man inte betalar skatter
              och när man inte har kollektivavtal! Det är ett grundskott mot
              den fria näringsverksamheten och det privata företagandet.
            </seg>
          </u>
          <note n="b026ee20">
            Anf. 12 ANDRE VICE TALMANNEN:
          </note>
          <u who="patrik_bjorck_b56219" xml:id="i-b84ca1990ff8e3e7-0" n="16a81034" prev="i-76ef5b6eebe9f2e6-0">
            <seg n="df07fd38">
              Innan vi går vidare med nästa talare vill jag erinra om att det
              finns vissa begränsningar i yttrandefriheten. Det finns vissa
              principer för vad man inte ska debattera.
            </seg>
            <seg n="478d5d94">
              Kammaren får inte överlägga om enskildas förhållanden, och en
              enskilds handlande får inte bli föremål för direkt kritik eller
              direkta omdömen under kammarens överläggningar. Jag vill påminna
              interpellanten och övriga som deltar i interpellationsdebatten
              om den gällande regeln.
            </seg>
          </u>
          <note type="speaker" n="b18d937b">
            Anf. 13 JAN ANDERSSON (c):
          </note>
          <u who="jan_andersson_233a67" xml:id="i-b1751854d7697802-0" n="6d2f4f35">
            <seg n="0269ad4b">
              Fru talman! Jag skulle vilja göra samma påpekande som det som
              nu gjordes. Därför kommer jag att avhålla mig från att nämna om
              konkurser som socialdemokratiska ledamöter eller framstående partipersoner
              historiskt har gjort. Det är inte värdigt kammaren att på det
              sättet ta upp enskilda fall.
            </seg>
            <seg n="fb7f856a">
              Jag försvarar inte konkurser; det gör jag verkligen inte. Men
              jag försvarar rätten att starta företag. Som före detta statsråd
              måste väl ledamoten Österberg ha funderat på hur det som efterfrågas
              ska genomföras. Hur ska det ske? Jag undrar om det ska vara en
              förhandsgranskning eller om staten i efterhand ska säga: Aj, aj,
              aj, lilla vän, du gick i konkurs, och du har varit för politisk
              i ditt företagande.
            </seg>
            <seg n="b29a7cbf">
              En efterhandsgranskning är fullständigt orimligt. Också en förhandsgranskning
              är fullständigt orimligt. Vilka företag ska betraktas som politiska
              företag?
            </seg>
            <seg n="0793e9f3">
              Både jag och ledamoten Österberg kommer från folkrörelsepartier
              som har drivit företag i mediebranschen. För vårt parti har det
              inte funnits någon annan anledning att driva Centertidningar än
              en politisk. Det är en röst. Vi drev företagen med lite olika
              framgång. Centerpartiet har nu avyttrat Centertidningar med en
              hyfsad peng i betalning. Den socialdemokratiska A-pressen gick
              i konkurs. Betraktar Österberg press och medier som politiska
              företag? Vilka företag ska betraktas som politiska?
            </seg>
            <seg n="85f2b194">
              Hur ska man avgöra vilka företag som ska tillåtas att starta?
              Vilka politruker på Bolagsverket ska bestämma att någon kommer
              att driva ett företag med politisk inriktning? Eller ska det skickas
              på remiss till Sveavägen 68 och det socialdemokratiska partihögkvarteret
              för att få tillåtelse att starta företag i Sven-Erik Österbergs
              Sverige? Jag skulle gärna vilja ha svar på dessa frågor, fru talman.
            </seg>
          </u>
          <note type="speaker" n="23722049">
            Anf. 14 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-5" n="fe77eda6">
            <seg n="97148125">
              Fru talman! Eftersom jag respekterar de regler som finns i riksdagen
              måste jag svara utifrån en generell utgångspunkt. Jag tror att
              ett före detta statsråd som Sven-Erik Österberg förstår det.
            </seg>
            <seg n="af2a0b1c">
              Jag vill markera att detta inte är en problematisk fråga för
              Centerpartiet. Vi ser rent principiellt på den. Vi försvarar rätten
              att starta och driva företag. Vi försvarar rätten för var och
              en att kunna göra det. Det finns en risk att en del människor
              går i konkurs. Det har vi hört exempel på i debatten, exempel
              som också är närstående interpellantens intresse.
            </seg>
            <seg n="242b1cee">
              I första hand handlar det om att se att även om en del kommer
              att misslyckas i sitt företagande ska vi inte döma dem för tid
              och evighet. Det är därför som regeringen ser över konkursreglerna.
              Vi vill göra det möjligt för fler människor att starta företag
              men också att komma igen om man misslyckas.
            </seg>
            <seg n="a41c0436">
              Jämför vi Sveriges syn på konkurser och konkursade företag med
              till exempel USA:s ser vi en tydlig skillnad i syn på detta. Tillåtandet
              är mycket större i USA än vad det är i Sverige. Vi behöver fundera
              över den delen hos oss.
            </seg>
            <seg n="d134441b">
              Till den konkreta frågan: Har man den ingång som Sven-Erik Österberg
              har är det lätt att säga att man ska ha något slags dömande ordning
              i vem som ska starta företag och inte. Men har man den ingången
              ställer det krav på att redovisa hur detta ska gå till. Ska vi
              ha en politisk nämnd eller en myndighet som kollar detta? Ska
              man förhands- eller efterhandsgranska? Vem är det som avgör syftet?
              Vem ska döma i detta sammanhang? När man ställer dessa frågor
              inser nog även socialdemokratiska interpellanter vilket gungfly
              de är ute på.
            </seg>
            <seg n="ba49290f">
              Regeringens inställning är att det är självklart att vi vill
              uppmuntra fler att starta och driva företag. Vi inser också att
              en del kommer att misslyckas i sitt företagande. Vi kommer inte
              att ha någon åsiktsdomstol som avgör, utan det som kommer att
              vara avgörande och det som är viktigt är att vi ger råd och anvisningar
              till dem som startar företag så att de har goda affärsidéer och
              chans att överleva på det. Det gäller oavsett om det handlar om
              enskilda riksdagsledamöter, före detta statsråd eller vilka det
              nu kan handla om.
            </seg>
            <seg n="ce96bce8">
              Min grundinställning är att vi ska ha ett regelverk där vi tillåter
              människor att starta och driva företag. Jag blir därför orolig
              när jag hör om den åsiktsdomstol som Socialdemokraterna säger
              sig vilja införa i Sverige när det gäller företagande.
            </seg>
          </u>
          <note type="speaker" n="2074d6e2">
            Anf. 15 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-346ace2abe42835b-1" n="d33c63c1">
            <seg n="5a1f0a7d">
              Fru talman! Jag konstaterar att jag måste ha råkat trampa på
              en fruktansvärt öm tå genom den fråga jag har ställt. Det stora
              artilleriet kallas in, och man lägger ord i min mun som jag över
              huvud taget aldrig har sagt. Till och med de gamla kontakter som
              Centern tydligen hade med den forna Sovjetstaten plockas fram,
              och man försöker lägga det som något slags belastning i min enkla
              fråga.
            </seg>
            <seg n="79402e7c">
              Jag har inte föreslagit några åtgärder i sig. Jag håller på så
              pass mycket med detta så i själva sakfrågan kan man nog säga att
              det är ganska svårt att göra något. Det som är intressant för
              mig i detta läge är vad näringsministern tycker, och det har vi
              fått ett klart besked om. Näringsministern har ingen avsikt att
              göra något åt detta. Det har framgått ganska klart av diskussionen.
            </seg>
            <seg n="1fd27c31">
              Det som var intressant för mig var förekomsten av just detta
              företagande i en bransch som vi vet, precis som Patrik Björck
              sade, lider av en rad olika problem, allt från oseriös verksamhet
              till skatteproblem och obetalda löner. Det vore klädsamt om näringsministern
              vid ett enda tillfälle någon gång kunde visa lite oro för de anställda
              som far illa i denna bransch. Gör gärna ett besök och fråga före
              detta anställda inom restaurangbranschen hur det är att vara utan
              lön och kollektivavtal och hur det är när försäkringar inte gäller
              när man gör illa sig på jobbet!
            </seg>
            <seg n="0d336b44">
              Det ligger väl också i regeringens ansvar och inte bara att peka
              på när man råkar använda denna bransch för att slå sig in med
              andra syften? Det vore intressant att höra om näringsministern
              tycker att det är bra. Är det bra att man använder företagande
              i en bransch som har helt andra syften? Det är inte politisk verksamhet;
              det är en misstolkning av alltihop.
            </seg>
            <seg n="0193821c">
              Självklart är det en politisk verksamhet att driva tidningar.
              Man har ett syfte med verksamheten, nämligen att skapa opinion.
            </seg>
            <seg n="1c00ec5c">
              Men i detta företagande var det inte meningen att det var den
              verksamheten i sig utan företagandet var helt ointressant i det
              enskilda fallet. Det var inte meningen. Det var att skapa opinion
              genom företaget, och sedan struntade man i själva näringsverksamheten.
            </seg>
            <seg n="f4fd06f5">
              Jag vill inte påstå att vare sig det socialdemokratiska partiet
              eller Centerpartiet någonsin har struntat i sina tidningar. Man
              har gjort så gott man kunnat med tidningarna. Det har varit syftet.
              En del har lyckats bättre än andra, och så är det väl med den
              verksamheten.
            </seg>
            <seg n="0adb9730">
              Men det är en helt annan sak i denna fråga när man ger sig in
              och sprider det på detta sätt. Det borde vara intressant att se
              för den som är ansvarig för näringsverksamheten. Det är faktiskt
              Maud Olofsson som sitter i regeringen och inte jag. Jag ska inte
              leverera svar på frågor, utan det ska regeringen göra om det uppstår
              problem i samhället.
            </seg>
            <seg n="5c229d4b">
              Tycker inte näringsministern att det är ett problem att man startar
              företag, struntar i företagandet och de anställda för att man
              har haft ett helt annat syfte, går vidare när det inte fungerar
              och låter skattebetalarna stå för det hela? Är det inte ett problem
              har vi fått ett tydligt och klart svar från näringsministern i
              dag. Allt annat står över. Det är tydligen acceptabelt att det
              sker i Sverige.
            </seg>
            <seg n="281e649d">
              Jag begär inte att det ska bli en ny lagstiftning. Jag inser
              själv problemet med hur den skulle se ut. Jag är inte ute efter
              det. Jag är ute efter problembilden och att få näringsministern
              att inse att det kan finnas problem som skadar seriöst företagande
              i samhället på ett sätt som i det långa loppet varken gagnar Centern
              eller någon annan politisk företrädare. Framför allt gagnar det
              inte de seriösa företagarna, utan det kletar ned hela verksamheten.
              Det tycker jag är sorgligt.
            </seg>
          </u>
          <note type="speaker" n="53d02469">
            Anf. 16 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-c3bf37d99ad8ed36-1" n="3b9e120a">
            <seg n="7836cac9">
              Fru talman! Det är bra att Sven-Erik Österberg slår full fart
              back och för en mer nyanserad debatt. Mot bakgrund av hans senaste
              inlägg är det lite svårt att veta vad han egentligen kräver av
              ministern, för det var inte så mycket han krävde.
            </seg>
            <seg n="19571e0a">
              Jag noterar hur lidelsefullt Sven-Erik Österberg och Patrik Björck
              följt ett enskilt nystartat företags mödor och besvärligheter
              till och med så mycket att de tillåter sig att i detalj dissekera
              detta i riksdagens talarstol. Det beklagar jag.
            </seg>
            <seg n="e2cb41d4">
              Vad debatten i dag ska handla om är de generella krav på åtgärder
              som Socialdemokraternas ledande talesman i näringslivs- och företagarfrågor
              faktiskt har krävt av landets näringsminister: Gör något så att
              staten kan ställa upp kriterier för när företag drivs med felaktiga
              syften och affärsidéer! Och när det går illa för ett företag ska
              vi pröva om det har brutit mot detta diktat och ska straffas genom
              att inte likabehandlas med alla andra företag som startas i Sverige.
            </seg>
            <seg n="8799ec14">
              Att över huvud taget komma in på sådana tankesätt, Sven-Erik
              Österberg, för tankarna till andra samhällssystem än dagens demokratiska
              i Sverige, där man har rätt att starta företag utan att för- eller
              eftergranskas vad gäller affärsidé eller syfte. Det är den debatten
              som ska föras i riksdagens talarstol. Jag är bestört och förvånad
              över att en ledande socialdemokratisk företrädare, med stöd av
              andra, kräver detta. Jag är glad att vi har en borgerlig alliansregering.
              Jag är glad för klara besked från näringsministern att hon inte
              har några planer åt detta håll. Men jag är bekymrad över vad som
              skulle ha hänt om Sven-Erik Österberg hade varit näringsminister
              och krävt de här åtgärderna av sig själv även om han inte i och
              för sig har några förslag när han pressas på detta.
            </seg>
          </u>
          <note type="speaker" n="e52db7cf">
            Anf. 17 PATRIK BJÖRCK (s):
          </note>
          <u who="patrik_bjorck_b56219" xml:id="i-c2e69d831a4c6751-0" n="16a81034">
            <seg n="8fb67907">
              Fru talman! Bekymret är att det finns en bister verklighet där
              ute, en bister verklighet som man till exempel kan läsa om i Aftonbladet
              i dag. Där står om hur det går till i en bransch där alldeles
              för många oseriösa spelare finns med.
            </seg>
            <seg n="fd632cd3">
              Då är det väl rimligt att fråga näringsministern om hon tycker
              att det är ett problem att det finns en mängd oseriösa spelare
              i den här branschen som slår sönder riktiga, hederliga, ärliga
              företagare, de som så att säga kan stå upp för privat företagande
              och näringsfrihet.
            </seg>
            <seg n="16c513f4">
              Är det ett problem om regelverk om konkurser missbrukas? Ja,
              det är det klart att det är. Vi måste ha ett regelverk kring konkurser
              som tillåter seriösa företagare att misslyckas. Om det då dyker
              upp och blir accepterat att man får skoja om det här, missbruka
              det här och göra vad man vill med det här sticker man en kniv
              rakt in i det regelverk som är till för att skydda det privata
              företagandet och som är till för att se till att man under ordnade
              former kan göra sina satsningar. Om inte näringsministern inser
              att det är ett bekymmer räcker det kanske inte att läsa Aftonbladet
              i dag, men då vet jag inte riktigt vad man ska göra för att lyfta
              näringsministerns blick upp från talarstolen och ut i verkligheten.
            </seg>
            <seg n="16ae3a78">
              Det är klart att bekymret finns på många punkter, men för varje
              oseriös spelare på denna marknad slås benen undan för en seriös
              spelare. Varje oseriös företagare i den här branschen står i vägen
              för en seriös. Varje företagare som behandlar sina anställda illa
              och inte tecknar kollektivavtal, till exempel, slår undan benen
              för en företagare som kunde behandla sina anställda väl och teckna
              kollektivavtal. Om inte näringsministern inser att det är ett
              bekymmer är det verkligt illa. Näringsministern skulle åtminstone
              kunna säga om hon tycker att det är bra eller inte att man har
              kollektivavtal, följer lagar och regler och betalar skatter om
              man har företag.
            </seg>
          </u>
          <note type="speaker" n="eb926de4">
            Anf. 18 JAN ANDERSSON (c):
          </note>
          <u who="jan_andersson_233a67" xml:id="i-b1751854d7697802-1" n="6d2f4f35">
            <seg n="a6020689">
              Fru talman! Det framstår som fullständigt klart att interpellanten
              totalt saknar svar om vilka åtgärder som ska vidtas. Det är till
              och med så, fru talman, att Sven-Erik Österberg säger att han
              inte har några förslag på vad som ska göras. Han överlåter detta
              åt regeringen. Jag måste säga att Sven-Erik Österberg fullt ut
              har axlat oppositionsrollen.
            </seg>
            <seg n="b6f510d9">
              Det måste ändå finnas ett embryo av tanke, innan man ställer
              en sådan här interpellation, om vad man själv skulle vilja göra
              för att nå det syfte som förespeglas i motionen.
            </seg>
            <seg n="8f87e83d">
              Jag går åter till mina frågor: Vem ska granska? Vilka företag
              ska tillåtas? Vilka ska uteslutas?
            </seg>
            <seg n="9e17058c">
              Tydligen är inte opinionsbildande press tillräckligt politiskt
              för att eventuellt uteslutas från möjligheterna att starta företag.
            </seg>
            <seg n="05deecd6">
              Ännu mer obehagligt blir det ju när man funderar på hur staten
              ska kunna granska vad människors syfte, inne i huvudet, är med
              att starta ett företag. När man drar ut det här i dess förlängning
              tycker jag att tankegångarna förskräcker.
            </seg>
            <seg n="cadd07c2">
              Jag hoppas, fru talman, att Sven-Erik Österberg tar chansen att
              svara på hur granskningen ska utföras före eller efter och av
              vem den ska utföras.
            </seg>
          </u>
          <note type="speaker" n="0b1d5122">
            Anf. 19 MONICA GREEN (s):
          </note>
          <u who="monica_green_0b84cd" xml:id="i-939eae010e777653-0" n="06055c0a">
            <seg n="817ba269">
              Fru talman! Jag begärde ordet för att jag tycker att det här
              är intressant. Jag skulle också vilja ställa en del frågor. Jag
              blir förvånad över att det finns vissa som tror att man ställer
              en interpellation för att man kräver vissa saker. Det gör man
              på andra sätt. En interpellation ställer man för att få ställa
              frågor och för att man undrar vad ministern avser att göra i en
              fråga. Det är inte i interpellationer som man lägger fram egna
              förslag, och det kanske en del riksdagsledamöter kan få reda på
              fortsättningsvis.
            </seg>
            <seg n="cdba3664">
              Vi har yttrandefrihet i Sverige. Alla får säga vad de tycker,
              och alla ska få starta företag. Men det behövs tydligen bättre
              utbildning i att starta företag.
            </seg>
            <seg n="df97e467">
              Jag tänkte prata mest generellt, eftersom en del blir så upphetsade
              om man pratar om enskilda frågor. Vi kanske inte ska göra det
              heller.
            </seg>
            <seg n="c02f5734">
              Men rent generellt: Om en person som är helt okunnig i att driva
              företag, som inte vet att man ska ha kollektivavtal och försäkringar
              och inte vet att man ska skydda sina anställda startar ett företag,
              vad väcker det för tankar hos en näringsminister? Det kan vara
              en person som också säger till medierna: Ja, vi kunde ingenting
              om det här. Vi visste ingenting om hur det var att starta ett
              företag.
            </seg>
            <seg n="87a6042e">
              Jag menar det här rent generellt det kunde vara vem som helst.
              Om det hade varit fråga om en sådan person, vad hade Maud Olofsson
              tyckt om den personen i så fall? Skulle det ha varit bättre om
              den personen hade skaffat sig kunskap i förväg, skaffat sig en
              grund att stå på och vetat att man inte ska dumpa marknaden för
              de seriösa företagen, vetat att man ska följa jämställdhetsplaner
              Maud Olofsson ska visserligen ta bort dem nu för de små företagen
              och de lagar och avtal som gäller och vetat att man ska ha en
              ekonomi att stå på så att de anställda faktiskt får lön även när
              man inte har kunder?
            </seg>
            <seg n="616e933c">
              Jag skulle vilja veta hur Maud Olofsson tänker när det gäller
              sådana företagare som startar på ett så oseriöst sätt. Jag menar
              det här rent generellt. Jag menar inte att det gäller en enskild
              person.
            </seg>
            <seg n="c38fc0da">
              Maud Olofsson har sagt att det ska bli lättare att starta företag,
              men hittills har det ju inte blivit det. Det skulle bli regelförenklingar,
              men det näringsministern har tagit bort hittills är just jämställdhetsplanerna.
              Men det finns inga andra stöd som näringsministern hittills har
              visat.
            </seg>
            <seg n="be441716">
              Om det kommer oseriösa företagare framöver borde man kanske fundera
              på hur man ska se till så att de seriösa får ett bättre stöd och
              att företagare kan bli seriösa på ett enklare sätt. Kanske man
              ska starta sådana utbildningar: Vi ska teckna kollektivavtal,
              vi ska göra saker och ting tillsammans med de anställda och vi
              ska se till att de anställda får trygghet. Jag vill gärna ha ett
              svar av Maud Olofsson rent generellt, alltså.
            </seg>
          </u>
          <note type="speaker" n="633d835d">
            Anf. 20 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-6" n="fe77eda6">
            <seg n="e719ff79">
              Fru talman! Låt mig börja med att diskutera restaurangbranschen.
              Jag vet att det är en väldigt tuff bransch, och jag vet att det
              är väldigt tufft att få lönsamhet i den här branschen. Men det
              finns väl ändå en anledning för er socialdemokrater att fundera
              över vad det är för samhälle som ni har skapat. Det är ju inte
              så att den kriminalitet som ni pekar på i den här debatten har
              uppstått efter en borgerlig regerings tillträde, utan det här
              har ju funnits, vuxit och eskalerat, inte minst i den här branschen.
            </seg>
            <seg n="6299dfaf">
              Jag tror att det är väldigt viktigt att vi med polisiära åtgärder
              ger oss på den ökade kriminalitet som finns i det här sammanhanget.
              Det är en rent polisiär verksamhet.
            </seg>
            <seg n="7443c497">
              En annan del handlar om att göra det möjligt för de här företagen
              att få lönsamhet när man driver verksamheten vitt. Där handlar
              det om sänkta arbetsgivaravgifter, sänkt moms, förenklade regelverk
              och sänkta skatter. Det är det som det är frågan om. Det är så
              man skapar vettig lönsamhet i detta.
            </seg>
            <seg n="07b3514d">
              Men det har ju ni varit emot. Ni har inte velat göra någonting
              åt detta. Ni har snarare förhindrat möjligheterna till att den
              här branschen ska agera vitt.
            </seg>
            <seg n="5a2495ff">
              När det gäller tanken om förberedelser för företagande är det
              naturligtvis så att vi från samhällets sida ställer upp med både
              rådgivning och utbildning för dem som tänker sig att vara företagare.
              Det gäller allt från kommunala företagarcentrum och nyföretagarcentrum
              till Almis verksamhet. Det är rätt många som finns med i det här
              sammanhanget. Vi försöker ge så bra rådgivning och så bra stöd
              som möjligt i start av företag. Det är klart att det i den utbildningen
              ingår att följa lagar och regler.
            </seg>
            <seg n="d6898cdd">
              Men jag har noterat att rätt högt uppsatta personer i det här
              samhället, kanske till och med personer närstående Socialdemokraterna,
              också har haft lite svårt att följa regelverket. Och jag kan ha
              förståelse för det, för det är ganska komplicerade regelverk som
              finns kring företagande. Det är därför vår ambition att minska
              regelbördan med 25 procent är så viktig, därför att jag tror att
              det är väldigt många småföretagare som tycker att det är svårt
              att följa allt detta.
            </seg>
            <seg n="c731b898">
              Sedan vill jag också säga att om jag får en interpellation av
              den här karaktären måste jag ju ta den principiellt. Det måste
              väl handla om det. Om man ställer frågan måste man väl också ha
              haft en tanke om vad alternativet är. Så föreställer jag mig att
              en interpellant funderar när han eller hon skriver en interpellation.
              Därför är det viktigt att få veta hur Socialdemokraterna tänker
              sig detta.
            </seg>
            <seg n="f522427a">
              Om vi ska ha åsiktsregistrering när det gäller företagsstart
              är vi inne på ett sluttande plan. Om någon ska sitta och granska
              vad motivet till att man vill starta ett företag är kan man fundera
              över vem som ska göra den granskningen och var den ska ske. Och
              vem ska fälla avgörandet? Jag tycker att Jan Anderssons frågor
              är helt berättigade. Jag har svårt att föreställa mig att vi i
              Sverige, med det samhällssystem vi har, ska ha en ordning där
              åsiktspoliser sitter och granskar vem som startar företag och
              utifrån vilka motiv.
            </seg>
            <seg n="0a231b2a">
              Det är möjligt att ni inte kan ge besked i dag, men det skulle
              ändå vara intressant att höra hur ni funderar, för någonstans
              måste ni väl ha funderat över frågeställningen eftersom interpellationen
              ställs?
            </seg>
            <seg n="3697cbb5">
              Jag tycker att vi ska uppmuntra fler att starta och driva företag
              och hjälpa dem att få en så bra start som möjligt. Vi ska se till
              att restaurangbranschen har bra villkor framöver genom de åtgärder
              som vi vidtar. Vi ska också se till och följa upp så att dessa
              företag kan drivas på ett bra sätt. Däremot tar jag bestämt avstånd
              från att vi skulle inrätta något slags åsiktspolis för företagande
              i Sverige. Det är en helt absurd tanke.
            </seg>
          </u>
          <note type="speaker" n="83520f1b">
            Anf. 21 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-346ace2abe42835b-2" n="d33c63c1">
            <seg n="343adf55">
              Fru talman! Jag vet inte om det nu är något slags ny interpellationsordning
              som kommer från Centerpartiets ledamöter. Tydligen är det någon
              ny ordning där den som interpellerar också ska leverera svaret
              på den fråga han eller hon ställt. Jag vet att den borgerliga
              regeringen på en rad olika områden lider brist på idéer men kanske
              inte så till den milda grad att jag i en interpellationsdebatt
              ska stå här och tala om hur de ska styra landet. Både Jan Andersson
              och Staffan har pekat på det.
            </seg>
            <seg n="c75525ad">
              Jag krävde inte någonting. Jag frågade om ministern hade för
              avsikt att göra någonting och i så fall vad. Det har jag fått
              besked om. Ministern har för avsikt att inte göra ett skvatt.
              Dessutom har man drabbats av något slags skräck när det gäller
              åsiktsregistrering och allt möjligt, något som jag över huvud
              taget inte nämnt i denna diskussion eller ens skrivit om. Det
              kanske säger mer om den som försvarar sig i det här läget, vilka
              tankar man egentligen har, än om den som ställt frågan. Jag blir
              ganska skrämd när jag hör den här debatten.
            </seg>
            <seg n="2e6ddd3f">
              Det som är intressant, och som jag tycker att näringsministern
              måste kunna ge besked om, är om det är rimligt att man ska kunna
              använda konkursregler på ett felaktigt sätt så att skattebetalarna
              ska stå för kostnaderna. Den frågan är generell. Är det något
              man bör fundera på i så fall? Ska det vara så, eller ska man tillåta
              vilken typ av verksamhet som helst, oseriös verksamhet där någon
              gör en konkurs och skattebetalarnas pengar används? Det är ingen
              lättlöst fråga, men det måste väl trots allt oroa näringsministern
              att det går till på det sätt som har skett.
            </seg>
            <seg n="726075aa">
              När det gäller hela den här verksamheten, polisiär eller vad
              det nu är, vet vi att kollektivavtalet i grunden är ett led där
              också facket kan medverka och se till att det förekommer en seriös
              verksamhet. Det är inte hela lösningen, men så är det. När det
              inte finns kollektivavtal är risken mycket större för en oseriös
              verksamhet. Där har ju Centern inte varit riktigt entydig utan
              på många olika sätt tyckt att man inte kan kräva kollektivavtal
              och annat sådant. Då har man också tagit ställning i frågan.
            </seg>
            <seg n="00ca005f">
              Framför allt är emellertid frågan: Är det rimligt att ställa
              krav på att också den som går i konkurs ska följa de regelverk
              som finns?
            </seg>
          </u>
          <note type="speaker" n="6f83afd0">
            Anf. 22 MONICA GREEN (s):
          </note>
          <u who="monica_green_0b84cd" xml:id="i-939eae010e777653-1" n="06055c0a">
            <seg n="b2813002">
              Fru talman! Jag fick inte så värst mycket till svar, och det
              är ju det man ska få av en minister när man ställer interpellationer.
              Det är dock intressant att diskutera.
            </seg>
            <seg n="871232f4">
              Vi ska ge oss på kriminaliteten inom restaurangbranschen, säger
              näringsministern. Därför undrar jag: Varför var Centern motståndare
              till både personalliggare och kassaregister när Socialdemokraterna
              införde dem för att minska den svarta ekonomin inom restaurangbranschen?
            </seg>
            <seg n="4b750b26">
              Näringen tycker att det är bra eftersom näringen vet att det
              hindrar en del oseriösa företagare. Centern ville inte ha dessa
              åtgärder, men de genomfördes i alla fall, mot Centerns vilja.
            </seg>
            <seg n="9852c872">
              Det finns andra saker som man också skulle kunna göra. Naturligtvis
              ska även småföretagen följa jämställdhetslagen. Jag tycker att
              näringsministern gör fel. Vi borde följa miljöfrågorna mycket
              bättre både inom restaurangbranschen och inom andra branscher,
              men vi borde också se till de människor som generellt missat utbildningen,
              den utbildning som Maud Olofsson säger att man erbjuder till dem
              som ska starta företag. Det kan handla om en person som vill starta
              ett företag i exempelvis Helsingfors och i medierna säger att
              han eller hon inte kunde någonting om hur man skulle ta hand om
              de anställda. Om en sådan person råkar ha missat utbildningen
              är frågan: Vad gör man då? Har Maud Olofsson något recept på hur
              dessa näringsidkare rent generellt ska tas om hand?
            </seg>
          </u>
          <note type="speaker" n="bc8b8a3c">
            Anf. 23 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-7" n="fe77eda6">
            <seg n="9ec557cc">
              Fru talman! Låt mig börja med att fråga: Vem ska döma vem som
              är okunnig och vem som är kunnig? Vem är satt att rätt bedöma
              det? Vi har en del ganska högt uppsatta personer i det här samhället
              som har gjort misstag i sitt företagande. Jag tror att man ska
              vara försiktig med att döma vem som är kunnig och vem som är okunnig
              och vem det är som ska döma.
            </seg>
            <seg n="e30ed7ae">
              Den andra delen handlar om personalliggare. Det har vi nu genomfört,
              och precis som det sägs har branschorganisationen varit nöjd med
              det. Jag har en tilltro till branschorganisationen, det vill jag
              säga. Branschorganisationen har varit oerhört duktig på att jobba
              för att få seriositet inom restaurangbranschen. Vi kan möta det
              med att sänka momssatsen samt förenkla regelverk, arbetsgivaravgifter
              och annat. Det är alltså den politiska delen.
            </seg>
            <seg n="a6d55dac">
              Slutligen något om åsiktsregistrering och åsiktspolis. Jag kan
              inte tolka interpellationen på annat sätt än att Socialdemokraterna,
              som ställt frågan, måste ha tänkt i ett nästa steg. De måste ha
              tänkt att eftersom de inte tycker att Fredrick Federley ska få
              starta företag för att han har politiska åsikter när har startar
              sitt företag måste detta omfatta fler än honom. Då måste man fullfölja
              tankegången hela vägen.
            </seg>
            <seg n="aff7e6cd">
              Jag tror inte på åsiktspolis. Jag tror inte att vi kan ha politiska
              system där vi ska sitta och granska människor genom att säga:
              Du duger som företagare, men du duger inte. I stället ska vi ha
              generella regler som innebär att vi uppmuntrar fler att starta
              och driva företag. En del kommer att vara mer kunniga än andra.
              Så kommer det att bli. Det farliga i Socialdemokraternas resonemang
              är att de på förhand ska sitta och granska utifrån politiska syften.
              Det för oss mot ett politiskt system som vi över huvud taget inte
              är intresserade av i det här landet.
            </seg>
            <seg n="e0173376">
              Eftersom man inte vill ge några besked i dag leder den här diskussion
              möjligen till att man i samband med samrådet om dessa frågor i
              sitt eget parti kommer att kunna ge besked när man ska införa
              åsiktsregistrering och åsiktspoliser vad gäller företagandet.
              Vi ser fram emot den redovisningen.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="96638a1e">
            9 § Svar på interpellation 2007/08:398 om turism
          </note>
          <note type="speaker" n="5955b250">
            Anf. 24 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-8" n="fe77eda6">
            <seg n="6e8afdb9">
              Fru talman! Berit Högman har ställt en rad frågor om regeringens
              arbete för att främja turistnäringen. Hon har först frågat mig
              vilka områden inom turistnäringen jag ser som mest angelägna för
              åtgärder och vilka åtgärderna är. Vidare har hon frågat mig om
              jag är beredd att ta initiativ till ett gemensamt branschprogram
              för besöksnäringen. Hon har även frågat mig om jag har för avsikt
              att åtgärda det faktum att en företagare inom naturturism i ett
              och samma utbudspaket kan ha tre olika momssatser. Slutligen har
              Berit Högman frågat mig vilka initiativ jag har tagit för att
              infria vallöftet om att äganderätt ska gå före allemansrätt och
              hur dessa kommer att påverka företagen inom naturturismen.
            </seg>
            <seg n="826aa9b5">
              Låt mig först få säga att jag tidigare besvarat liknande interpellationer
              och lämnat svar på skriftliga frågor från Berit Högman.
            </seg>
            <seg n="9f260f25">
              Vi kan se en utveckling i Sverige såväl som i övriga världen
              där resenärer kräver mer skräddarsydda och unika upplevelser.
              Sverige har goda möjligheter att erbjuda sina besökare den sortens
              upplevelser. Utgångspunkten för regeringen är en hållbar turism.
              Vi kan därigenom värna miljön samtidigt som vi erbjuder människor
              unika upplevelser i våra svenska kultur- och naturmiljöer.
            </seg>
            <seg n="e96bf0c3">
              Genom bolaget Visit Sweden AB, som ägs av staten och turistnäringen
              gemensamt, förmedlar vi en bild av Sverige som ett attraktivt
              besöksmål med unika natur- och kulturupplevelser.
            </seg>
            <seg n="bbd809be">
              Om vi lyckas skapa attraktiva resmål så gynnar det alla företagare
              inom turistnäringen, stora som små. Inom ramen för Visit Sweden
              har vi på mycket kort tid lyckats skapa ett strategiskt och resultatinriktat
              samarbete. Näringslivets engagemang är ett kvitto på att vi jobbar
              i rätt riktning och bidrar till den positiva utveckling som vi
              ser inom turistnäringen i dag.
            </seg>
            <seg n="e48eb959">
              Förutom de ökade och riktade marknadsföringsinsatserna inom ramen
              för Visit Sweden har Nutek regeringens uppdrag att utveckla näringspolitiska
              insatser för främjande av företagande och entreprenörskap inom
              turistnäringen.
            </seg>
            <seg n="8701d051">
              Näringsdepartementet kommer tillsammans med turistnäringen att
              starta ett samarbete kring strategiska framtidsfrågor med hållbar
              turism som utgångspunkt.
            </seg>
            <seg n="837a7229">
              Jag har tidigare klargjort att nyttjande av privat skog, mark
              eller vattendrag för kommersiella syften bör bygga på ett gott
              samarbete med markägare. Turistföretagen och markägarna bör därför
              sträva efter att komma överens om hur naturturism ska bedrivas
              under ömsesidigt hänsynstagande.
            </seg>
            <seg n="e051cd35">
              Det är intressant att Berit Högman frågar mig om att åtgärda
              turistföretagares problem med olika momssatser. Inom EU pågår
              nu ett försök med lägre momssatser för tjänstesektorn. Den socialdemokratiska
              regeringen vägrade att låta Sverige vara med i detta försök. Regeringen
              arbetar nu för att EU ska permanenta momsförsöket så att det blir
              möjligt för Sverige att delta.
            </seg>
            <seg n="a8cbe1df">
              Jag vill avslutningsvis påminna Berit Högman om att det pågående
              regelförenklingsarbetet kommer att gynna företag inom besöksnäringen.
              Vi undersöker till exempel nu hur gårdsförsäljning av egenproducerade
              drycker kan underlättas och den administrativa börden bli enklare
              och mindre kostsam.
            </seg>
          </u>
          <note type="speaker" n="48812281">
            Anf. 25 BERIT HÖGMAN (s):
          </note>
          <u who="berit_hogman_cb2bb0" xml:id="i-55e2b926e1aa603b-0" n="58141711">
            <seg n="c1027207">
              Fru talman! Jag tackar statsrådet för svaret, men får en bestämd
              känsla av att hon inte alls uppskattar oppositionens och mitt
              engagemang för besöksnäringens utveckling utan verkar tycka att
              det mest är jobbigt med mina frågor.
            </seg>
            <seg n="5d04904e">
              Men så länge svaren uteblir kommer jag att fortsätta att ställa
              frågor utifrån en övertygelse om och ett engagemang för vikten
              av att utveckla besöksnäringen. Jag vet också att turistföretagarna,
              som verkar runt om i landet, fortfarande väntar på att regeringen
              Reinfeldt ska uppfylla sina vallöften.
            </seg>
            <seg n="1528fd5a">
              Än har småföretagen inte sett någon arbetsgivaravgiftssänkning
              tvärtom. Från den 1 januari i år har de riktigt små företagen
              fått en arbetsgivaravgiftshöjning på 37 000 kronor. Före valet
              gjorde företrädare för alla borgerliga partier en Norrlandsturné.
              Då var det sänkta sociala avgifter i Norrlands inland för turistföretagare
              som basunerades ut. Hittills har det inte blivit några sänkta
              avgifter alls vare sig för turistföretagare i Norrland eller någon
              annanstans. Det har blivit förslag som har tagits än hit, än dit.
              I praktiken märker inte turistföretagaren ett dugg av detta.
            </seg>
            <seg n="a086c06b">
              Än ser inte turistföretagaren någon regelförenkling, utan samma
              ökning av regelkrånglet som alla andra små företag, nämligen i
              snitt 30 procents ökning per år.
            </seg>
            <seg n="f19158f3">
              Än har vi inte sett någon större satsning på marknadsföring.
              100 miljoner basunerades ut från kd före valet. Det har blivit
              någon krona, men inte alls i den storleksordning som vi har förslag
              om i vår budget.
            </seg>
            <seg n="b6db3013">
              Än ser vi inga tydliga uppdrag till statens olika aktörer att
              beakta besöksnäringen i sin utveckling. Jag tycker inte att statsrådet
              ens gör ett försök att vara tydlig i målbeskrivningen av turismutvecklingen
              i vårt land.
            </seg>
            <seg n="424f2f23">
              I den proposition som antogs av riksdagen under vår regeringstid
              finns det två perspektiv på besöksnäringen. Det ena är det Sverigefrämjande,
              det andra är det näringsfrämjande. Det tar också statsrådet upp
              i svaret.
            </seg>
            <seg n="68073a8c">
              När det gäller det Sverigefrämjande är det, precis som statsrådet
              beskriver, Visit Sweden som har ansvaret, med en budget på nära
              100 miljoner. Nutek har ett anslag på drygt en tiondel av det
              och tre anställda. Om besöksnäringen ska utvecklas som näring
              är det naturligtvis önskvärt att det näringsfrämjande får mer
              kraft och energi. Om man ser på det här som att besöksnäringen
              har två ben är det en tämligen låghalt verksamhet.
            </seg>
            <seg n="eda85d3a">
              För nästan precis ett år sedan lämnade Nutek över en rapport
              med en rad väldigt konkreta förslag till regeringen om vad man
              ville göra utifrån Statskontorets utvärdering av framtidsprogrammet.
              Man lade fram ett antal konkreta förslag om vad man ville göra
              för att utveckla den näringsfrämjande delen av besöksnäringen.
              Vi kan konstatera att absolut ingenting har hänt. Med den utgångspunkten
              är det inte konstigt om jag måste upprepa mina frågor, för faktum
              är att ingenting har hänt. Vilka av Nuteks konkreta förslag är
              statsrådet beredd att gå vidare med?
            </seg>
          </u>
          <note type="speaker" n="a990686f">
            Anf. 26 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-9" n="fe77eda6">
            <seg n="4fdfeb45">
              Fru talman! Låt mig först säga att jag tycker att det är väldigt
              bra att Berit Högman är engagerad i turistfrågor. Jag har absolut
              största respekt för det engagemanget. Det är väldigt viktigt att
              många av oss är engagerade också i den näringen, för den är viktig.
            </seg>
            <seg n="e076ea8b">
              Sverige har avancerat från 17:e plats till 8:e när det gäller
              konkurrenskraft inom rese- och turistbranschen. När det gäller
              miljöfrågor och hållbar utveckling hamnar Sverige på första plats.
              Det är ingen dålig utveckling på området. Trots det tror jag att
              vi kan göra ännu mer för att öka attraktionskraften. Våra unika
              förutsättningar med gleshet, fin natur och ren miljö är en väldigt
              bra grund för turistföretagandet i Sverige. Det blir mer och mer
              attraktivt.
            </seg>
            <seg n="798c4b3b">
              Visit Sweden har varit otroligt duktiga på att både paketera
              olika produkter från svensk sida och marknadsföra dem systematiskt
              på en utländsk marknad. Det ska de ha all heder av. Där kan vi
              behöva göra ytterligare insatser.
            </seg>
            <seg n="7d537555">
              Detta handlar till stor del om att utveckla företagen, och precis
              som Berit Högman säger finns det en del nationella insatser. Men
              vi har en hel del regionala insatser som är starka också. Jag
              tänker på strukturfondsprogrammet, där stora delar av strukturfondsresurserna
              har gått till just turistföretagandet. Att bara stirra sig blind
              på det som går till Visit Sweden och Nutek är att inte ta med
              alla fakta när man gör utvärderingen av detta.
            </seg>
            <seg n="fd5086b7">
              En viktig del för en fungerande turistnäring i Sverige är naturligtvis
              infrastrukturen. De eftersatta underhållskostnaderna när det gäller
              både väg och järnväg har försvårat för många turistföretagare
              att kunna verka, inte minst ute på landsbygden och glesbygden.
              Nu tillför regeringen 1,2 miljarder i den senaste budgeten. Det
              är en gigantisk satsning som tillförs utöver planen i en enskild
              budgetomgång. Syftet med det är att förbättra framkomligheten
              och se till att människor kan ta sig med tåg eller bil till de
              olika turistattraktionerna, vilket är A och O.
            </seg>
            <seg n="5388b15e">
              På samma sätt handlar det om att få bredbandsutbyggnad i hela
              Sverige. Många av dessa turistföretagare marknadsför sig den vägen.
              Tyvärr har bredbandsutbyggnaden under Socialdemokraternas tid
              handlat om att i första hand satsa på storstäder och tätorter,
              medan den rena landsbygden och glesbygden har fått stå vid sidan
              om. Man har litat bara till marknadskrafternas utbyggnad av detta.
              Nu gör vi en satsning. År 2013 ska alla ha tillgång till bredband
              i Sverige. Det är en viktig åtgärd för att de små turistföretagen
              ska ha goda möjligheter.
            </seg>
            <seg n="602b152f">
              Turistutvecklingen sker nu också på landsbygden och i glesbygden.
              I mitt eget hemlän har ökningen varit 17 procent i inlandet, vilket
              är otroligt glädjande. Det är klart att den generella politik
              och jobbskaparpolitik som regeringen genomför har sin betydelse
              för företagandet inom turistsektorn. Det gäller också de generella
              åtgärder som vi vidtar på företagsområdet.
            </seg>
            <seg n="d185038f">
              Det som är bra är att regeringens politik ger resultat. Vi får
              fler jobb. Vi får fler företag. Vi minskar utanförskapet med 164
              000 på ett och ett halvt år. Det är precis det som har varit syftet
              med vår politik. Jag tror att turistföretagandet kommer att spela
              en viktig roll också framöver. Det som är bra med turistföretagandet
              är att både landsbygd och storstad kan bidra till att vi får en
              bra karta och en bra sammansättning av olika produkter som kan
              locka en utländsk marknad.
            </seg>
          </u>
          <note type="speaker" n="448b6eb8">
            Anf. 27 BERIT HÖGMAN (s):
          </note>
          <u who="berit_hogman_cb2bb0" xml:id="i-55e2b926e1aa603b-1" n="58141711">
            <seg n="e1c2c11e">
              Fru talman! Statsrådet nämner regionala skillnader. Javisst,
              det finns regionala skillnader, både när det gäller tillgången
              till bredband och när det gäller regioners insatser i besöksnäringen.
              Men det är inget försvar för staten att inte ta sitt ansvar, eftersom
              riksdagen de facto har fattat beslut i enlighet med den proposition
              jag tidigare nämnde om att staten har ansvar för det Sverigefrämjande
              och för det näringsfrämjande.
            </seg>
            <seg n="49853826">
              Sedan är det naturligtvis bra att vi har regionala kraftfulla
              organisationer på sina håll. Mitt eget län, Värmland, som är ett
              av de rödaste i Sverige, var nästan först med bredband. Till och
              med min barndomsby med 21 invånare har bredband i dag. Det kan
              vi rakt inte tacka någon borgerlig regering för.
            </seg>
            <seg n="73362dd9">
              Vad som fortfarande återstår är att de förväntningar som ni målade
              upp redan före valet också infrias. Förväntningarna finns kvar
              hos svensk turism och inte minst hos idrottsrörelsen. Ni har alldeles
              nyss avslagit ansökningar om pengar till internationella arrangemang.
              Kan vi förvänta oss en satsning på cykelturismen utifrån de förslag
              som Nutek tillsammans med Banverket och Vägverket har lagt fram
              om ordentliga cykelleder som skulle kunna jämföras med dem som
              finns i Europa? Det om något skulle kanske vara ett led i turism
              för en hållbar utveckling.
            </seg>
            <seg n="cd7f780f">
              Att det är bra att Visit Sweden jobbar på är vi helt överens
              om. Men det är inte heller någonting som den här regeringen kan
              ta åt sig äran för, utan det är snarare Visit Sweden själv som
              gör ett väldigt bra jobb. Men man har inte fått några nämnvärda
              resursökningar. Det skulle Visit Sweden ha fått om vårt budgetförslag
              hade gått igenom.
            </seg>
            <seg n="3c69ef2b">
              Vad menas konkret med det som i svaret beskrivs på följande sätt:
            </seg>
            <seg n="8701d051">
              Näringsdepartementet kommer tillsammans med turistnäringen att
              starta ett samarbete kring strategiska framtidsfrågor med hållbar
              turism som utgångspunkt.
            </seg>
            <seg n="3870f095">
              Vilka är dessa samarbeten? I vilken organisationsform sker detta
              samarbete? Är det via Visit Sweden, eller är det på någon annan
              kant? Och hur kommer den nya myndighetsstrukturen att påverka
              besöksnäringen? När kan vi vänta oss dessa förslag? Såvitt jag
              förstår kommer inte någon proposition vid den tidpunkt som det
              är sagt att den ska komma. Nu på torsdag skulle det ha kommit
              förslag om regelförenklingar, men de kommer inte då. Det ska komma
              ett förslag om myndighetsstruktur den här månaden egentligen.
              Men såvitt jag förstår kommer det inte då. Det är klart att om
              vi som riksdagsledamöter har svårt att hålla reda på hur långt
              fram regeringen skjuter på sina förslag blir det än svårare för
              företagarna som har att leva efter dem.
            </seg>
            <seg n="f3c3f3db">
              Vad menas konkret med det som står i svaret om samarbete med
              turistnäringen kring strategiska framtidsfrågor, och vilka är
              dessa framtidsfrågor?
            </seg>
          </u>
          <note type="speaker" n="4f72f5db">
            Anf. 28 EVA-LENA JANSSON (s):
          </note>
          <u who="eva-lena_jansson_29fd87" xml:id="i-408db815430b190d-0" n="13ed9c46">
            <seg n="334cab09">
              Fru talman! Jag går in i debatten därför att jag inte har förstått
              näringsministerns svar på Berit Högmans fråga om naturturismen
              i ett och samma utbudspaket kan ha tre olika momssatser. Näringsministern
              svarar att det inom EU pågår ett försök med lägre momssatser.
              Sedan hänvisar hon till att regeringen nu ska försöka arbeta för
              att EU ska permanenta momsförsöket. Då blir min fråga: Blandar
              regeringens företrädare, i detta fall näringsminister Maud Olofsson,
              ihop de momssatser som de själva håller på att påverka, det vill
              säga att bensinföretag skulle ha en momssats om man säljer bensin
              men att man däremot skulle ha en annan momssats om man säljer
              korv, med den momssats som Berit Högman ställer frågor om?
            </seg>
            <seg n="7c1fdd4f">
              Sedan undrar jag hur man ska tolka näringsministerns uttalande
              om bredband. Betyder det att regeringen genom egna satsningar
              nu kommer att se till att det finns bredband i hela landet?
            </seg>
            <seg n="056e2a6e">
              När det gäller marknadsföringen påpekar näringsministern: Inom
              ramen för Visit Sweden har vi på mycket kort tid lyckats skapa
              ett strategiskt och resultatinriktat samarbete. När hon säger
              vi måste hon väl syfta på regeringen. Hon säger att detta är ett
              kvitto på att man jobbar i rätt riktning.
            </seg>
            <seg n="d836aa8a">
              Men när jag var på Turistriksdagen påpekade man att man inte
              hade tillräckliga resurser. Precis som Berit Högman har sagt satsar
              vi 60 miljoner kronor mer på att marknadsföra Sverige.
            </seg>
            <seg n="9b981e1c">
              Jag skulle därför vilja höra näringsministern utveckla sitt resonemang
              om att man går i rätt riktning. Jag uppfattade nämligen inte det
              på Turistriksdagen.
            </seg>
          </u>
          <note type="speaker" n="6b331311">
            Anf. 29 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-10" n="fe77eda6">
            <seg n="be60bc1b">
              Fru talman! Om jag börjar med det generella näringsfrämjandet
              tycker inte den här regeringen att vi ska sitta centralt och fördela
              en massa medel till olika turistprojekt, utan vi tycker att man
              i första hand ska jobba med det regionalt. Det är också därför
              som vi har lagt ut resurser på länsnivå och regional nivå. Vi
              har kopplat det till strukturfondsprogrammen.
            </seg>
            <seg n="4e71c051">
              Jag tror att det är mycket bättre att man jobbar regionalt med
              det. Sedan finns det nationella insatser. Men just när det gäller
              att jobba fram olika paket och annat är det precis den ordningen
              som Visit Sweden har haft nytta av.
            </seg>
            <seg n="a1c1c016">
              När det gäller utvecklingen av bredbandsutbyggnaden är nackdelen
              med det upplägg som Socialdemokraterna hade när man satt och väntade
              på att marknaden skulle göra denna utbyggnad att landsbygden inte
              har haft möjligheter att få bredband. Det är glädjande om Berit
              Högman har bredband, men jag kan konstatera att vi i mina hemtrakter
              inte har fått den ynnesten att få del av nationella resurser för
              att bygga bredband, vilket har ställt till det för rätt många
              av turistföretagen. Det är då de kommuner och län som har satsat
              resurser som har fått finansiera detta. Det går så när man inte
              nationellt tar ett ansvar för en infrastrukturutbyggnad utan lämnar
              den därhän.
            </seg>
            <seg n="3244ed05">
              Det är intressant att Berit Högman lyfter fram frågan om cykelvägar.
              Det är inte ministrarna som bygger cykelvägar, men när jag tittar
              i Socialdemokraternas budget kan jag ändå konstatera att det är
              just i fråga om cykelvägar, handikappanpassning och det enskilda
              vägnätet som ni har dragit ned resurserna. Jag undrar hur det
              rimmar med de prioriteringar som Berit Högman står här och talar
              om.
            </seg>
            <seg n="6bf2cc08">
              Vi har ökat anslaget både till enskilda vägar och till skötsel
              och underhåll av väg- och järnvägsnätet. Syftet med det är att
              få ett finmaskigt väg- och järnvägsnät som kan fungera. Tyvärr
              har neddragningar under lång tid lett till att det saknas nästan
              100 miljarder kronor. Det gör att alla står och ropar efter bättre
              infrastruktur. Det är rimligt i ett land som är avlångt och där
              infrastruktur och kommunikationer är A och O för att vi också
              ska kunna ha en turistnäring.
            </seg>
            <seg n="3b82eb64">
              Vi kommer i höst att återkomma med en ny infrastrukturproposition,
              och det är klart att det finns otroligt stora förväntningar på
              den. Men Socialdemokraterna behöver fundera över vad ni gjorde
              under er regeringsperiod och också vad ni prioriterar i er egen
              budget när det gäller just detta.
            </seg>
            <seg n="716a6fe9">
              Jag tycker att Visit Sweden har jobbat mycket bra. Det har jag
              meddelat. Vi kommer att fortsätta att ha diskussioner om hur vi
              ska kunna utveckla turistnäringen, både med Nutek och med Visit
              Sweden. Jag tycker att vi har ett mycket bra samarbete. Visit
              Sweden känner nog att de har detta stöd från regeringen.
            </seg>
            <seg n="61b396b3">
              Det handlar om att det ska bli ett bra företagsklimat för dessa
              företag så att de kan ha en bra lönsamhet. Jag tror att satsningen
              på sänkta arbetsgivaravgifter för till exempel ungdomar har varit
              väldigt betydelsefull för dessa turistföretag. Också möjligheten
              att säsongsanställa är något som många turistföretagare har stor
              nytta av. När vi avskaffade rätten till heltid var det nog många
              av dessa företag som andades ut.
            </seg>
            <seg n="46f4836e">
              Utöver detta gör vi många satsningar på det som gäller mat och
              turism. Eskil Erlandsson har förtjänstfullt lagt fram ett antal
              program för att stimulera den regionala matkulturen eftersom den
              är mycket nära förknippad med turistsatsningar. Hela vårt regelförenklingsarbete
              alltifrån alkoholtillstånd till utredningen som ska titta på möjligheten
              att försälja en del av gårdsprodukterna på ett enklare sätt kommer
              att fortsätta att leda till att Sverige kommer att klättra när
              det handlar om turistföretagandet i Sverige.
            </seg>
          </u>
          <note type="speaker" n="be0813b4">
            Anf. 30 BERIT HÖGMAN (s):
          </note>
          <u who="berit_hogman_cb2bb0" xml:id="i-55e2b926e1aa603b-2" n="58141711">
            <seg n="e682f59b">
              Fru talman! Det är klart att infrastruktursatsningar är mycket
              bättre än stora skattesänkningar.
            </seg>
            <seg n="18a14d95">
              Jag tycker inte att vare sig statsrådet eller regeringen ska
              be om förslag om de ändå inte har för avsikt att göra någonting
              av dem. Det förslag som Nutek tillsammans med Vägverket och Banverket
              fick om att utveckla cykelleder för cykelturism är ett sådant
              förslag som inte har landat någonstans.
            </seg>
            <seg n="dbd7fc42">
              Nuteks konkreta förslag på hur man kunde jobba med besöksnäringen
              som en uppföljning av framtidsprogrammet är väldigt konkret. Regeringen
              har valt att göra absolut ingenting av det.
            </seg>
            <seg n="edf438e2">
              När det gäller bra personalpolitik i form av så trygga anställningar
              som det går, även om jag inser att man inte kan köra pistmaskin
              mitt i sommaren, är talet om att man inte kan säsongsanställa
              inom besöksnäringen inte sant. Det har man alltid kunnat göra.
              Men det är väldigt bra att ha ett kollektivavtal. Det vet vi att
              Centern inte är någon vän av.
            </seg>
            <seg n="4683f6b9">
              Det behövs en strategi och en vilja att bidra till den fantastiska
              utvecklingsmöjlighet för Sverige som destination och land som
              idrotten och turistnäringen ger.
            </seg>
            <seg n="3e28b11d">
              Så skrev Svensk Turism i Västerbottens Folkblad för knappt en
              månad sedan. Man är kritisk till regeringens oförmåga att ta tag
              i den fråga som handlar om att stötta internationella arrangemang
              i Sverige.
            </seg>
            <seg n="aed55647">
              Man slutar med att säga: Den 15 april ska vårpropositionen läggas
              på riksdagens bord. Vår förhoppning är att en rejäl satsning på
              internationella evenemang finns med. Svik inte era löften! Vi
              har väntat länge nog.
            </seg>
            <seg n="7328bade">
              Så säger idrottsrörelsen i Sverige och Svensk Turism. Jag instämmer
              i detta.
            </seg>
          </u>
          <note type="speaker" n="4d6cea8e">
            Anf. 31 EVA-LENA JANSSON (s):
          </note>
          <u who="eva-lena_jansson_29fd87" xml:id="i-408db815430b190d-1" n="13ed9c46">
            <seg n="92e3bdcd">
              Fru talman! För mig handlar det inte bara om att säga att man
              stöder Visit Swedens arbete, utan det handlar också om att ge
              ett konkret stöd i form av pengar. De har sagt att de tycker att
              de har för lite att röra sig med. Vi har anslagit 60 miljoner
              mer. Förmodligen är de inte nöjda med det, men det är i alla fall
              en större satsning än vad regeringen har orkat med eftersom den
              har prioriterat att sänka skatten med 80 miljarder.
            </seg>
            <seg n="8a826577">
              Fru talman! Jag ställde en fråga till näringsministern om hennes
              uttalande om bredband. Min fråga var: Kommer regeringen att se
              till att det finns bredband i hela landet? Kommer man själv att
              investera i det? Det är en konkret fråga. Jag uppfattade att det
              var ett löfte som utställdes här, och då är det viktigt att vi
              får ett svar. Det är ju ett väldigt tydligt svar.
            </seg>
            <seg n="783bafd6">
              När det gäller infrastruktursatsningar har jag sedan jag kom
              in i riksdagen hört i den här kammaren att regeringen har utlovat
              stora sådana. Men vi har hittills inte sett någonting av det.
              Vi får se om det kommer någonting i höst. Anders Borg har ju haft
              både hängslen och livrem när han har sagt att det återstår att
              se hur det ser ut med konjunkturen.
            </seg>
            <seg n="21252c93">
              Jag skulle vilja få svar på mina frågor. Hur ser det ut med bredbandsutbyggnaden?
              Och vad blir det för satsningar på Visit Sweden?
            </seg>
          </u>
          <note type="speaker" n="8630f7ee">
            Anf. 32 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-11" n="fe77eda6">
            <seg n="72d991a6">
              Fru talman! Den här regeringen kan både göra infrastruktursatsningar
              och sänka skatter. Det är väl för att vi sköter ekonomin så bra
              och får fler jobb. När fler är i jobb får vi mer inkomster, och
              då kan vi också göra mer. Det är det som har varit Socialdemokraternas
              stora problem.
            </seg>
            <seg n="7554285b">
              Jag tycker att det är intressant när Berit Högman anklagar regeringen
              för att inte göra någonting på cykelvägarna, när ni själva drar
              ned er budget. Det är bara att läsa innantill så ser man att det
              är precis det ni gör.
            </seg>
            <seg n="883fac35">
              Jag kan konstatera att vi lägger 10 miljoner mer på Visit Sweden
              än vad ni gjorde när ni satt i regeringen. Det är oftast lite
              lättare att komma med önskelistor när man sitter i opposition.
              Ni hade möjligheten att höja anslagen till Visit Sweden när ni
              satt i regeringen, men det gjorde ni inte.
            </seg>
            <seg n="fb06ca56">
              Vi kommer att gå vidare med att stödja satsningarna för att dra
              till oss fler turister till Sverige när det gäller både idrottsliga
              satsningar och övrig turistverksamhet.
            </seg>
            <seg n="a056e854">
              Bredband är en förutsättning för att vi ska ha företagande runt
              om i hela Sverige. Det har varit min inställning under lång tid,
              för jag tycker att det är en nationell fråga och inte en regional
              eller kommunal. Det är en nationell fråga precis som när vi bygger
              vägnät, elnät och andra nät. På samma sätt borde bredbandsnätet
              ha varit en nationell och offentlig satsning. Men helt plötsligt
              passade det att ha marknadskrafterna som lösning när man skulle
              bygga bredband, vilket är otroligt besvärande i dag för många
              glesbygder.
            </seg>
            <seg n="7c00289c">
              Nu jobbar vi med kanalisation, det vill säga att vi lägger ned
              rör när vi gräver för andra saker. På så sätt är vi beredda att
              också kunna installera bredband. Varje del av vårt samhälle ska
              ju inte bygga olika system. Det är ett bra sätt att öka möjligheterna
              för landsbygden att få bredband.
            </seg>
            <seg n="f7bd366d">
              Hela infrastrukturpropositionen kommer, som ni känner till, till
              hösten då vi har den reella budgetförhandlingen.
            </seg>
            <seg n="0d3de719">
              När det gäller momssatserna är det ni själva som i EU har tvingat
              oss att följa det regelverk som finns. Det gör att vi inte kan
              förändra momssatserna förrän vi har kommit överens på EU-nivå.
            </seg>
            <seg n="93caade0">
              Jag tror på turismnäringen; jag tror att den har stora möjligheter.
              Jag är glad över det engagemang som finns i frågan.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="a7f30bf2">
            10 § Svar på interpellation 2007/08:403 om uranbrytning i Sverige
          </note>
          <note type="speaker" n="6ec309c9">
            Anf. 33 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-6911e34cca6b78e3-0" n="fe77eda6" next="i-b11ec985ab007ce0-0">
            <seg n="0adb6f15">
              Fru talman! Marie Nordén har frågat mig om jag avser att verka
              för att förhindra framtida uranbrytning i Sverige.
            </seg>
            <seg n="7a6971eb">
              Även om det bedrivs omfattande prospektering efter uran i vissa
              delar av vårt land är det ännu en öppen fråga om det över huvud
              taget blir aktuellt med någon framtida uranbrytning i vårt land.
              Vi vet inte om det finns fyndigheter som för företagen är värda
              att driva vidare i en process där det är möjligt att uppfylla
              regelverkets omfattande ekonomiska och miljömässiga krav. Om ett
              sådant projekt blir aktuellt är det också avgörande att vinna
              acceptans på orten eftersom det i tillståndsprocessen finns en
              tydlig kommunal vetorätt.
            </seg>
            <seg n="5e0e72db">
              Jag har sagt det tidigare här i riksdagen, och jag säger det
              igen: Jag kommer att följa den lagstiftning som finns för prospektering
              efter uran, uranbrytning och hantering av uran. Jag anser att
              lagstiftningen både ger möjligheter till utveckling av nödvändiga
              kunskaper om vad som finns i vår berggrund och ställer skarpa
              krav, inte minst miljömässigt, på vad som ska uppfyllas i en tillståndsprocess.
              Jag har noterat att det bara är Miljöpartiet i riksdagen som har
              yrkat på en förändring av minerallagen.
            </seg>
          </u>
          <note n="3678a3fe">
            Anf. 34 MARIE NORDÉN (s):
          </note>
          <u who="maud_olofsson_73732a" xml:id="i-b11ec985ab007ce0-0" n="fe77eda6" prev="i-6911e34cca6b78e3-0">
            <seg n="fffb1b90">
              Fru talman! Jag tackar ministern för svaret, även om det inte
              var det svar jag hoppades på.
            </seg>
            <seg n="a31dc5a7">
              Frågan om uranbrytning har blivit alltmer aktuell. I Jämtlands
              län och även i andra delar av landet ser vi nu gruvföretag som
              letar efter uran inte efter mineraler i allmänhet, utan just efter
              uran. De är beredda att lägga ned miljontals kronor för att provborra
              därför att de har förhoppningar om att tillstånd att bryta uran
              kommer att ges. Annars skulle de naturligtvis inte lägga ned allt
              detta arbete och alla dessa pengar.
            </seg>
            <seg n="52795d46">
              Jag tror inte att det bara är i Jämtland som det här har skapat
              oro och rädsla bland berörda ortsbor. Man är orolig för konsekvenserna
              för miljön i sitt närområde men också för de långsiktiga konsekvenserna.
              Osäkerheten om att det kan komma att ges tillstånd för en urangruva
              är stor bland många.
            </seg>
            <seg n="ebcd51da">
              Det finns en hel del att säga om hur företagen har skött informationen
              till markägare och kommuner. Man kan tycka att det borde finnas
              ett intresse från deras sida av att ha en god relation till både
              markägare och, framför allt, till kommuner då tillstånd till uranbrytning
              delvis ligger i deras händer.
            </seg>
            <seg n="6368b2d0">
              Många markägare har känt sig överkörda då de har ställts inför
              faktum: Provborrningarna är i gång innan de har haft möjlighet
              att agera. Här måste gruvföretagen skärpa sig väsentligt. Jag
              tycker att det kunde vara på sin plats att se över informationsansvaret
              från gruvbolagen.
            </seg>
            <seg n="5f74ca5d">
              Ökningen av provborrning efter uran har delvis att göra med att
              priset på uran har stigit. Men jag tror att orsaken framför allt
              är att vi har en regering som inte har tagit ställning till hur
              man ska se på uranbrytning. Företrädare från ett av regeringspartierna
              har uttalat sig positivt till uranbrytning, och övriga regeringspartier
              säger ingenting.
            </seg>
            <seg n="6a00485c">
              Ministern påpekar i sitt svar att vi inte vill ändra minerallagen.
              Det stämmer. Men det handlar inte om minerallagen. Det handlar
              om hur regeringen ställer sig till att ge tillstånd till att öppna
              en gruva och bryta uran. Det är vad jag hoppas få svar på i dag.
            </seg>
            <seg n="3ea3580d">
              Jag tycker att det är bra att kommunerna har vetorätt. Men i
              slutändan är det regeringen som ska pröva frågan. Med den socialdemokratiska
              regeringen fanns ett tydligt ställningstagande mot uranbrytning.
              Jag tycker att det är dags att Maud Olofsson tillsammans med resten
              av regeringen tar ställning i frågan.
            </seg>
          </u>
          <note type="speaker" n="716f0e91">
            Anf. 35 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-6911e34cca6b78e3-1" n="fe77eda6" next="i-b11ec985ab007ce0-1">
            <seg n="3b87f897">
              Fru talman! Jag tror att Marie Nordén har helt rätt; det är jättemånga
              som är oroliga för uranbrytning. Jag tycker att det finns stor
              anledning att ta den oron på allvar. Jag har själv varit engagerad
              i uranbrytningsfrågan och kärnkraftsfrågan under lång tid. De
              risker som har funnits i samband med uranbrytningen har diskuterats
              mycket.
            </seg>
            <seg n="cdfd041a">
              Sveriges urantillgångar utgör ungefär 0,20,3 procent av världens
              tillgångar. Det är alltså inte några stora tillgångar som finns
              i vårt land. Den genomsnittliga uranhalten är 0,1 procent.
            </seg>
            <seg n="c1e8b3a8">
              Jag måste få vara lite formell i detta sammanhang. Riksdagen
              beslutar hur detta ska gå till. Minerallagen är den lag som reglerar
              tillämpningen av uranbrytning. Det gäller hur man får bryta uran,
              hur det ska gå till, informationsplikt, vilka tillstånd som ska
              ges, kommunalt veto och så vidare.
            </seg>
            <seg n="25161cb8">
              Anledningen till att jag är formell är att om Marie Nordén inte
              tycker att den lagstiftningen är tillräcklig måste hon lägga fram
              ett annat förslag. Jag har som statsråd och jag vill påpeka att
              det också gäller det förra statsrådet att följa den minerallag
              som riksdagen har beslutat om. Om jag inte skulle göra det tror
              jag att det är en och annan socialdemokrat som snabbt som ögat
              skulle anmäla mig till konstitutionsutskottet. Det är det som
              är den formella delen.
            </seg>
            <seg n="0ac75e06">
              Så länge Marie Nordén inte föreslår någon ändring i minerallagen
              kan hon inte säga att vi ska förbjuda uranbrytning. Om Marie Nordén
              vill förbjuda uranbrytning ska hon lägga fram ett sådant förslag
              här i riksdagen. Det har inte Socialdemokraterna gjort, utan de
              enda som har lagt fram förslag om ändringar i minerallagen är
              Miljöpartiet. Jag tycker att det är farligt om riksdagsledamöter
              av skilda kulörer är ute i landet och ger sken av någon annan
              lagstiftning än den vi har.
            </seg>
            <seg n="6f5ed685">
              Vill ni ha en skärpning av detta, varsågod och föreslå en sådan
              i riksdagen. Jag tycker att minerallagen är tuff som den är. Det
              är hårda miljökrav. Det är tydliga krav på hur man ska informera
              och sköta sig. Det finns ett kommunalt veto i detta. Jag tycker
              att vi har en stark minerallag som gör det ganska tufft att starta
              uranbrytning i dag.
            </seg>
            <seg n="f0b87d16">
              Sedan vill jag också säga att när man söker mineraler i Sverige,
              vilket jag tycker är positivt, söker man naturligtvis många olika
              mineraler varav uran är ett. Den förra borgerliga regeringen öppnade
              för fler att prospektera. I dag ser vi gruvbrytning komma fram
              på många olika områden. Om man letar efter olika mineraler kan
              uran vara ett av dessa.
            </seg>
            <seg n="a21fad63">
              Jag tror att det är väldigt viktigt att vi har hårda miljökrav.
              Vi har den prövningen. När och om det kommer förslag om uranbrytning
              i Sverige har jag att följa den lagstiftning som finns. Allmänt
              tyckande som tidigare statsråd har ägnat sig åt båtar föga när
              man ska handlägga ärendet. Då har vi, vilket även tidigare statsråd
              hade, att följa den lagstiftning som finns.
            </seg>
            <seg n="79d9db35">
              Jag noterar att även under den förra, socialdemokratiska regeringens
              tid beviljades både undersökningstillstånd och annat av Bergsstaten.
              Det gjorde det möjligt för olika företag att undersöka detta.
            </seg>
            <seg n="230ee1c1">
              Min fråga till Marie Nordén blir om Socialdemokraterna i så fall
              är beredda att biträda Miljöpartiets förslag eller att själva
              lägga fram förslag om en ändrad lagstiftning om detta. Om inte
              är det minerallagen som gäller, och då har jag som statsråd formellt
              skyldighet att följa den lagstiftningen.
            </seg>
          </u>
          <note n="08359378">
            Anf. 36 MARIE NORDÉN (s):
          </note>
          <u who="maud_olofsson_73732a" xml:id="i-b11ec985ab007ce0-1" n="fe77eda6" prev="i-6911e34cca6b78e3-1">
            <seg n="ccc2f7e7">
              Fru talman! I dag är det fler bolag som söker. Det handlar inte
              om att de ansöker om att få provborra efter mineraler i allmänhet.
              De ansöker om att få provborra för att leta efter uran. Det är
              den stora skillnaden i dag. Jag är medveten om att det är en väldigt
              liten del av världens uran som finns i Sverige, men det innebär
              inte att den oro som skapas hos ortsbefolkning och människor i
              allmänhet över att man endast letar efter uran och inte efter
              vilket mineral som helst minskar.
            </seg>
            <seg n="40358403">
              Vi måste börja fråga oss varför man i dag letar efter uran i
              större utsträckning än tidigare. Jag tror att det har att göra
              med att det finns en osäkerhet om vilken regeringens inställning
              är i frågan. Jag har sagt det tidigare, och jag säger det igen:
              Jag anser inte att man behöver ändra minerallagen.
            </seg>
            <seg n="e25eea2e">
              Jag tycker att vi inte kan utesluta ett mineral när vi provborrar,
              men i dag söker man efter ett mineral, och det är uran. Vi behöver
              de här provborrningarna där man söker efter mineraler generellt
              för att se vad som händer i marken. Vi vill inte att man ska sluta
              provborra, och vi vill inte att man ska sluta leta mineraler.
              Men, som jag sade tidigare, nu letar man endast efter uran. Det
              är det man har fått tillstånd för.
            </seg>
            <seg n="898588dd">
              Jag tycker ändå att det skulle vara på sin plats att regeringen
              tog ställning till detta och talade om hur den ser på uranbrytning.
              Det kan man göra även om man har en minerallag. Uran är inte vilket
              mineral som helst. Jag tycker inte att vi ska ändra minerallagen,
              men jag tycker att det finns ett behov av att regeringen säger
              vad den tycker.
            </seg>
            <seg n="63ad0631">
              Ministern pratade om det kommunala vetot. Det är jättebra att
              man har ett kommunalt veto, men vi måste också ställa oss frågan:
              Vad händer om kommunen säger ja? Då hamnar det på regeringens
              bord. Anser ministern att uran är som vilket mineral som helst,
              även om det finns andra föreskrifter för att hantera uran? Jag
              tycker att minerallagen täcker upp det bra. Är uran som vilket
              annat mineral som helst?
            </seg>
            <seg n="b0ca9db3">
              Det här är kopplat till kärnkraftsfrågan. Jag hade inte tänkt
              ta en kärnkraftsdebatt här, men jag är helt övertygad om att den
              otydlighet regeringen visar i kärnkraftsfrågan också spiller över
              till uranfrågan. Jag tycker att det finns ett behov av att regeringen
              tar ställning i den här frågan.
            </seg>
          </u>
          <note type="speaker" n="c8d6c2a2">
            Anf. 37 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-6911e34cca6b78e3-2" n="fe77eda6" next="i-b11ec985ab007ce0-2">
            <seg n="627018f3">
              Fru talman! Jag tror inte att vi ska blanda bort korten här.
              Marie Nordén säger att hon inte vill ändra minerallagen. Då är
              vi klara över det. Då har vi samma minerallag som vi ska hålla
              oss till. Men samtidigt säger hon att regeringen borde säga vad
              den tycker om uranbrytning. Minerallagen reglerar all brytning,
              alla provborrningar och alltihop. Då ska vi ha en lagstiftning
              som säger att man får kolla allt möjligt utom uran. Jag har inte
              sett att Socialdemokraterna har lagt fram något sådant förslag
              heller.
            </seg>
            <seg n="8b2f6031">
              Man kan tycka vad man vill om uranbrytning. Jag har mina åsikter
              om detta. Jag behöver inte så mycket uran eftersom jag inte tycker
              att vi ska ha så mycket kärnkraft heller. Men oavsett detta har
              vi en minerallag som omfattar alla mineraler. Då ska inte regeringen
              tycka en massa. Vi har att följa den lagstiftning som Marie Nordén
              själv är satt här att fatta beslut om och som hon inte verkar
              vilja förändra heller.
            </seg>
            <seg n="f325c02d">
              Jag har sagt att minerallagen är en stark lagstiftning. Centerpartiet
              har varit pådrivande för att det ska vara en stark lagstiftning.
              Vi ska klara miljökraven och samrådet med de närboende. Vi ska
              se till att kommunerna är mycket involverade i detta. Det ligger
              i hela förfarandet kring minerallagen.
            </seg>
            <seg n="ffeae182">
              Som jag sade finns det dessutom ett kommunalt veto. Jag tycker
              att det är väldigt bra att människor runt om i Sverige nu engagerar
              sig i den här frågan. Ju mer man engagerar sig och ju mer man
              sätter sig in i detta, desto mer kan man också i frågan.
            </seg>
            <seg n="d4e11b18">
              Jag tror att det är viktigt för väljarna att se att Socialdemokraterna
              startar den här debatten och säger en massa saker, men när ni
              kommer hit till riksdagen är ni inte beredda att ändra någonting.
              Det är väl ett viktigt besked att ge till väljarna att det är
              mer prat än handlande.
            </seg>
          </u>
          <note n="5dc8e1e7">
            Anf. 38 MARIE NORDÉN (s):
          </note>
          <u who="maud_olofsson_73732a" xml:id="i-b11ec985ab007ce0-2" n="fe77eda6" prev="i-6911e34cca6b78e3-2">
            <seg n="bfc28411">
              Fru talman! Jag vet inte vilka socialdemokrater Maud Olofsson
              syftar på när hon säger att vi är ute och säger någonting. Du
              har själv partikamrater som hävdar att det kommunala vetot löser
              hela frågan men glömmer bort att det finns kommuner som kan tänka
              sig att säga ja i förhoppning om att det skapar arbetstillfällen
              och ökade intäkter till kommunen. Att luta sig mot kommunernas
              inställning här tycker jag känns väldigt tunt när man har en regering
              som känns otrygg i frågan.
            </seg>
            <seg n="3ecf05a7">
              Jag säger inte att vi ska sluta provborra och utesluta uranet
              i den provborrningen. Jag tycker att det är viktigt att uran är
              ett av de mineraler som man kan hitta där. Men jag och många andra
              blir oroliga när vi ser att bolag endast letar efter uran. De
              söker inte tillstånd för att leta efter mineraler, utan de letar
              efter uran.
            </seg>
            <seg n="b5139d9a">
              Det finns ett stort problem när det gäller kontakten mellan mineralföretagen
              och kommunerna, de enskilda medborgarna och markägarna. I Jämtland
              har vi råkat ut för att kommuner har olika kartor som har gått
              ut till olika markägare, och politikerna har inte ens blivit meddelade
              att provborrningarna ska sätta i gång. Utan att man har fått tillstånd
              att söka vet kommunen ingenting.
            </seg>
            <seg n="c2412c46">
              Jag tycker att jordbrukare Nils Erik Bergkvist illustrerar det
              väldigt bra när han säger: Ingen har frågat oss om lov att dumpa
              det farliga slammet här eller om de får köra på vägarna med sina
              utrustningar och göra nya vägar. Ingen har pratat med oss och
              frågat vad vi tycker.
            </seg>
            <seg n="5b3b2d96">
              Han är markägare. Vi har brevväxlat när det gäller informationen
              till markägarna. Jag undrar varför man inte ska kunna titta på
              gruvbolagens eller mineralbolagens informationsansvar. Vad har
              vi att förlora på att se hur vi kan förbättra kommunikationen
              mellan kommunerna och markägare?
            </seg>
          </u>
          <note type="speaker" n="e0ddd63e">
            Anf. 39 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-db7cde7075a62704-12" n="fe77eda6">
            <seg n="a661cd52">
              Fru talman! Låt mig börja med att säga att jag tycker att det
              är bra att Marie Nordén interpellerar i den här frågan. Det ger
              en tydlighet i debatten. Det ger en tydlighet när Socialdemokraterna
              ändå säger att den minerallag vi har räcker och att vi inte ska
              undanta uran, utan att man ska få fortsätta att söka efter uran.
            </seg>
            <seg n="838354a1">
              Det som gläder mig i minerallagen är tydliga miljökrav, tydliga
              krav på samråd, tydliga krav på samförstånd och tydliga rättigheter
              när det gäller det kommunala vetot. Det är en ordentligt stark
              korsett för att försäkra oss om att oavsett vilket mineral vi
              bryter i det här landet ska de ske på ett hållbart och miljömässigt
              bra sätt. Jag tycker att det är klargörande att Socialdemokraterna
              inte är beredda att ändra detta. Det är den lagstiftningen som
              jag som statsråd har att följa. Jag vill bara påpeka det. Jag
              kan inte ha en egen liten regelbok, utan jag har att följa det
              regelverk som riksdagen har beslutat om.
            </seg>
            <seg n="e971dc3c">
              Jag förstår den oro som människor känner. För min del är det
              viktigt och det kan jag signalera tillbaka till Marie Nordén att
              följa det informationsansvar som finns och hur gruvbolagen agerar.
              Det är otroligt viktigt att detta fungerar oavsett var man prospekterar.
              Man ska ha en bra information till kommunen och bra kontakt med
              lokalbefolkningen. Om man inte har det skapar det oro i onödan.
              Det vet vi av erfarenheter från Hallandsåsen, vindkraftsutbyggnader
              och annat.
            </seg>
            <seg n="2c31078e">
              Jag vill göra tydligt att vi ska se till att man sköter den delen.
              Det är en viktig signal.
            </seg>
            <seg n="d079198a">
              Jag uppskattar det engagemang som finns på det här området. Men
              jag tycker att det är bra att det blev tydligt att inte heller
              Socialdemokraterna tänker ändra lagstiftningen. Uranbrytning kommer
              att få prospekteras, och jag har att följa den lagstiftning som
              ni har satt upp här i riksdagen.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="7b5542a5">
            11 § Svar på interpellation 2007/08:399 om krav på samordnad
            information om förebyggande insatser mot livmoderhalscancer
          </note>
          <note type="speaker" n="6382d320">
            Anf. 40 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-d7a9f7499065e9b6-0" n="db5092b6">
            <seg n="9ba008fc">
              Fru talman! Anne Ludvigsson har frågat mig huruvida jag är beredd
              att bejaka statens samlade ansvar för en upplysningskampanj för
              landets alla kvinnor om de möjligheter som finns att förhindra
              livmoderhalscancer och tillskjuta nödvändiga resurser för denna
              viktiga information.
            </seg>
            <seg n="38d55a3d">
              Frågeställningen aktualiseras enligt Anne Ludvigsson av dels
              att det nu finns vacciner mot humana papillomvirus, HPV, som syftar
              till att förebygga en del fall av livmoderhalscancer, dels att
              deltagandet i gynekologiska cellprovtagningar har sjunkit och
              dels att nya metoder för att identifiera HPV har tagits fram.
              Dessutom har en ny metod, så kallad vätskebaserad cytologi, utvecklats
              för att identifiera cellförändringar vid gynekologiska hälsokontroller.
            </seg>
            <seg n="933a2d10">
              Ansvaret för det patientinriktade arbetet, inklusive information
              om de förebyggande insatser som finns, faller i Sverige huvudsakligen
              på landstingen. De flesta landsting bedriver ett aktivt informationsarbete.
              Inte minst när det gäller livmoderhalscancer upplever jag att
              många landsting har haft en hög ambitionsnivå.
            </seg>
            <seg n="13e70612">
              De statliga myndigheternas ansvar är i första hand begränsat
              till att förse hälso- och sjukvården med ett tillräckligt kunskapsunderlag.
              Det är regeringens uppfattning att kunskapsspridningen till hälso-
              och sjukvården ska planeras och utföras på ett sådant sätt att
              staten så långt möjligt uppfattas som en samordnad aktör av huvudmännen.
              Socialstyrelsen, Läkemedelsverket, SBU och Läkemedelsförmånsnämnden
              har därför enligt sina regleringsbrev i uppdrag att samverka för
              att nå detta mål.
            </seg>
            <seg n="b8697e83">
              Frågor som rör förebyggande och behandling av cancer berör flera
              olika delar av hälso- och sjukvårdens verksamhet. Regeringen har
              tagit initiativ till att tillsätta en särskild utredare med uppdrag
              att lämna förslag till en nationell cancerstrategi. Strategin
              ska enligt direktivet vara evidensbaserad och utgå från ett helhetsperspektiv
              som inkluderar primär och sekundär prevention, tidig upptäckt,
              kunskapsbildning och kunskapsspridning. I uppdraget ligger bland
              annat att analysera konsekvenserna av den förväntade utvecklingen
              av screening, vacciner och läkemedel samt behovet av och förutsättningarna
              för utvecklade former för kunskapsbildning och kunskapsspridning.
            </seg>
            <seg n="5ac42f72">
              Frågan om vaccination mot HPV har aktualiserats i flera sammanhang
              av berörda myndigheter under de senaste åren. I maj 2007 beslutade
              Läkemedelsförmånsnämnden att HPV-vaccin ska ingå i läkemedelsförmånerna
              för unga kvinnor. Beslutet, som enbart gäller för kvinnor i åldrarna
              1317 år, motiveras med att livmoderhalscancer är en livshotande
              sjukdom, som vid sen upptäckt leder till både mänskligt lidande
              och höga behandlingskostnader.
            </seg>
            <seg n="b6de8e37">
              Statens beredning för medicinsk utvärdering, SBU, har dessutom
              utvärderat barnvaccination mot HPV 16 och 18 i syfte att förebygga
              livmoderhalscancer. Utvärderingen visar att vaccinet är lovande
              men att effekterna är svåra att uppskatta i dagsläget och att
              det finns en del obesvarade frågor. Förutom höga kostnader pekades
              på risken att programmet kan påverka deltagandet i gynekologiska
              hälsokontroller. Därför betonar SBU i sina slutsatser att ett
              eventuellt införande kräver en organiserad systematisk uppföljning
              av effekter och kostnadseffektivitet för samtliga förebyggande
              insatser mot livmoderhalscancer. Vissa andra insatser mot livmoderhalscancer
              behöver dessutom enligt SBU utvärderas närmare. Det gäller såväl
              HPV-test som vätskebaserad cytologi. SBU överväger att göra en
              utvärdering av den sistnämnda metoden.
            </seg>
            <seg n="fbe1113b">
              För ett par veckor sedan skickade även Socialstyrelsen ut ett
              förslag på remiss om att flickor i årskurs 5 och 6 ska vaccineras
              mot HPV. I förslaget konstaterar Socialstyrelsen att det i dag
              på många punkter saknas kunskap för att göra en djupgående värdering
              av nyttan med HPV-vaccinering. Den bedömning som Socialstyrelsen
              nu gjort förutsätter att vissa förväntningar på effekterna av
              vaccineringen uppfylls. Bland dessa kan nämnas att screeningen
              för att upptäcka cellförändringar och cancer fortsätter att vara
              minst lika effektiv som den är i dag, att man ser att färre insjuknar
              i livmoderhalscancer, att inga långsiktiga negativa effekter av
              vaccinet visar sig och att inte viruset förändras så att andra
              HPV-typer än de som vaccinet skyddar mot blir vanligare.
            </seg>
            <seg n="a37f2c19">
              Följaktligen krävs det enligt Socialstyrelsen ett omfattande
              uppföljningsprogram för att följa om ovanstående förväntningar
              infrias eller om andra åtgärder blir nödvändiga. Därför kan införandet
              endast ske under förutsättning att alla ansvariga aktörer kontinuerligt
              utvärderar effekterna av vaccinationen. Svaren på remissen ska
              lämnas senast den 9 april 2008. Först därefter kommer Socialstyrelsen
              att ta slutlig ställning i frågan.
            </seg>
            <seg n="175d6bd6">
              Givetvis är det viktigt att alla kvinnor ska få en saklig, sammanhållen
              information om samtliga förebyggande insatser kring livmoderhalscancer.
              Det är enligt min uppfattning angeläget att se vaccination och
              screening som ett paket för att skydda kvinnor mot cancer, och
              det är den totala effekten som är viktig att följa och kontrollera.
              Det är naturligtvis viktigt att just detta faktum kommuniceras
              till landets kvinnor så att den samlade effekten av de förebyggande
              insatserna inte på sikt urholkas till följd av ett sviktande screeningsprogram.
              Sammantaget är min bedömning att myndigheterna tar ett samlat
              ansvar i de frågor som nu är aktuella när det gäller livmoderhalscancer
              och när det gäller att sprida information om detta.
            </seg>
            <seg n="e90e82c3">
              Det var ett långt svar, fru talman!
            </seg>
          </u>
          <note type="speaker" n="d6ee0f23">
            Anf. 41 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-d1c093ca1bf6c5c0-0" n="8d366a88">
            <seg n="4618ea49">
              Fru talman! Jag vill börja med att tacka ministern för det långa
              och informativa svaret. Det är en väldigt bra genomgång av vad
              som har hänt på det här området fram till i dag, men svar saknas
              på min konkreta fråga om ministern är beredd att bejaka statens
              samlade ansvar och ansvaret för en samlad informationskampanj
              till landets alla kvinnor. Det saknas, och det kan jag beklaga.
            </seg>
            <seg n="7ae75071">
              I Sverige dör varje år 150 kvinnor i livmoderhalscancer, och
              ca 450 kvinnor insjuknar. Det är 150 respektive 450 för många,
              tycker jag. Jag hoppas att vi har en gemensam nollvision på det
              här området. Jag tror och hoppas att vi kan nå dit.
            </seg>
            <seg n="d5d236f1">
              Det ministern gör är först att hon räknar upp alla som i dag
              har eller borde ha ansvar för informationen om förebyggande insatser.
              Onekligen är det väldigt många, kanske alltför många, ministern.
              I svaret står att landstingen har ansvaret för informationen om
              de förebyggande insatserna när det gäller livmoderhalscancer.
              Det handlar då om 20 landsting plus Gotland. Man kan då också
              ställa sig frågan: Hur effektivt är det att alla landsting jobbar
              med detta skulle inte ett samlat ansvar vara effektivare?
            </seg>
            <seg n="7356976f">
              De statliga myndigheternas roll är att förse hälso- och sjukvården
              med tillräckligt kunskapsunderlag. Och detta ska planeras och
              utföras på ett sådant sätt att staten så långt möjligt uppfattas
              som en samordnad aktör. Där räknar ministern upp Socialstyrelsen,
              Läkemedelsverket, SBU och Läkemedelsförmånsnämnden.
            </seg>
            <seg n="212f292d">
              Det är inte mindre än fyra myndigheter som ska samordna den informationen.
              Och vi kan lägga fler till ministerns lista. Jag tänker på en
              sådan myndighet som Smittskyddsinstitutet. Maria Larsson nämner
              inte skolhälsovården, alltså de kanske 290 primärkommuner som
              ska tillhandahålla information om HPV-vaccinationen till alla
              flickor i årskurs 5 och 6, om nu Socialstyrelsens förslag blir
              en tvingande förordning, vilket jag naturligtvis hoppas. Jag är
              väldigt glad åt att Socialstyrelsen äntligen har kommit med sin
              rapport.
            </seg>
            <seg n="6347a0b2">
              Men efter den här uppräkningen av ansvariga myndigheter menar
              statsrådet att myndigheterna, enligt hennes bedömning, tar ett
              samlat ansvar i de här frågorna. Det gäller alltså även livmoderhalscancer.
            </seg>
            <seg n="2168bd03">
              Om det vore så väl skulle ju inte samtliga myndigheter, senast
              Socialstyrelsen, behöva efterfråga en samlad information, vilket
              är precis vad jag efterlyser i min interpellation. Socialstyrelsen
              skrev så här i samband med att man kom med rekommendationen om
              HPV-vaccinering: Studierna pekar på att ett införande kräver en
              mycket stor informationsinsats som måste samordnas med starten
              av ett vaccinationsprogram. Omfattande information behöver utarbetas,
              dels om vaccinet i sig och dels för att förhindra negativa effekter
              genom en minskad acceptans för dagens screeningprogram eller ändrade
              sexualvanor. Vi vet att det också sker hela tiden.
            </seg>
            <seg n="353e4a70">
              Jag instämmer i Socialstyrelsens skrivning och i kravet på en
              stor informationsinsats, men det gör uppenbarligen inte minister
              Maria Larsson.
            </seg>
          </u>
          <note type="speaker" n="b2fa21ca">
            Anf. 42 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-0" n="b588c3a2">
            <seg n="1de319fe">
              Fru talman! Dödligheten i livmoderhalscancer är tyvärr väldigt
              hög. Man räknar med att en av tre kvinnor som har fått den här
              diagnosen avlider. Även bland dem som överlever kan konsekvenserna
              bli långtgående. Förutom att det är en fruktansvärt jobbig tid
              under behandling då man inte vet om man ska överleva eller inte
              är det väldigt många kvinnor som inte kan få barn efter att de
              har haft livmoderhalscancer.
            </seg>
            <seg n="7ee549e5">
              Det finns väldigt mycket okunskap om den här sjukdomen. Det är
              många som till exempel tror att cancer bara är någonting som drabbar
              äldre. De tror att risken ökar när man blir äldre. Det är klart
              att många unga kvinnor i 2030-årsåldern då tänker: Det här är
              ingenting som riskerar att hända mig. Men tyvärr händer det även
              yngre kvinnor. Det kan självklart vara väldigt chockartat att
              få diagnosen. Men även när det syns cellförändringar i de screeningar
              som utförs kan det vara en tid av oro tills man har fått klarlagt
              om det är farliga cellförändringar eller inte.
            </seg>
            <seg n="09d78497">
              Jag tror att man måste börja väldigt tidigt, redan i skolan,
              med att informera om det här. Jag tror att det också kan bidra
              till att fler kvinnor kommer när vården kallar till de här screeningarna,
              de här regelbundna testerna vart tredje år. De undersökningar
              som har gjorts visar ju att de kvinnor som inte kommer till den
              här undersökningen vet väldigt lite om sjukdomen. Många förstår
              inte ens sambandet mellan screeningen och att man faktiskt i bästa
              fall kan rädda livet genom att gå på de här undersökningarna.
              Så här ligger det ett ansvar på skolan men även på vården att
              verkligen informera.
            </seg>
            <seg n="7006c204">
              Något som har framförts, som jag har hört som ett förslag, är
              att man till och med på något sätt skulle kunna kontakta de kvinnor
              som inte har kommit till screeningen. Man kan då fråga varför
              och informera om vad man med detta faktiskt kan hjälpa till med.
              Det kanske till och med skulle gå att skicka ett test via posten.
              Den möjligheten finns faktiskt nu.
            </seg>
            <seg n="8cc94ad4">
              Ett stort problem, som jag ser det, är att screeningen upphör
              efter 60 års ålder. Det kan leda till att många kvinnor tror att
              det då inte är någon risk längre. Man litar ju på vården; kallas
              man inte är det ingen risk. Men en tredjedel av dem som får diagnosen
              är över 60 år.
            </seg>
            <seg n="2b03b651">
              Det här tycker jag faktiskt att man borde fundera på, inte minst
              med tanke på att livslängden har ökat. Många kvinnor kommer upp
              i 80-årsåldern, det vill säga att det finns möjligheter att utveckla
              sjukdomen. Man skulle, genom att ha screeningar högre upp i åren,
              faktiskt kunna spara väldigt många kvinnors liv då de kan leva
              kanske 2030 år till.
            </seg>
            <seg n="04ac1cc4">
              Jag kan sammanfattningsvis säga att det som är viktigt handlar
              om krav på att man i skolundervisningen ger information som är
              kopplad till den här vaccineringen, som nu väldigt glädjande har
              kommit, men också allmän information om sjukdomen och screeningen
              och nyttan med den. Det handlar också om att ta tag i de kvinnor
              som inte kommer till undersökningarna och se till att man helt
              enkelt minskar siffran i fråga om de kvinnor som inte dyker upp.
            </seg>
            <seg n="fe11b026">
              Sedan finns det en annan sak. Det finns något som kallas HPV-test.
              Man kan alltså testa de kvinnor som har fått cellförändringar,
              som man kan konstatera i screeningen, och se om det är HPV-virus
              som de har. Har de inte det kan man helt avskriva dem. Då finns
              det nämligen ingen risk för livmoderhalscancer. På det sättet
              sparar man både pengar och oro för kvinnorna.
            </seg>
          </u>
          <note type="speaker" n="a813caec">
            Anf. 43 GUNHILD WALLIN (c):
          </note>
          <u who="gunnel_wallin_c702a0" xml:id="i-d90f5b4d6c0e529c-0" n="eab66327">
            <seg n="96b93f8e">
              Fru talman! Den interpellation som Anne Ludvigsson har ställt
              tycker jag är väldigt viktig. Hur ska man kunna öka informationsinsatsen
              och på så sätt minska dödligheten och insjuknandet i livmoderhalscancer?
            </seg>
            <seg n="a048511c">
              Detta är en av de vanligaste cancerformerna hos kvinnor, den
              tredje vanligaste. Den är också en av de lömskaste, eftersom den
              ger symtom i ett väldigt sent skede. Därför är det här med cellprovtagningen
              oerhört viktigt, att man upptäcker förstadier tidigare och kan
              ta bort och bota helt. Men även om det har gått längre än till
              ett förstadium är det viktigt att man kan upptäcka det tidigt,
              innan spridning har skett. I dag har man nämligen betydligt bättre
              behandlingsmetoder både med operation och med olika kemoterapeutiska
              åtgärder, så man kan faktiskt bota väldigt många. Behandlingsformerna
              har utvecklats otroligt mycket under de senaste 1015 åren.
            </seg>
            <seg n="299ab0dc">
              Nu är det ett stort bekymmer att alla kvinnor inte tar vara på
              möjligheten att komma och ta de här cytologproven. Dessutom har
              deltagandet minskat i många landsting. Jag tror, precis som Hillevi
              sade, att det mycket handlar om en okunskap.
            </seg>
            <seg n="49591c85">
              Nu har den här vaccinationsmöjligheten kommit, med HPV-vaccin.
              Då finns det en ökad risk att man, om man tar vaccinet, tror sig
              vara skyddad och sedan struntar i att gå på undersökningarna.
              I dag vet vi inte så mycket om effekten av vaccinet. Vi vet att
              det framför allt skyddar unga kvinnor, men vi vet väldigt lite
              om de äldre.
            </seg>
            <seg n="52162978">
              Det är, som sagt, jätteviktigt med information. Jag har tittat
              på hur det ser ut hemma i Örebro läns landsting jag är anställd
              på kvinnokliniken och är barnmorska och kan mycket om det här.
              Jag har vår information här. Den är kanske inte särskilt tilltalande.
              Det är inget fel i det som står. Det är väldigt korrekt och så
              där. Men man kan jämföra den informationen med informationen från
              det läkemedelsföretag som har vaccinet. Den är mycket flashigare.
              Då kan man ju se att det satsas olika stora summor.
            </seg>
            <seg n="31521066">
              Läkemedelsbolaget har naturligtvis också ett säljintresse i det
              här, och det kan vara en viss risk att man överdriver nyttan med
              detta. Vi vet egentligen inte alls hur pass mycket det skyddar.
              När man läser på läkemedelsföretagets hemsida kan man få uppfattningen
              att det faktiskt skyddar kvinnor i alla åldrar.
            </seg>
            <seg n="95867b72">
              Jag håller med ministern om att informationen ska ske lokalt
              och att landstinget, skolorna och kommunerna har ett jättestort
              ansvar. Inte minst måste vi nu involvera skolhälsovården.
            </seg>
            <seg n="310aa3d0">
              Jag tror att vi lokalt också måste jobba med ett annat sätt att
              sprida informationen än det traditionella och som det ser ut nu.
              Men det är en fråga som både jag, Anne och Hillevi kan driva via
              våra landstingspolitiker och kommunpolitiker.
            </seg>
          </u>
          <note type="speaker" n="866a8c44">
            Anf. 44 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-d7a9f7499065e9b6-1" n="db5092b6">
            <seg n="a1786a4d">
              Fru talman! Screening har varit en gren där vi i Sverige har
              varit väldigt duktiga. Vi har screenat ända sedan mitten av 1960-talet.
              Det är vi lite unika på. Det har varit framgångsrikt. Det är sett
              över tid fantastiska resultat som har uppnåtts i Sverige.
            </seg>
            <seg n="3bdc04a7">
              I dag är situationen att ungefär 500 svenska kvinnor varje år
              får livmoderhalscancer. Det är naturligtvis en angelägen uppgift
              att kunna minska det antalet. Det är ungefär 30 000 kvinnor varje
              år som får ett meddelande om att de har cellförändringar. Men
              det är bara en tredjedel av dem som behöver genomgå någon form
              av behandling. Det glädjande är att två av tre kvinnor som drabbas
              av livmoderhalscancer i dag faktiskt botas.
            </seg>
            <seg n="17af8a62">
              Men självfallet måste vi hela tiden sträva efter att ingen kvinna
              ska behöva dö i livmoderhalscancer. Det är naturligtvis målsättningen.
            </seg>
            <seg n="3a117ad9">
              Skulle Socialstyrelsen nu efter sin remissomgång landa i att
              det ska införas en HPV-vaccination i det nationella vaccinationsprogrammet
              är det en informationsinsats som behövs. Då är frågan hur den
              görs på bästa möjliga sätt.
            </seg>
            <seg n="20ad7629">
              Min övertygelse är att väldigt mycket av det arbetet måste göras
              lokalt och regionalt. Man kan naturligtvis tänka sig andra kompletterande
              verksamheter. Men just att via skolhälsovården, ungdomsmottagningarna
              och dem som finns på plats och som kan vara rådgivande sköta informationen
              till både föräldrar och de unga kvinnorna är helt nödvändigt.
              Dit kan man aldrig nå med fullgod information genom någon form
              av nationella annonskampanjer. Det lokala och regionala arbetet
              är så mycket effektivare när det gäller kunskapsspridning. Men
              informationsinsatser behövs självfallet vid någon förändring av
              det allmänna vaccinationsprogrammet.
            </seg>
            <seg n="441b9f89">
              Det är jätteviktigt att den informationen innehåller vikten av,
              precis som flera av talarna har varit inne på, att screeningen
              måste fortsätta med oförminskad styrka. Vi vet att den har varit
              synnerligen aktiv och är även fortsatt, även om en vaccination
              skulle tillfogas i vaccinationsprogrammet, den mest effektiva
              metoden att minska och minimera antalet kvinnor som drabbas av
              livmoderhalscancer och som i händelse av livmoderhalscancer kan
              få en framgångsrik behandling.
            </seg>
            <seg n="d0e494ec">
              Information är jättesvårt, men min övertygelse är att väldigt
              mycket av informationen måste ske lokalt och regionalt.
            </seg>
          </u>
          <note type="speaker" n="40e9dc23">
            Anf. 45 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-d1c093ca1bf6c5c0-1" n="8d366a88">
            <seg n="ccd960ed">
              Fru talman! Screeningen har gett resultat. Det är väldigt glädjande.
              Men vi ser också att det råder stora regionala skillnader i de
              förebyggande insatserna mellan olika delar av landet. Trots att
              screeningen har visat sig så effektivt förebygga livmoderhalscancer
              är det bara 5075 procent av kvinnorna som hörsammar landstingens
              kallelser. Det finns nog också inom regionerna väldigt lokala
              skillnader.
            </seg>
            <seg n="19b29fa1">
              Jag menar att det här måste ministern följa upp. Landstingen
              kanske inte lyckas med det ansvar som de egentligen har. Vi vet
              också att de kvinnor som man missar får en allvarligare form av
              cancer när den sedan upptäcks.
            </seg>
            <seg n="5fa02a87">
              Ministern säger att det ligger på någon annan än staten det kan
              ha sina fördelar. Men är det ändå inte någon som behöver ta huvudansvaret
              och se till att det blir en likvärdig information? Jag tror att
              det ser väldigt olika ut runt om i landstingen i Sverige.
            </seg>
            <seg n="c5df902a">
              Vi ser, efter att det visat sig att vaccination var möjlig mot
              HPV-virus, att i Tensta och Spånga har enligt Sveriges Radios
              undersökning tre flickor vaccinerats kanske deras föräldrar har
              haft råd. I Danderyd har 25 gånger fler fått vaccinet. Jag tror
              att det handlar både om ekonomi och om kunskap.
            </seg>
            <seg n="68f8b5d3">
              Vi s-kvinnor anser att det här är djupt orättvist. Jag är orolig
              för att det kan bli en klassfråga. Det får det absolut inte bli
              när det gäller den här dödliga sjukdomen. Det önskar jag också
              att ministern ska reagera på. Det jag utläser av det svar som
              jag har fått är att Maria Larsson anser att informationen är bra
              som den är i dag och att det i princip inte behöver göras något
              mera.
            </seg>
            <seg n="33eead9d">
              Sverige har legat i topp vad gäller både vaccination och sjukvård
              och halkar nu efter i förhållande till övriga Europa när det gäller
              HPV-vaccination. Danmark är ett jättebra exempel. Där har man
              verkligen satt ned foten och enats om att alla flickor i åldern
              1215 år ska få kostnadsfri vaccination inom ramen för landets
              vaccinationsprogram.
            </seg>
            <seg n="33d065d6">
              Men här i Sverige kan vi inte ens enas om att en inte fem eller
              sex statlig myndighet ska ha ansvaret för samordnad information
              om förebyggande insatser mot livmoderhalscancer. Jag upprepar
              min fråga till ministern: Är ministern nöjd med hur det ser ut
              i dag?
            </seg>
            <seg n="d1933c48">
              Det är stora skillnader i vilka kvinnor som hörsammar screeningprogrammet.
              Om vi utesluter att det kommer en vaccination och bara tittar
              på dagsläget kan man inte vara nöjd när inte en högre procent
              av kvinnorna hörsammar det här och vi vet att det har så stor
              effekt.
            </seg>
            <seg n="d75684af">
              Vad vill Maria Larsson göra? Vem ska ta huvudansvaret, följa
              upp och se till att informationsansvaret genomförs på ett bra
              och effektivt sätt?
            </seg>
          </u>
          <note type="speaker" n="09a1bb9d">
            Anf. 46 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-1" n="b588c3a2">
            <seg n="e5a266a3">
              Fru talman! I och med att det är en så allvarlig sjukdom med
              så fatala konsekvenser för de drabbade tycker jag att regeringen
              har ett ansvar att se till att det så långt det är möjligt ändå
              är likvärdiga villkor i alla landsting i landet. Ett problem som
              har kommit fram är HPV-testet.
            </seg>
            <seg n="2c4c8115">
              När det gäller de kvinnor som har fått cellförändringar, vilket
              väldigt många kvinnor får och som visar sig på screeningen, har
              vissa kvinnor erbjudits ett HPV-test som tar kort tid att genomföra.
              Där får man svart på vitt på att antingen har man HPV-virus eller
              så har man det inte. Har man det inte behöver man alltså inte
              oroa sig för att det är livmoderhalscancer. Man slipper en långvarig
              väntan, nya tester och oro. Vården slipper naturligtvis också
              de kostnaderna.
            </seg>
            <seg n="8d77cdf9">
              Det finns i dag kvinnor som aktivt har sökt kunskap själva och
              som kan efterfråga HPV-testet. På en del håll får de lov att ta
              det. Men det är väldigt olika från landsting till landsting om
              möjligheten finns och om den erbjuds. Jag tycker att man från
              regeringen skulle kunna slå fast att det ska erbjudas de kvinnor
              för vilka det är medicinskt motiverat. Självklart ska inte alla,
              inte de som inte ens har cellförändringar, erbjudas det. Men där
              det är motiverat ska det definitivt erbjudas.
            </seg>
            <seg n="e08601f9">
              Det är också viktigt att poängtera att detta även berör pojkar
              och män. Flickorna vaccineras mot smittan som överförs vid samlag,
              men den kommer från pojkarna. Även om de nu inte vaccineras är
              det väldigt viktigt att upplysa om sjukdomens förlopp. Vuxna män
              drabbas också och deras fruar, systrar och mammor.
            </seg>
            <seg n="b23d5522">
              Därför tycker jag att regeringen har ett ansvar.
            </seg>
          </u>
          <note type="speaker" n="7ed1ee37">
            Anf. 47 GUNHILD WALLIN (c):
          </note>
          <u who="gunnel_wallin_c702a0" xml:id="i-d90f5b4d6c0e529c-1" n="eab66327">
            <seg n="f1693925">
              Fru talman! Denna fråga tror jag engagerar många av oss, inte
              minst ur ett kvinnoperspektiv.
            </seg>
            <seg n="d2980d9f">
              Jag kommer tillbaka till det här med information. Det är oerhört
              viktigt att information kommer både pojkar och flickor till del,
              även om man kan få livmoderhalscancer utan att ha blivit smittad
              av HPV-virus.
            </seg>
            <seg n="c8ba34aa">
              Jag tror dock att vi ute i våra landsting och kommuner måste
              fundera på hur vi jobbar med informationsinsatser. Nu såg jag
              att det här läkemedelsföretaget kommer att vara med på Vårruset
              överallt i landet. Varför är inte våra landsting eller skolhälsovården
              där och informerar i stället? När det gäller folkhälsa och förebyggande
              åtgärder måste man hitta andra sätt att nå ut med informationen
              och på så sätt nå fler. Framför allt måste man få kvinnor att
              inse hur viktigt det är att de går på de här kontrollerna. Man
              kanske också behöver ändra på vilka tider det går att komma. På
              många håll är det i dag bara under dagtid, och känner man sig
              inte sjuk är man inte särskilt motiverad att gå. Varför inte ha
              kvällsmottagningar?
            </seg>
            <seg n="4d208847">
              Men detta måste man besluta om lokalt likaväl som man måste sköta
              informationen lokalt, även om jag tycker att Socialstyrelsen kan
              ta fram ett bra informationsmaterial som kan användas lokalt.
              Jag kommer i alla fall att driva på mina politiker i landstinget
              för att se till att informationsinsatserna blir bättre.
            </seg>
          </u>
          <note type="speaker" n="46d38cc5">
            Anf. 48 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-0" n="865d77db">
            <seg n="58c57ec9">
              Fru talman! Jag ger mig in i debatten lite sent. Först vill jag
              också tacka ministern för svaret. Det är ett väldigt omdömesgillt
              svar, där man just väger många olika myndigheters nödvändiga inblandning
              för att analysera ett ganska svårt problem.
            </seg>
            <seg n="77a8a440">
              Anledningen till att jag ger mig in i debatten är att interpellanten
              och den socialdemokratiska kollegan i den andra inläggsrundan
              gav sig in i diskussionen med ett lite högre tonläge ett tonläge
              som syftade till att påstå att det var regeringen som på något
              sätt inte vidtar åtgärder och att man ville påskynda någonting.
            </seg>
            <seg n="8f592183">
              Påskynda vad? Med biologin är det så att den är så komplicerad
              att vi inte alltid kan påskynda den. Det goda kan då bli det godas
              fiende. Låt mig med 30 år i läkarrollen reflektera över hur man
              kan se på vacciner. Även om det finns bättre experter än jag är
              jag i det här fallet relativt övertygad om att detta vaccin framför
              allt har effekt hos de yngsta kvinnorna som ännu inte gjort sexuell
              debut. Men det man i dag förordar är en vaccination där det redan
              har skett en sexuell debut, och då kanske skyddseffekten är mindre.
              Då kommer alla de negativa aspekter som vi har diskuterat här
              in.
            </seg>
            <seg n="4a420859">
              Det är alltså inte självklart att vi ännu har nått den nivå där
              detta vaccin har sin bästa effekt. Det finns också en motsatt
              sida, nämligen att alla vaccinationer kan leda till biverkningar.
              Vaccinets effekt kan urvattnas över tid. Över tid kan viruset
              ändra skepnad, och då fungerar vaccinationen ändå inte på lång
              sikt. Det är det andra problemet med att ge de yngsta kvinnorna
              flickorna vaccinet med sannolikt större chans till effekt.
            </seg>
            <seg n="3c4439fb">
              Det är därför, Anne Ludvigsson, som några myndigheter har begärt
              att få fundera och fundera om igen. Detsamma gäller HPV-testet,
              där SBU, Statens beredning för medicinsk utvärdering, faktiskt
              vill få en respit och funderar på att göra en sund utvärdering.
              Något av det värsta man kan göra i medicinen är nämligen att göra
              ett test och säga att du är fri. Det finns något som heter falskt
              negativt test. Man talar alltså om för en kvinna att hon inte
              har någon risk och så var risken där i alla fall. Detta vill en
              myndighet utreda lite noggrannare innan de sätter ned foten.
            </seg>
            <seg n="852d26e8">
              Fru talman! Visst är det bra att sätta ned fötterna, men det
              är väldigt bra att sätta ned fötterna när man har alla getterna
              hemma, det vill säga när alla kort har kommit på bordet! Och det
              är precis det som är regeringens ambition. Regeringen visar i
              svaret från ministern väldigt tydligt hur man avdömer varje myndighets
              synpunkt, som förvisso inte är lika i det här fallet även om ändamålet
              är behjärtansvärt.
            </seg>
            <seg n="9751b0e0">
              Då kan man också fundera lite grann på vad som sades i den andra
              inläggsomgången om orättvisa, att det finns oro för en klassfråga
              och att man halkar efter. Den typen av uttalanden från interpellanten
              speglar frustrationen innan vi ens har avdömt vad som är det medicinskt
              ändamålsenliga kommer pamflettord som ofta används från oppositionen
              mot det man kallar orättfärdig politik.
            </seg>
            <seg n="38fbfb32">
              Jag tycker att den mest ansvarsfulla politiken är den politik
              som först tar fram fakta och noga avväger när tiden är mogen,
              som samlar in information och sedan kommer med en informationskampanj.
            </seg>
            <seg n="fad8e413">
              Mot bakgrund av de komplexiteter jag beskrev om hur det här ännu
              inte har landat i en entydig signal till befolkningen vill jag
              ställa frågan till interpellanten och Hillevi Larsson: Hur tycker
              ni att informationen ska se ut? Ska den framför allt vara enkel
              eller ska den vara rättvisande för kunskapsläget i dag? Jag tycker
              nämligen att information alltid ska vara rättvisande, och då blir
              den i dag inte enkel utan just komplex. Det är därför dessa myndigheter
              nu strävar efter att samordna sig, och här har regeringen med
              all önskvärd tydlighet markerat att de försöker finna en samordnad
              synpunkt innan de tar ett ansvar för hur en massiv informationskampanj
              ska ske.
            </seg>
            <seg n="a6b5bc9c">
              Det tycker jag är ansvarsfull politik. Att rusa ut och informera
              innan man har alla fakta på bordet kan få en motsatt effekt.
            </seg>
          </u>
          <note type="speaker" n="d7f9902e">
            Anf. 49 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-d7a9f7499065e9b6-2" n="db5092b6">
            <seg n="97613103">
              Fru talman! Anne Ludvigsson försöker ge sken av att Sverige på
              något sätt skulle halka efter. Låt mig å det bestämdaste dementera
              det! Det svenska screeningprogrammet har varit effektivt, har
              haft stor framgång och har fortsatt framgång i en internationell
              jämförelse. Många länder har inte motsvarande.
            </seg>
            <seg n="e9468353">
              De länder som har infört vaccination mot HPV har samtliga gjort
              detta det senaste halvåret, alltså väldigt nära i tid, och naturligtvis
              med samma mått av tvivelsmål om detta är den bästa vägen att gå.
              Det är därför expertmyndigheternas utlåtanden är så viktiga här.
              Danmark, som nämndes som exempel, har för övrigt ett statligt
              vaccinationsprogram. Min fråga till Anne Ludvigsson är: Är det
              vad Anne Ludvigsson efterlyser? Ska staten ta över vaccinationsprogrammen
              från landstingen? Är det vad Anne Ludvigsson vill uppnå och som
              hon pläderar för?
            </seg>
            <seg n="d8bfa72f">
              När det gäller informationsansvaret är det precis som jag har
              sagt i svaret statens myndighet, Socialstyrelsen, som har det
              samordnande ansvaret. Sedan är många andra myndigheter inblandade.
              Det är naturligt, eftersom detta har aspekter på en mängd olika
              områden. Men Socialstyrelsens uppgift är att samordna. Ska vi
              ha en annan ordning än den att landstingen har att svara för vaccinationer
              och för information, då tycker jag att Anne Ludvigsson ska bekänna
              färg och faktiskt tydligare uttrycka det.
            </seg>
            <seg n="b727bb13">
              Att det är stora regionala skillnader beklagar jag. Jag tror
              att det är väldigt viktigt med den kvalitetsuppföljning som vi
              gör. Den visar på de regionala skillnaderna och kan öka strävan
              hos de landsting som har dålig frekvens när det gäller screeningprogrammet
              att inte minst förbättra sina resultat. Det är väldigt viktigt,
              och det går att göra bland annat med information.
            </seg>
            <seg n="05cadc7e">
              Jag utesluter inte att ytterligare informationsinsatser kan behövas
              också på nationell nivå, men det jag försöker säga är att det
              som kan göras på lokal och regional nivå kan nå mycket längre
              när det gäller kunskapsutveckling hos den enskilda individen och
              faktiskt också när det gäller att få till stånd ökade insatser,
              inte minst gällande screeningprogrammet. Information kan alltid
              göras bättre. Låt oss hjälpas åt att sträva åt det hållet, men
              låt oss också klargöra var ansvaret ligger i dag och vad det är
              för förändring vi skulle vilja se.
            </seg>
            <seg n="8dbfcdcb">
              Är det en stor nationell annonskampanj som Anne Ludvigsson efterlyser?
              Det har vi egentligen inte fått svar på. Regeringen bör ta sitt
              ansvar är ett vanligt förekommande inlägg hos oppositionen. Men
              det vore bra om man utvecklade vad Socialdemokraterna avser att
              göra för skillnad. Eftersom man tydligen har ett paket i fickan
              som ännu inte har framkommit skulle det vara bra om det fick synas
              också i den här debatten.
            </seg>
            <seg n="8b54500e">
              Sedan ska vi vara klara över att screeningen fortsatt jag vill
              säga det igen kommer att vara det viktigaste redskapet när det
              gäller upptäckten av livmoderhalscancer. Även om Socialstyrelsen
              slutgiltigt skulle landa i att införa denna vaccination i det
              allmänna vaccinationsprogrammet ska vi vara medvetna om att vaccinet
              bara biter på 2 av 13 av de olika virus som framkallar livmoderhalscancer.
              Det är fortsatt mycket angeläget att kommunicera att screeningprogrammen
              är framgångsrika och viktiga.
            </seg>
          </u>
          <note type="speaker" n="4af61ab4">
            Anf. 50 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-d1c093ca1bf6c5c0-2" n="8d366a88">
            <seg n="1a1c099a">
              Fru talman! Debatten spretar litet nu. Min interpellation handlar
              om information och vikten av en samlad information. Det vi ser
              i dag är att screeningprogrammet har varit lyckat, men det finns
              stora regionala skillnader. Det tror jag att vi alla kan enas
              om. Hur det går med HPV-vaccinering och sådant får jag återkomma
              till.
            </seg>
            <seg n="e852703a">
              Ett samlat ansvar för att informationen ges behöver vi. Sedan
              har inte jag någonting emot att den ges av landsting, kommuner
              eller andra. Men någon måste ha det samlade ansvaret så att det
              inte faller mellan stolarna.
            </seg>
            <seg n="d6ef438f">
              Vi ser i dag att det är en klass- och kunskapsfråga. Det var
              så tydligt när HPV-vaccinet kom. Om man gör samma undersökning
              kanske man också kan se det i screeningprogrammet. Det kanske
              finns sådan statistik ute i landstingen. Jag vet inte det.
            </seg>
            <seg n="9483e055">
              Jag delar också Hillevis uppfattning att information behöver
              ges tidigt i skolorna. Vi vet att ungdomars sexualvanor också
              ändras, och risken för sjukdomar sprids. Man behöver prata om
              både hiv och HPV i skolan.
            </seg>
            <seg n="927fb347">
              Vad jag kunde lyssna mig till var att statsrådet Maria Larsson
              ändå sade att Socialstyrelsen har det samlade ansvaret. Då är
              det bara att se till att de fullföljer sitt uppdrag. Jag ser också
              att det i den här regeringen finns en tydlig tendens att skjuta
              över ansvaret på någon annan. Det har vi sett inom andra områden.
              Det kan vara på landsting, kommuner eller myndigheter.
            </seg>
            <seg n="ab386fe3">
              Men vilken roll och vilket ansvar har ministern? Ministern har
              det övergripande ansvaret. Ministern kanske ändå inte är tillfreds
              som det ser ut i dag. Jag menar att regeringen inte bara bör peka
              ut en av de statliga myndigheterna som ska ha huvudansvaret utan
              kanske också förse den myndigheten med lite extra resurser för
              en samlad information.
            </seg>
          </u>
          <note type="speaker" n="102fe8f8">
            Anf. 51 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-1" n="865d77db">
            <seg n="dc6632a5">
              Fru talman! Denna diskussion har visat att det här handlar om
              information, men här finns också, som jag har lyft fram i mitt
              tidigare inlägg, risken för desinformation i ett slags överambition
              att informera.
            </seg>
            <seg n="521501a3">
              Det är intressant att läsa interpellantens fråga. Hon lyfter
              fram hur läkemedelsbolagen sedan de har fått godkännande av HPV-vaccinet
              aktivt har marknadsfört sina vacciner gentemot allmänheten. Men
              i nästa mening skriver interpellanten: Samtidigt har myndigheterna
              enbart passivt informerat om vaccinet på sina hemsidor. Detta
              är inte godtagbart.
            </seg>
            <seg n="226e6d22">
              Jo, det är precis det som är godtagbart. Jag har ju som läkare
              fått motta bland annat den här informationen från ett överentusiastiskt
              läkemedelsbolag. Jag måste säga att den inte har mycket av reflexion
              över de punkter jag lyfte fram i mitt tidigare anförande, nämligen
              baksidorna med att för tidigt överföra medicinska kunskaper till
              praktisk handling. Det finns alltså risker med detta.
            </seg>
            <seg n="6b74d087">
              Tillbaka till informationsfrågan! Vad är det vi ska informera
              om? Informationen blir så pass komplex att man behöver en bra
              medicinsk eller biologisk bakgrund för att förstå resonemanget,
              för att inte skrämma upp medborgarna men samtidigt ge dem en rättvisande
              information.
            </seg>
            <seg n="94a91c05">
              Visst ska man ha ett samlat ansvar för den här informationen
              när tiden är mogen. Det tycker jag framgår väldigt tydligt av
              ministerns och därmed regeringens svar. Det är det vi ska välkomna.
              Vi ska inte försöka få den här debatten att handla om något slags
              passivitet bara för att regeringen i motsats till interpellanten
              funderar över hur informationen på rätt sätt ska vägas av mot
              en så bred publik som möjligt. Det är egentligen det som är till
              regeringens fördel här, tycker jag.
            </seg>
            <seg n="b32b9046">
              Det är på grund av att man anser att det finns olika mottaglighet
              hos befolkningen som man väntar i det längsta med att komma med
              det mest konkreta beskedet. Att göra detta i förtid, i oträngt
              mål och på ett förenklat sätt kommer att innebära att de svagaste
              får den sämsta informationen och kanske begår de största misstagen.
              Tyvärr är det återigen så att Socialdemokraterna knyter an till
              en dålig attityd, att få de sämst ställda värst utsatta.
            </seg>
          </u>
          <note type="speaker" n="34b6c227">
            Anf. 52 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-c755e0d07322a77d-0" n="db5092b6" next="i-fb001b0e186bad85-0">
            <seg n="7c53c5e5">
              Fru talman! Anne Ludvigsson vill hävda att nånannanismen råder
              i regeringen, att vi skjuter över ansvaret på någon annan, men
              säger samtidigt att hon inte heller vill skjuta över ansvaret
              till Socialstyrelsen eller regeringen från landstingen. Man får
              trots allt bestämma sig för vilken linje man ska driva.
            </seg>
            <seg n="130e1a87">
              Då är vi i alla fall överens om att huvudansvaret för vaccinationer
              och information fortsatt måste ligga på den som finns regionalt
              och är lokalt verksam, också med hänvisning till klassperspektivet.
              Kunskap och information kan behöva utformas på olika sätt beroende
              på den man vill nå med budskapet. Det är därför det är avgörande
              att det kan utformas med den lokala kännedomen och den lokala
              kunskapen om mottagaren. Det är därför jag vidhåller det, men
              jag utesluter ingenting.
            </seg>
            <seg n="cf8d3f33">
              Men, som sagt var, det samlade informationsansvaret är en senare
              fråga om Socialstyrelsen bestämmer sig slutgiltigt för att vi
              ska införa HPV-vaccination i vaccinationsprogrammet. När vi gör
              det ska vi veta att vi i så fall inför ett vaccin med en prövotid
              som aldrig tidigare har varit så kort som för det här vaccinet.
              Man har bara kunskap om hur treårsperspektivet ser ut och inte
              mer. Det är väldigt ovanligt, faktiskt unikt.
            </seg>
            <seg n="1790d54d">
              Det är därför tveksamheten finns hos många. Det är därför den
              uttrycks så tydligt från olika myndigheters sida. Vi måste, precis
              som Finn Bengtsson är inne på, ha ett stort förtroende för att
              vaccinet verkligen prövas noga, därför att det också finns baksidor.
              Därför är jag tacksam för att myndigheterna faktiskt inte med
              självklarhet stadfäster saker och ting utan undersöker i detalj
              och nu också remitterar ärendet ganska brett.
            </seg>
            <seg n="0117a008">
              Sedan tror jag att det är viktigt när vi talar om information
              att vi också involverar skolan som en part. Men jag skulle också
              vilja slå ett slag för att involvera föräldrarna när det gäller
              att informera om hivvaccin och livmoderhalscancer. De är en nyckelfaktor
              också för att kunna kommunicera på ett bra sätt med sina ungdomar.
            </seg>
            <seg n="83570c9a">
              Jag vill tacka för debatten som kanske också har höjt kunskapsläget
              och ökat informationsinsatsen till svenska folket.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="7db399d7">
            Ajournering
          </note>
          <note n="07cbe790">
            Kammaren beslutade kl. 16.08 på förslag av andre vice talmannen
            att ajournera förhandlingarna till kl. 18.00.
          </note>
          <u who="maria_larsson_b5d03e" xml:id="i-fb001b0e186bad85-0" n="db5092b6" prev="i-c755e0d07322a77d-0">
            <seg n="d948085e">
              Återupptagna förhandlingar
            </seg>
          </u>
          <note n="e56340c7">
            Förhandlingarna återupptogs kl. 18.00.
          </note>
          <note n="75344d28">
            12 § Svar på interpellation 2007/08:411 om hälsosituationen för
            nationella minoriteter
          </note>
          <note type="speaker" n="1d5ae1cb">
            Anf. 53 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-c755e0d07322a77d-1" n="db5092b6" next="i-fb001b0e186bad85-1">
            <seg n="92fc1cb2">
              Fru talman! Nikos Papadopoulos har frågat mig om vilka åtgärder
              jag är beredd att vidta för att förbättra hälsosituationen för
              nationella minoriteter i Sverige.
            </seg>
            <seg n="30eadea5">
              Jag instämmer med Nikos Papadopoulos att kunskapen om hälsotillståndet
              bland de nationella minoriteterna samer, sverigefinnar, tornedalingar,
              romer och judar är bristfällig. En anledning till detta är att
              vi i mångt och mycket saknar statistik om de nationella minoriteterna.
              Det beror på att det enligt 13 § i personuppgiftslagen (PUL, 1998:204)
              är förbjudet att behandla personuppgifter som bland annat avslöjar
              etniskt ursprung. Även hälsostatistiken är eftersatt, och den
              statistik som vi har är tämligen inaktuell. De senaste forskningsrönen
              när det gäller sverigefinnars hälsosituation är till exempel över
              tio år gamla, och det är ändå den minoritet som vi har mest kunskap
              om.
            </seg>
            <seg n="8fbf11af">
              En annan anledning till den bristande kunskapen om hur olika
              minoriteters hälsa och ohälsa ser ut i jämförelse med varandra,
              och i jämförelse med den övriga befolkningen, är att flertalet
              av de studier som finns bygger på självrapporterad hälsa. Statistiken
              kan då vara svårtolkad på grund av kulturella skillnader när det
              gäller begreppet hälsa.
            </seg>
            <seg n="0db28208">
              Ett första nödvändigt steg när det gäller att förbättra hälsosituationen
              för de nationella minoriteterna är att samla in aktuella hälsodata
              om de nationella minoriteterna. Det är inte god ordning att föreslå
              insatser innan vi har kunskap om hur hälsosituationen är i dagsläget.
            </seg>
            <seg n="f35b497e">
              Som Nikos Papadopoulos så riktigt påpekar har jag för avsikt
              att låta göra en kartläggning av våra nationella minoriteters
              hälsosituation. Detta är tillåtet om den som svarar på frågorna
              lämnar sitt uttryckliga samtycke.
            </seg>
          </u>
          <note n="f7511690">
            Statens folkhälsoinstitut kommer att få i uppdrag att i samråd
            med Socialstyrelsen och företrädare för de nationella minoriteterna
            samt Delegationen för romska frågor genomföra en kartläggning
            av hälsosituationen bland de nationella minoriteterna.
          </note>
          <u who="maria_larsson_b5d03e" xml:id="i-fb001b0e186bad85-1" n="db5092b6" prev="i-c755e0d07322a77d-1">
            <seg n="df11cd12">
              Folkhälsoinstitutet kommer självfallet även att få i uppgift
              att utifrån den kunskap kartläggningen ger ta fram förslag på
              hur hälsan bland de nationella minoriteterna ska kunna främjas
              och förebyggas. Förslagen kommer därefter att beredas i sedvanlig
              ordning.
            </seg>
          </u>
          <note type="speaker" n="265294c6">
            Anf. 54 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-4d35c6eaf88be76c-0" n="855923c9">
            <seg n="44f3f05d">
              Fru talman! Jag vill börja med att tacka statsrådet Maria Larsson
              för svaret på min interpellation om hälsosituationen för nationella
              minoriteter.
            </seg>
            <seg n="7f8d4fdb">
              I en alltmer internationaliserad värld är det av stor vikt att
              synliggöra alla medborgare oavsett ursprung. Det här är en fråga
              som med andra ord inte kan ses bara som en fråga för Sverige eller
              en enskild nation, utan den måste betraktas i ett globalt perspektiv.
            </seg>
            <seg n="ee0deec5">
              Fru talman! Jag har respekt för statsrådets ambition att genom
              en ny studie om nationella minoriteters hälsosituation skaffa
              mer fakta och kunskaper. Det är ett klokt drag. Det är bra, men
              det får inte fungera som ett motiv för att inte vidta åtgärder
              på områden som det redan finns kunskaper om i dag.
            </seg>
            <seg n="03cc06f6">
              Socialstyrelsen har i sin lägesrapport för 2007 pekat på fyra
              områden där sjukvården inte är rättvist fördelad. Först och främst
              kan inte en jämlik sjukvård för alla, särskilt för minoriteter,
              förverkligas när vården ska levereras på marknadsmässiga villkor.
              Effekterna av den marknadsstyrda vården i Helsingfors innebär
              att vården är tillgänglig i Helsingforss centrum men brister i
              ytterområdena. Vården måste vara tillgänglig för alla. Enligt
              Socialstyrelsens rapport manifesteras ojämlikhet i hälsan i högre
              dödstal, i sjukdomar som hälso- och sjukvården bedöms kunna påverka
              med förebyggande eller behandlande insatser. Det gäller särskilt
              för utlandsfödda och grupper med lägre utbildningsnivå.
            </seg>
            <seg n="2028ca3d">
              Brister i vårdens jämlikhet innefattar också användning av läkemedelsbehandlingar
              för lågutbildade personer och personer med utländsk bakgrund vid
              exempelvis hjärtinfarkt, stroke och kroniska lungsjukdomar. Socialstyrelsens
              analyser visar dessutom på avsevärt fler vårdtillfällen på sjukhuset
              i diagnoser som är behandlingsbara i den öppna vården för män,
              personer med lägre utbildningsnivå samt för dem med utländsk bakgrund
              eller tillhörande någon minoritetsgrupp.
            </seg>
            <seg n="5ee16a3e">
              Fru talman! Vad avser statsrådet att vidta för åtgärder för att
              få en tillgänglig och mer jämlik vård som även kommer minoriteterna
              till del?
            </seg>
          </u>
          <note type="speaker" n="ec0ed2bf">
            Anf. 55 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-d7a9f7499065e9b6-3" n="db5092b6">
            <seg n="c63ed7b4">
              Fru talman! Vård ska ges på lika villkor. Det har vi antagit
              i riksdagen, och det finns en stor politisk överensstämmelse om
              detta. Om så inte sker måste naturligtvis landstingen, som är
              ansvariga för leverans av vård, vidta åtgärder. Kunskap för att
              följa hur vård ges är en viktig information. Problemet är att
              även om Socialstyrelsens rapport pekar på en liten bit har vi
              ingen sammanfattande kunskap i dag. Det är precis därför jag gör
              det som borde ha gjorts för länge sedan av den tidigare socialdemokratiska
              regeringen, nämligen att ta reda på hälsotillståndet bland våra
              nationella minoriteter. Det har inte gjorts, Nikos Papadopoulos,
              och det är därför vi inte har ett bättre läge. Det är därför som
              vi inte har kunnat vidta åtgärder eftersom kunskapsläget inte
              har funnits för handen på nationell nivå.
            </seg>
            <seg n="0cac3434">
              Det har funnits enstaka nedslag men ingen sammanfattande bild
              på nationell nivå. Jag är angelägen om att få fram den bilden.
              Jag är angelägen om att få kunskap om det faktiskt är så att särskilda
              insatser behövs för nationella minoriteter. Så har inte svensk
              hälso- och sjukvård varit uppbyggd tidigare. Vi har haft generella
              insatser som har riktat sig till många. Vård efter behov och vård
              på lika villkor är de grundteser som vi alla står bakom.
            </seg>
            <seg n="19963bcd">
              Finns det skäl att gå in med speciella insatser till speciella
              grupper? Då måste vi först ha den kunskapen på bordet. I dag finns
              inte säkra uppgifter om var enskilda individer bland de nationella
              minoriteterna bor, befinner sig och deras åldersfördelning. Det
              här bygger på antaganden. Den lilla begränsade kunskap vi har
              i dag bygger på antaganden. Jag finner det anmärkningsvärt. Jag
              finner det anmärkningsvärt att så lite har gjorts innan för att
              samla den statistik som måste ligga till grund för kommande beslut.
            </seg>
            <seg n="a5caee10">
              Skolverket redovisar inte ens hur många som deltar i modersmålsundervisning
              på ett tillfredsställande sätt. Det finns verkligen stora brister.
              Nu tar jag första steget. Vi försöker samla en bild av om nationella
              minoriteter har särskilda behov, har en särskild ohälsa i vissa
              avseenden, för att naturligtvis också kunna gå in med särskilda
              åtgärder. Det är precis det uppdrag som Folkhälsoinstitutet nu
              har fått, att göra kartläggningen tillsammans med andra myndigheter
              men också ta fram förslag om de finner att det finns behov av
              det.
            </seg>
          </u>
          <note type="speaker" n="52b3f4cc">
            Anf. 56 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-4d35c6eaf88be76c-1" n="855923c9">
            <seg n="4b2b6977">
              Fru talman! Självklart ska det vara vård på lika villkor, men
              det måste finnas tillgänglighet för minoritetsgrupper och andra
              som inte har möjlighet att åka till innerstaden. Tillgänglighet
              betyder att det geografiskt sett ska finnas sjukvård i närheten.
              Samtidigt ska man få ett professionellt bemötande av läkare, och
              man önskar naturligtvis att man ska komma till en bra läkare.
            </seg>
            <seg n="04d50b5d">
              Fru talman! Vi har i Sverige flera minoritetsgrupper, som statsrådet
              har nämnt. Samer, judar, romer, sverigefinnar och tornedalingar
              är nationalitetsgrupper i Sverige. Samtliga grupper har funnits
              i Sverige under lång tid och är en del av landets mångkulturella
              historia och kulturarv. Den största gruppen är sverigefinnarna.
              De kom till Sverige på 1400-talet och bodde söderut. Men de som
              kom till Sverige efter andra världskriget har haft väldigt svårt
              att lära sig språket, och den gruppen har det väldigt svårt.
            </seg>
            <seg n="ff2a6386">
              Det finns två saker som kännetecknar dem. Det ena är att när
              man inte kan lära sig språket får man ofta inte något arbete,
              och därmed får man sämre ekonomi. Socioekonomiska faktorer spelar
              in, och man får bo i slitna områden. Allt detta spelar roll, inte
              bara för familjerna utan också för barnen. På det sättet kan det
              skapas vissa problem med hälsan för olika personer, både äldre
              och ungdomar.
            </seg>
            <seg n="374b5363">
              Man kan konstatera, fru talman, att hälsan påverkas av många
              olika faktorer. Det kan vara språket, utbildning, arbete, bostäder
              och så vidare. Statsrådets direkta ansvar är hälsofrågorna och
              inte alla andra områden, där ansvaret ligger på andra departement.
            </seg>
            <seg n="12488b1b">
              Jag vill trots allt, fru talman, ställa en fråga till statsrådet:
              Vilka initiativ avser statsrådet att ta i kontakter med övriga
              statsråd i regeringen som har ansvar för andra områden som får
              konsekvenser för hälsan? Vad är statsrådet beredd att göra för
              att minoriteter med bristfälliga språkkunskaper ska få bättre
              sjukvård?
            </seg>
          </u>
          <note type="speaker" n="80b2df03">
            Anf. 57 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-2" n="865d77db">
            <seg n="f4ced943">
              Fru talman! Nikos Papadopoulos lyfter fram en viktig fråga, om
              ohälsa hos minoritetsgrupper. Jag uppfattar också att interpellanten
              brinner särskilt för de här svaga grupperna, som är utsatta för
              risken att bli marginaliserade. Jag har stor respekt för den ingången.
            </seg>
            <seg n="491b3905">
              I interpellantens kommentar till statsrådet betonar han det han
              skriver i sin interpellation, nämligen att vi har kunskapen men
              att det nu krävs handling. Det är här jag har en invändning.
            </seg>
            <seg n="790c9791">
              Med tanke på det svar som ministern har lämnat är hon ganska
              tydlig och jag stryker under att det är en korrekt uppfattning,
              enligt min bedömning om att kunskapsläget är långt ifrån fullständigt,
              att det faktiskt är ganska knapphändigt. Jag tycker också att
              regeringen via ministern visar handlingskraft och tydligt uttrycker
              att man har för avsikt att låta göra en kartläggning av våra nationella
              minoriteters hälsosituation. Det är egentligen den grundläggande
              och viktigaste poängen här.
            </seg>
            <seg n="12eb942d">
              Det finns nämligen en risk, fru talman, med att rusa in och handla
              på basis av för skral kunskap. Vi har haft interpellationer tidigare
              i dag som har handlat om att ambitionen att göra förhastade insatser
              ibland tyvärr kan spela de här grupperna i händerna på ett negativt
              sätt.
            </seg>
            <seg n="21a9a54e">
              Låt oss då kort konstatera, fru talman, att vi redan i dag på
              gruppnivå har ett problem med att identifiera att en majoritetsgrupp
              har drabbats av orättvisa, nämligen kvinnorna kontra männen. Om
              vi bryter ned det till gruppen minoriteter, i detta fall etniska
              minoriteter, kan vi mycket riktigt konstatera att vi kan befara
              att hälsoläget är skralt. Men på vilken grund står detta?
            </seg>
            <seg n="976db6ae">
              Det framgår lite för entydigt i interpellantens synpunkter att
              det här är någonting av samhället skapat: Vi har haft ett mångkulturellt
              samhälle länge, och vi har inte lyckats lösa detta problem alltså
              är det orättvisor.
            </seg>
            <seg n="4f25d3df">
              Låt mig då betona, utifrån mina många år i den medicinska professionen,
              att vi har lärt oss alltmer med de medicinska landvinningarna.
              Vare sig vi vill eller inte vill ta det till oss har vi med molekylärbiologiska
              landvinningar förstått att det finns stora genetiska skillnader,
              alltså rent biologiska skillnader, i hur vi tolererar både sjukdom
              och behandling. Det här är tyvärr ett alltför underskattat och
              underbeforskat område.
            </seg>
            <seg n="02a7fb4d">
              Med detta vill jag säga att det kan vara så att etniska minoriteter,
              oavsett hur länge man har bott i ett land, på grund av genetisk
              predisposition, som det heter, kan vara mer eller mindre utsatta
              för olika sjukdomar och sjukdomsbehandling. Innan man ger sig
              åstad och tolkar detta som ett samhällsfenomen kanske man borde
              skjuta till en kunskapsökning på det fältet så att just de här
              minoriteterna får för dem avpassad vård, det vill säga för dem
              avpassad medicinsk behandling, diagnossättning och uppföljning.
              Det här är någonting som jag tror ibland blir ett problem, när
              man beskriver samband som alltid utgående från samhällsfaktorer.
            </seg>
            <seg n="05149ab7">
              Jag läser också interpellantens kommentar att självmordsfrekvensen
              bland unga samiska män steg i anslutning till marktvisterna. Ja,
              det må mycket väl vara så, och det finns säkert ett väldigt tydligt
              tidssamband. Men det är inte detsamma som att det också kan finnas
              ett orsakssamband. Det kan alltså saknas ett orsakssamband. Det
              kanske är helt andra processer som förorsakar denna ökade risk,
              om den nu verkligen finns, för självmord och kanske kopplat till
              depression. Låt oss i stället göra en grundläggande analys av
              detta innan vi drar förhastade slutsatser om hur samhället måste
              förändras.
            </seg>
            <seg n="6c7406de">
              Sammanfattningsvis, fru talman, kan man även om man bryter ned
              det till gruppnivå bryta det en bit till. Ytterst handlar det
              om enskilda individers förutsättningar att drabbas av sjukdom
              och därmed även enskilda individers förutsättningar att motta
              adekvat vård och behandling.
            </seg>
            <seg n="036f8913">
              Jag vill påstå att den här regeringen, som har tillträtt efter
              Socialdemokraternas långa passivitet, har en mycket mer nära syn
              på enskilda individers behov, vilket jag hoppas förbättrar hälsoläget
              för alla inblandade invånare i det här landet.
            </seg>
          </u>
          <note type="speaker" n="d0ad8655">
            Anf. 58 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-d7a9f7499065e9b6-4" n="db5092b6">
            <seg n="7ab41e95">
              Fru talman! Låt mig först säga, så att vi klarar ut det när det
              gäller tillgängligheten och vården i Helsingfors, att det fanns
              en ganska belysande artikel som tydligt visade att det startar
              betydligt fler primärvårdscentraler i Helsingforss ytterområden
              än i innerstaden. Den diskussionen tycker jag därför att vi ska
              lägga åt sidan.
            </seg>
            <seg n="536754e1">
              Ja, trots att kunskapsläget är så dåligt, att vi har så lite
              kunskap, att det finns så lite forskning gjord och att den förra
              regeringen aldrig undersökte saken har vi försökt börja göra en
              del saker som kan hjälpa på individnivå, trots att vi inte har
              den samlade nationella bilden. Låt mig nämna några saker.
            </seg>
            <seg n="844219ad">
              Ett sådant område är fritt val i äldreomsorgen. Där hoppas jag
              få se många nationellt drivna äldreboenden och hemtjänstföretag
              som har både den kulturella kompetensen och den språkliga kompetensen
              för att svara upp mot behoven hos de äldre som tillhör en annan
              nationell minoritet. Jag tror att det är en väldigt viktig faktor.
              Inte minst när demenssjukdomar gör sig påminda händer det ganska
              ofta att man tappar den svenska som man kanske har lärt sig men
              minns sitt modersmål. Att då kunna få hemtjänsten av personal
              som talar modersmålet är en väldig kvalitetshöjning inom äldreomsorgen.
            </seg>
            <seg n="b6100868">
              I morgon kommer den folkhälsopolitiska propositionen att presenteras,
              och där finns för övrigt förslaget att undersöka och kartlägga
              de nationella minoriteternas hälsosituation. Där kommer det också
              att finnas ett förslag om första hjälpen mot psykisk ohälsa. Vi
              vet att en del av de nationella minoriteterna är överrepresenterade
              i den statistiken. Det handlar naturligtvis både om tillgång till
              vård, där vi gör en stor satsning på psykiatrin det är en treårssatsning
              hittills, och jag tror att det kommer ännu mer och om att ha en
              beredskap för att individ till individ möta den psykiska ohälsan
              på ett odramatiskt men ändå professionellt sätt.
            </seg>
            <seg n="8b814ef2">
              Precis som vi har en ABC-utbildning för att möta fysiska behov
              behöver vi ha en första hjälpen-utbildning som människor kan gå
              på motsvarande sätt som man går en ABC-utbildning för att sedan
              kunna möta medmänniskor på ett bra sätt när psykisk ohälsa uppstått.
              Det tror jag är någonting som också gagnar nationella minoriteter,
              och låt mig säga: inte minst nationella minoriteter.
            </seg>
            <seg n="66a13cc4">
              För övrigt planerar regeringen för en minoritetspolitisk proposition,
              som inte ligger under mitt departements ansvar men som är under
              planering.
            </seg>
            <seg n="90925113">
              Min fråga till Nikos Papadopoulos är snarast: Vad är Socialdemokraternas
              förslag? Under er regeringstid gjorde ni ingen kartläggning av
              de nationella minoriteterna, och jag har inte sett några förslag
              på vad det är ni vill göra. Vad är det ni vill uppnå? Regeringen
              borde, säger man, men det här handlar ju också om att komma med
              lite egna förslag och idéer. Jag ser fram emot att höra Nikos
              Papadopoulos förslag på det här området.
            </seg>
          </u>
          <note type="speaker" n="49fcf362">
            Anf. 59 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-4d35c6eaf88be76c-2" n="855923c9">
            <seg n="268f806d">
              Fru talman! Jag vill ta upp det här med fritt val. Jag har pratat
              med många finländare genom Sios, och deras svar var: Vi bryr oss
              inte om fritt val. Om jag blir sjuk är det enda jag är intresserad
              av att jag har en sjukvårdsinrättning centralt, nära mig, så att
              jag kan få vård av den. Jag vill ha en läkare.
            </seg>
            <seg n="b5b896a3">
              Naturligtvis finns det de som vill ha samma läkare jämt, men
              det viktiga är att man har en läkare i närheten när man behöver
              det. Det är det ena.
            </seg>
            <seg n="bbb6aed2">
              Det andra är att man naturligtvis vill ha en professionell mottagare
              och att det ska finnas läkare som är duktiga och bra på att kunna
              ta hand om en.
            </seg>
            <seg n="8558c2df">
              Det här med fritt val kan man alltså diskutera.
            </seg>
            <seg n="6059c095">
              Fru talman! En fråga som direkt har bäring på hälsan är när diskriminering
              av minoriteter äger rum. Ombudsmannen mot etnisk diskriminering
              har konstaterat att diskriminering är vanligt förekommande när
              det gäller samer och romer. Det vet vi också väl genom EU-kommissionen,
              som 2007 lämnade sin rapport. Det är inte bara Sverige som har
              svårigheter med det här. Också i Europa finns det svårigheter
              med andra grupper. Man har inte kunnat integrera ungdomar som
              har en annan bakgrund eller kommer från minoriteter som till exempel
              romerna i samhället. Detta förekommer naturligtvis i hela Europa.
            </seg>
            <seg n="c093e9f8">
              Det är framför allt konsekvenserna för den psykiska hälsan som
              därmed kommer till uttryck. Olika terapeutiska metoder för att
              förebygga psykisk ohälsa förutsätter att man förstår språket.
              Det gäller såväl patienten och terapeuten.
            </seg>
            <seg n="66c7bf28">
              Jag vill ställa en fråga till statsrådet. Vad har statsrådet
              för planer för att förbättra minoriteternas hälsa?
            </seg>
          </u>
          <note type="speaker" n="155eb123">
            Anf. 60 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-3" n="865d77db">
            <seg n="8c03ae47">
              Fru talman! Ja, det är inte lätt att på två minuter ställa Nikos
              Papadopoulos till svars för en massa idéer som hans eget parti
              inte har kunnat kläcka på tolv år och än mindre visa handling
              inför, så det ska vi kanske inte anklaga interpellanten för.
            </seg>
            <seg n="64be7939">
              Däremot blir jag lite upprörd när jag hör Nikos Papadopoulos
              säga att det han har hört är att folk inte bryr sig om något fritt
              val. Jag vistas i sjukvården dagligen sedan över 30 år, och jag
              måste påstå att det som är ett problem med sjukvården är den dåliga
              tillgängligheten. Vi har lösningar för den dåliga tillgängligheten
              som bygger bland annat på fritt val-reformer och en annan typ
              av vårdvalssystem som öppnar för alla medborgare i det här landet.
            </seg>
            <seg n="d27b5fbb">
              Det största problemet är alltså den dåliga tillgängligheten.
              Den drabbar på ett sätt alla medborgare, men jag tror, Nikos Papadopoulos,
              att den drabbar de svagaste värst. Därför tror jag att vi har
              lösningen på många av de problemen, och därför ska man inte förkasta
              betydelsen av att flytta över makten till patienterna.
            </seg>
            <seg n="e84a7c25">
              Visst, det finns de som säger i affekt: Jag vill inte välja!
              Jag vill ha en läkare!
            </seg>
            <seg n="9d02d4ce">
              Men när de sedan inte får möta läkaren på kanske tre månader,
              eller det tar sex månader innan de till nöds får behandling för
              att den dåliga vårdgaranti vi inte lever upp till ska följas upp,
              då börjar det bli annat ljud i skällan. Då säger man: Jag vill
              gärna välja vart jag ska gå, för nu behöver jag vård.
            </seg>
            <seg n="c2dc2f9b">
              Till sist vill jag beröra den etniska diskrimineringen sett ur
              ombudsmannasynpunkt. Allt är inte rena byråkratiska processer.
              Jag menar att en diskrimineringsombudsman har en viktig uppgift,
              men om diskrimineringsombudsmannen ser på en skillnad mellan etniska
              grupper som inte baserar sig på dagens medicinska landvinningar
              kan man fatta helt fel beslut. Det är väldigt viktigt att de etniska
              minoriteterna möts utifrån det sjukdomspanorama och den kunskapsbild
              vi har, också givet att vi har lite olika förutsättningar genetiskt.
              Där hjälper det inte att ropa på diskriminering när man inte har
              analyserat var problemet ligger.
            </seg>
            <seg n="1e93f1c9">
              Jag vidhåller att statsrådets och regeringens förslag att göra
              en noggrann kartläggning av de nationella minoriteternas hälsosituation
              är vägen att gå.
            </seg>
          </u>
          <note type="speaker" n="2a2a9829">
            Anf. 61 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-d7a9f7499065e9b6-5" n="db5092b6">
            <seg n="560e0070">
              Fru talman! Jag noterar att jag inte fick några svar på vad Nikos
              Papadopoulos tyckte att man skulle göra i stället mer än att det
              borde finnas läkare, och det tycker vi nog bägge två liksom att
              vården ska finnas nära. Det är naturligtvis en strävan för oss
              bägge. Att öka tillgängligheten är en stor utmaning, och den arbetar
              vi aktivt med.
            </seg>
            <seg n="2eb1aa18">
              Sedan sade Nikos Papadopoulos när vi talade om den psykiska ohälsan
              hos nationella minoriteter att en förutsättning för att kunna
              jobba med den på ett bra sätt är att man förstår språket. Då blir
              det för mig obegripligt att fritt val-idén förkastas, för det
              är precis det här som den ska uppnå. Inom äldreomsorgens ram,
              kanske också inom hälso- och sjukvårdens ram, ska man kunna välja
              någon som förstår det språk man talar, också om man har glömt
              svenskan någon som har den kulturella kompetensen.
            </seg>
            <seg n="8553add0">
              Jag besökte Judiska Hemmet för ett tag sedan, där man inte bara
              hade kulturell kompetens utan också särskild kompetens för att
              ta hand om Förintelsens offer. Det är klart att det är en enorm
              fördel för en person som har varit utsatt för den att kunna välja
              ett sådant äldreboende. Detsamma gäller för sverigefinnar att
              kunna få använda finskan som sitt språk när man åldras också i
              Sverige.
            </seg>
            <seg n="8eaf6bef">
              Det finns verkligen stora förutsättningar för att öka möjligheten
              att ge en kvalitativt bra vård och omsorg med ett fritt val-system.
              Det är att flytta makten från politikerna ned till dem som ska
              använda sig av tjänsterna. Det är inte vi som är politiker som
              ska bestämma vem som ska utföra tjänsten, vem som ska hjälpa till
              med duschen hemma nos någon, utan det ska man faktiskt få göra
              själv. Det är målsättningen, och det tror jag är en väldigt viktig
              reform sett ur de nationella minoriteternas synvinkel.
            </seg>
            <seg n="68767746">
              Sedan är det som sagt var väldigt mycket annat vi gör. Den här
              kartläggningen tror jag är central och viktig för att öka kunskapen
              och ge oss möjlighet att utifrån kunskaper kanske också göra riktade
              insatser där inte de generella insatserna räcker till.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="9be4ab4e">
            13 § Svar på interpellation 2007/08:390 om förbud mot industriellt
            framställda transfetter
          </note>
          <note type="speaker" n="2ba7e14e">
            Anf. 62 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-32bf2d55e9ac4dcd-4" n="39a386b3">
            <seg n="f89fda9e">
              Fru talman! Jan Lindholm har frågat integrations- och jämställdhetsminister
              Nyamko Sabuni om vilka åtgärder ministern har för avsikt att vidta
              för att minska riskerna för befolkningen mot bakgrund av ny kunskap
              kring industriellt framställda transfetter i livsmedel alternativt
              för att förbättra vårt svenska beslutsunderlag för diskussion
              av den linje ansvarig myndighet intar.
            </seg>
            <seg n="20d0756b">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="d091b0ff">
              Det är viktigt med nyttiga livsmedel, goda matvanor och en varierad
              kost. Sedan flera år tillbaka har Livsmedelsverket fört en kontinuerlig
              dialog med livsmedelsbranschen om att ta bort transfetter i livsmedel.
              De marknadsledande företagen i Sverige inom snacks-, snabbmats-,
              bakverks- och konfektyrbranschen uppger att de tagit bort transfetterna
              ur sina produkter eller är på väg att göra det.
            </seg>
            <seg n="572ccf6d">
              Livsmedelsverkets projekt tillsammans med kommunerna, Riksprojekt
              2008 om transfett, inbegriper analyser av olika produkter för
              att se om branschen håller vad den lovar. En undersökning görs
              av den totala fettsammansättningen i ett stort antal livsmedel,
              bland annat för att se vilken typ av fett som har använts för
              att ersätta transfettet. Den så kallade matkorgsstudie som Livsmedelsverket
              har genomfört visar att maten i dag innehåller endast små mängder
              transfetter. Den största delen kommer från mejeriprodukter.
            </seg>
            <seg n="1590439d">
              Transfetter finns främst i de livsmedel som innehåller mycket
              mättat fett. Det finns inget underlag som stöder att industriellt
              framställda transfettsyror är skadligare än naturliga transfettsyror.
              Även om transfetter är skadligare än mättat fett äter vi betydligt
              mer mättat fett än transfett, och därför utgör det mättade fettet
              det verkliga problemet. I dagsläget bör svenskarna i första hand
              dra ned på konsumtionen av mättat fett.
            </seg>
            <seg n="23fb5b75">
              Intaget av transfettsyror i Sverige är i nivå med vad som konsumeras
              i Danmark, Norge och Finland. Detta är under den högsta nivå som
              WHO rekommenderar. Detta ska ställas i relation till intaget av
              mättat fett som är tre gånger högre än WHO:s rekommenderade högsta
              intag.
            </seg>
            <seg n="1a007e98">
              Danmark införde den 1 januari 2004 strikta regler för högsta
              tillåtna mängd industriellt tillsatta transfettsyror i matvaror.
              Danmark har inget totalförbud mot transfetter. Av reglerna följer
              att oljor, fetter och färdigberedda livsmedel inte får säljas
              på den danska marknaden eller importeras om de innehåller över
              2 gram per 100 gram transfettsyror, av den totala mängden fettsyror,
              av icke-animaliskt ursprung. Regeln gäller alltså inte ost och
              andra mjölkprodukter. Härdade fetter med lägre andel transfettsyror
              får däremot användas. Dansk provtagning visar att flera livsmedel
              har halter som överstiger 2 gram per 100 gram.
            </seg>
            <seg n="d790421d">
              Den studie från Harvard School of Public Health om transfett
              och prostatacancer som det skrevs om i massmedier för några veckor
              sedan gjordes på 80-talet i USA. Intaget av transfetter var betydligt
              högre då, och är fortfarande högre i USA än i Sverige. I studien
              fann man en riskökning för 20 procent av männen med det högsta
              transfettintaget, men studien gav ingen uppgift om intag eller
              källor från vilken kost eftersom man inte kan skilja på industriellt
              bildat transfett och transfett från mejeriprodukter. Den ökade
              risken för prostatacancer sågs i huvudsak bland överviktiga och
              feta. Mekanismerna för hur transfett skulle kunna orsaka prostatacancer
              ger inte studien svar på.
            </seg>
            <seg n="ce1700ae">
              Riskerna med transfettsyror är angelägna att bevaka, och intentionen
              att minska intaget av transfettsyror bör fortsätta. En fortsatt
              frivillig minskad användning av härdade fetter och delvis härdade
              fetter i olika produkter är önskvärd. Den svenska livsmedelsindustrin
              bör fortsättningsvis uppmuntras att ta bort de härdade fetterna
              i möjligaste mån och ersätta dem med i första hand omättade fetter.
              Att genom lagstiftning begränsa användning av transfettsyror från
              delvis härdade fetter har hittills inte bedömts vara en nödvändig
              åtgärd för att uppnå önskad hälsoeffekt.
            </seg>
            <seg n="6ddc3c1d">
              Livsmedelsverkets projekt om transfetter kommer jag att ingående
              följa, och det kommer att ha en stor betydelse för det svenska
              beslutsunderlaget. I mitt arbete som jordbruksminister måste jag
              utgå ifrån nationell och internationell forskning och gällande
              vetenskapliga bedömningar och ha människors hälsa i åtanke. En
              mycket viktig politisk fråga för mig just nu handlar om hur vi
              på olika sätt kan förbättra våra matvanor i Sverige.
            </seg>
            <seg n="e06aca0b">
              Rekommendationer att minska intaget av godis, bakverk, friterad
              potatis samt feta mejeriprodukter och fett i kött är en åtgärd.
              Sådana matvaneförändringar leder till många hälsomässiga vinster
              såsom minskat intag av mättat fett, socker och salt.
            </seg>
            <seg n="8ce81dea">
              Från den svenska regeringens sida anser vi inte att ett ensidigt
              förbud mot användning av till exempel transfettsyror kan uppnå
              den önskade hälsoeffekten. Det skulle kunna invagga konsumenter
              i tron att om myndigheterna har förbjudit en typ av fett så skulle
              andra fetter vara nyttiga. Vad vi i stället eftersträvar är en
              generell förbättring av kosthållningen hos den svenska befolkningen.
            </seg>
          </u>
          <note type="speaker" n="ff1a75b8">
            Anf. 63 JAN LINDHOLM (mp):
          </note>
          <u who="jan_lindholm_8746bf" xml:id="i-106cb9ff2758e0c1-0" n="fb84b155">
            <seg n="13effa26">
              Fru talman! Jag vill börja med att tacka ministern för ett långt
              och spännande svar som innehåller massor av intressant information
              och många detaljer som man verkligen kan fundera över. Samtidigt
              är det, som det brukar vara med svaren, fru talman, så att man
              får leta i texten för att försöka förstå vad det egentligen är
              som ministern säger.
            </seg>
            <seg n="4c154de3">
              Min fråga till ministern var om regeringen anser att det finns
              anledning att vidta några åtgärder för att minska de risker som
              industriellt framställda transfetter innebär för vår befolkning
              eller om det inte finns någon anledning att vidta åtgärder. Jag
              frågar också om det finns anledning att förbättra beslutsunderlaget
              för att vi ska kunna ha en högre vetenskaplig grund för våra diskussioner
              om riskerna med de industriellt framställda transfetterna.
            </seg>
            <seg n="d90cc6ae">
              Fru talman! När jag läser svaret gör jag den tolkningen att ministern
              inte anser att det finns någon anledning att vidta några ytterligare
              åtgärder än dem man redan vidtagit för att minska riskerna för
              befolkningen. Jag gör också den tolkningen att ministern inte
              heller anser att det finns någon anledning att vidta några ytterligare
              åtgärder än de redan vidtagna för att öka kunskapen om riskerna
              med industriellt framställda transfetter. Det är vad jag läser
              ut av svaret.
            </seg>
            <seg n="754d3154">
              Det tunga argumentet tycks vara att regeringen anser att man
              inte kan göra mer än en sak åt gången, vilket jag i och för sig
              tycker är rätt anmärkningsvärt. Om det vore så att regeringen
              verkligen vill förbättra folkhälsan tycker jag inte att det finns
              några hinder för att arbeta med flera frågor samtidigt. Jag menar
              att det är fullt möjligt att driva frågan om att minimera de industriellt
              framställda transfetterna i våra livsmedel och samtidigt även
              driva frågan om att förändra konsumtionsmönstren mot en sundare
              och varför inte även en klimatvänligare kost.
            </seg>
            <seg n="e562c9fc">
              Fru talman! Vad är det då vi får veta i svaret från ministern?
              Först är det den gamla vanliga visan om att Livsmedelsverket har
              varit så framgångsrikt i sitt arbete med att påverka näringen
              att nästan alla industriellt framställda transfetter numera är
              borttagna. Så har det låtit i svaren på mina motioner sedan 2005.
              Om nu företagen har varit så bra på att gå myndigheten till mötes
              och svarat upp mot de krav som politiken faktiskt har ställt,
              även om det inte har fattats beslut, tycker jag att de här företagen
              borde få någon sorts uppskattning för att de har svarat upp mot
              önskemålen. Jag har förstått att företagen faktiskt vill se en
              lagstiftning. Det blir någon sorts illojal konkurrens som de bra
              företagen utsätts för i dag från de mindre bra som inte har hörsammat
              uppmaningen.
            </seg>
            <seg n="c6e9c42f">
              Fru talman! Man kan undra hur länge samhället kan blunda och
              låta de få som förstör fortsätta på det sättet. Borde inte den
              goda viljan från de företag som har hörsammat synpunkterna få
              ett lagligt stöd, ett erkännande, i slutändan? Vore inte det en
              ganska rimlig reaktion om vi förväntar oss ett liknande gott samarbete
              med företagen framöver?
            </seg>
            <seg n="ffda619a">
              Om ministern verkligen menar allvar med formuleringen i svaret
              där det står att intentionen att minska intaget av transfettsyror
              bör fortsätta, är det då inte rimligt att man visar att man uppskattar
              det som har skett och ger en belöning genom att dra undan den
              möjlighet som finns för det jag tycker är illojal konkurrens?
              Det är trots allt billigare att använda de här industriellt framställda
              transfettsyrorna för de företag som fortsätter att göra det.
            </seg>
          </u>
          <note type="speaker" n="542f2065">
            Anf. 64 GUNVOR G ERICSON (mp):
          </note>
          <u who="unknown" xml:id="i-86ddefb4df533f2a-0" n="865d77db">
            <seg n="c9ab011b">
              Fru talman! Jag tackar jordbruksminister Eskil Erlandsson för
              ett intressant svar. Ytterligare ett land har nu beslutat om att
              införa samma regler om en minimering av industriellt framställt
              transfett: Schweiz har beslutat att införa detta från och med
              den 1 april 2008.
            </seg>
            <seg n="35d7fe81">
              I svaret står det: Det finns inget underlag som stöder att industriellt
              framställda transfettsyror är skadligare än naturliga transfettsyror.
              Det betyder inte att vetenskapen säger att det inte är så. Det
              betyder att det finns tecken på att det skulle kunna vara så,
              men att vi inte vet säkert. Alltså kanske det skulle kunna vara
              intressant med mer forskning.
            </seg>
            <seg n="a83cddcb">
              Vad vi vet är dock att industriellt framställt transfett är en
              tillsats i mat. Därmed kan det lätt tas bort, till skillnad från
              det naturligt förekommande transfettet.
            </seg>
            <seg n="4c69d087">
              På flera ställen i svaret hänvisas till undersökningar utan att
              källa anges. Ett exempel: Intaget av transfettsyror i Sverige
              är i nivå med vad som konsumeras i Danmark, Norge och Finland.
              Livsmedelsverket säger självt att man nu startar ett projekt för
              att ta reda på fakta. Det är inte klart än. Då kan man undra vad
              svarets påstående byggs på. Det finns också en hänvisning till
              matkorgsstudien. Men hur ser det då ut på gatukök, på kondis,
              på snabbmatsställen och på macken? Det redovisas inte i matkorgsstudien.
            </seg>
            <seg n="f7310559">
              Det är en anmärkningsvärd attityd i svaret. Det är inte folkhälsoaspekter
              som sätts främst i ministerns prioriteringar; det är uppenbart.
              Men centerpartister brukar vilja minska regelbördan för företag.
              Om nu inte folkhälsoaspekten duger som skäl till att inta försiktighet
              borde väl skäl som lika spelregler för näringen duga? Företag
              som jag har varit i kontakt med, till exempel Delicato, skulle
              välkomna att Sverige hade samma regler som Danmark.
            </seg>
            <seg n="ad456d4e">
              När vi förra året hade uppe en motion i frågan var en av hänvisningarna
              att det inte var lagligt att göra som Danmark. Nu har ändå EU
              sagt att det är möjligt att ha en sådan reglering och att det
              inte är ett handelshinder. Det skulle vara intressant att höra
              om ministern inte också tycker att det är viktigt att ha lika
              spelregler för Sverige och Danmark.
            </seg>
          </u>
          <note type="speaker" n="709a5fe4">
            Anf. 65 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-2" n="b588c3a2">
            <seg n="bac2ae51">
              Fru talman! Det industriellt framställda transfettet kunde lika
              bra ersättas med naturligt fett. Det finns bara en enda anledning
              till att branschen inte gör det, nämligen att detta fett är lite
              billigare. Det tycker jag inte är ett nog tungt argument för att
              riskera folkhälsan. Det finns studier som tyder på att det här
              är det mest onyttiga fett man kan äta.
            </seg>
            <seg n="3a5b9d55">
              Visst är det så att mättat fett i överdriven konsumtion också
              är skadligt, men transfett är ännu skadligare. Dessutom är det
              en myt att man inte bör få i sig något mättat fett över huvud
              taget. Det är naturligtvis mest fleromättat fett man ska få i
              sig, men det är absolut inte skadligt att få i sig lite mättat
              fett. Transfettet fyller däremot ingen som helst funktion.
            </seg>
            <seg n="39068338">
              Det som är rätt intressant är att vårt grannland Danmark har
              tagit frågan på allvar och satt den här gränsen för hur mycket
              industriellt framställt transfett en produkt får innehålla. USA,
              som ofta anses stå för total frihet och spelrum för marknaden,
              har till och med infört ett totalförbud mot industriellt framställt
              transfett med hänvisning till den fetmaexplosion som de har. Det
              är det absolut största folkhälsohotet där, och håller även på
              att bli det i Europa, inte minst i Sverige.
            </seg>
            <seg n="02c9f3cd">
              De studier som har gjorts har visat att transfettet leder till
              att man lägger på sig fett, inte muskler, och inte minst det farliga
              bukfettet för män, som ökar risken för hjärtinfarkt. Man kan alltså
              se en direkt koppling mellan hur mycket industriellt framställt
              transfett en person äter och ökningen av risken för både ohälsosam
              fetma och hjärtinfarkt.
            </seg>
            <seg n="26abec4a">
              Därför kan jag inte riktigt förstå regeringens inställning. Andra
              länder vågar ta krafttag mot detta, och det är inte heller länder
              som avvisar marknadens frihet. Tvärtom råder en fri marknad där.
              Men man har ändå gått in politiskt och sagt ifrån.
            </seg>
            <seg n="2ad0bc59">
              Detta är också en väldigt viktig konsumentfråga. Som konsument
              ska man om man vill kunna välja bort det här fettet. I dag är
              det så att det på de produkter som kan innehålla detta farliga
              fett står att det är härdat fett eller delvis härdat fett. Det
              är tydligen så att det till och med är större risk att produkten
              innehåller det här farliga fettet när det står delvis härdat fett.
              Men det finns även en risk när det står härdat fett.
            </seg>
            <seg n="47985db4">
              Det här är ingen vidare konsumentupplysning. Man har ingen aning
              om hur mycket av detta produkten i så fall innehåller och om den
              över huvud taget innehåller det. Man kan befara att den gör det.
              Därför tycker jag att minimum vore att man som konsument skulle
              kunna se om produkten innehåller det här fettet, och i så fall
              hur mycket. Sedan får man själv göra valet om man vill äta det
              eller avstå.
            </seg>
            <seg n="bba6cf5a">
              Jag kan egentligen inte se något skäl till att det här över huvud
              taget ska finnas i produkterna. Jag tycker till och med att vi
              kan gå USA:s väg och förbjuda det helt och hållet, men en medelväg
              skulle vara att göra som Finland och sätta en maxgräns.
            </seg>
            <seg n="a8d5720a">
              Även om genomsnittet av befolkningen inte får i sig jättemycket
              av det här har vi enskilda individer som är i fara. Om man vräker
              i sig de här fetterna i gigantisk mängd är det ett enormt hot
              mot hälsan.
            </seg>
          </u>
          <note type="speaker" n="9284a000">
            Anf. 66 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-32bf2d55e9ac4dcd-5" n="39a386b3">
            <seg n="ed7d6e58">
              Fru talman! Jag har några kommentarer till framställda frågor.
            </seg>
            <seg n="519c66e0">
              Vad säger jag i mitt svar? Jo, jag säger att vi måste minska
              vårt fettintag. Jag säger att vi i Sverige måste se till att skaffa
              oss bättre matvanor. Och jag säger att vi ska fortsätta att uppmuntra
              industrin att byta ut skadligt fett.
            </seg>
            <seg n="37bcf8fa">
              Är detta då någon ny politik? Nej, Hillevi Larsson. Detta är
              ett fullföljande av den inställning som min företrädare i den
              tidigare regeringen har gett sig in på. Låt oss kalla det frivillighetsvägen.
            </seg>
            <seg n="edd4caa5">
              Har den då lyckats, den här vägen, eller har den misslyckats?
              Vi kan jämföra oss med Danmark, som ligger på ungefär samma breddgrader
              som vi gör och har samma kulturella bakgrund. Har de ett mindre
              intag av detta eller inte? Nej, det har de inte. Trots sin lagstiftning
              har de inte lyckats bättre i det här arbetet än vi med den frivillighetsväg
              som vi har slagit in på. Jag gör alltså bedömningen att den svenska
              vägen har lyckats och att vi ska fortsätta att använda oss av
              den.
            </seg>
            <seg n="727bc75a">
              Varför är det så svårt att införa den lagstiftning som man har
              infört i Danmark? Ett av skälen är att det är svårt att med billiga
              metoder apropå att vi vill göra det möjligt för företag att växa
              upp och växa till sig avgöra om det fett som finns i en hel del
              produkter är industriellt framställt eller naturligt. Väljer vi
              att lagstifta påför vi företagen ytterligare en administrativ
              börda och kostnad. Detta är, vid sidan om att vi har lyckats med
              frivillighetsvägen i Sverige, mitt andra skäl till att inte göra
              det Danmark har gjort.
            </seg>
            <seg n="2bb902ad">
              Är vi då ensamma om att ha valt den här vägen? Nej. Det gäller
              även till exempel England, ett land som lever ungefär som vi i
              Sverige. De har också slagit in på den här vägen eftersom de har
              gjort samma bedömning som vi, detta sagt apropå att något land
              har följt den danska vägen, nämligen Schweiz.
            </seg>
            <seg n="3a96db71">
              Vad bygger de studier som jag redovisade i mitt svar på? Ja,
              de bygger på de kontinuerliga matkorgsstudier som vi gör, och
              det framgår av svaret.
            </seg>
            <seg n="f697da61">
              Slutligen ska jag säga något om märkning. Den förordning om närings-
              och hälsopåståenden som vi har och som är betydelsefull ur hälso-
              och informationssynpunkt har tydligt pekat ut mättat fett och
              transfettsyror. Vid den pågående översynen av denna förordning
              om märkning och näringsvärdesdeklaration är det viktigt att vi
              fortsätter arbeta för att de berörda regelverken kompletterar
              varandra.
            </seg>
            <seg n="205c2182">
              Regeringen anser att om en näringsvärdesdeklaration ska anges
              på en produkt ska det under fettbeteckningen anges detaljerade
              uppgifter. Det ska finnas en möjlighet att frivilligt deklarera
              innehållet av mättat fett, härdat fett, delvis härdat fett och
              fullt härdat fett.
            </seg>
          </u>
          <note type="speaker" n="19073259">
            Anf. 67 JAN LINDHOLM (mp):
          </note>
          <u who="jan_lindholm_8746bf" xml:id="i-106cb9ff2758e0c1-1" n="fb84b155">
            <seg n="10ff5ec5">
              Fru talman! Nu har vi fått ett motiv till att man inte vill följa
              den danska modellen. Det skulle då vara svårt för företagen att
              klara det. Jag undrar vilket underlag som finns för det. Jag har
              inte någon information om att den danska modellen på något sätt
              skulle ha hämmat industrin i Danmark. Om det vore ett korrekt
              argument tror jag inte att de företag som har valt att följa dessa
              uppmaningar skulle vara så positiva till en lagstiftning enligt
              den danska modellen som de är. Jag tycker att det verkar vara
              ett svagt argument för detta.
            </seg>
            <seg n="b6a05a9b">
              Ministern säger också att man ska fortsätta denna linje att uppmuntra
              industrin därför att den har varit så framgångsrik. Då undrar
              jag hur man ska göra det. Jag menar att när vi har ett bra samarbete
              med näringslivet från politikens sida är det viktigt att svara
              upp mot det. Jag har här presenterat en väg, och det är att svara
              upp mot det intresse som finns från näringslivet genom att från
              politiken gå vidare. Det finns ett intresse för lagstiftning.
              Man upplever det som en möjlighet till illojal konkurrens enligt
              de signaler som man får från Livsmedelsverket, även om jag inte
              delar Livsmedelsverkets uppfattning i denna fråga, och det gör
              inte näringslivet och forskning i andra länder heller. Livsmedelsverket
              i Sverige har en väldigt märklig syn på detta jämfört med vad
              andra har. Men det får vi leva med.
            </seg>
            <seg n="92ad7480">
              Men när näringslivet nu har tagit till sig detta, då tycker jag
              att vi ska försöka se till att dessa villkor gäller för alla.
              Jag fick ingen kommentar om det från ministern, och jag skulle
              vilja ha det.
            </seg>
            <seg n="34329c87">
              Sedan har ministern ett annat argument, och det är att konsumenterna
              skulle invaggas i någon sorts falsk trygghet om man lagstiftade
              mot en speciell produkt ett särskilt fett. Det tycker jag också
              är ett märkligt argument. Vi har faktiskt lagstiftning på en massa
              områden där vi pekar ut saker som vi inte anser vara lämpliga
              av olika skäl. Även på livsmedelsområdet har vi en sådan lagstiftning.
              Jag kan inte se att det har använts som argument tidigare. Det
              är väl i så fall en informationsfråga?
            </seg>
            <seg n="00f08cc8">
              I konsumentrörelsen är detta dessutom en fråga som man har debatterat
              under många år och är väldigt medveten om. Jag tror att detta
              är en av de frågor av alla frågor om tillsatser i våra livsmedel
              där man bland aktiva konsumenter är kanske mest på alerten och
              tveksam till. Man har från konsumentrörelsens sida säkert jobbat
              med denna fråga i 30 år. Jag har svårt att se att det skulle vara
              ett så starkt argument.
            </seg>
            <seg n="71065e35">
              Om man går igenom argumenten här har man på något sätt en känsla
              av att oavsett vilken regering som vi har så har Livsmedelsverket
              väldigt svårt att byta fot, och det är det som slår igenom. Det
              finns ingen politisk vilja i denna fråga, utan man följer Livsmedelsverkets
              linje, och av någon anledning vill man inte lyssna på omvärlden
              och ändra på den.
            </seg>
          </u>
          <note type="speaker" n="19fed0c4">
            Anf. 68 GUNVOR G ERICSON (mp):
          </note>
          <u who="unknown" xml:id="i-86ddefb4df533f2a-1" n="865d77db">
            <seg n="3cb0c82c">
              Fru talman! Jag tyckte inte att jag fick något svar på frågan
              om vilken källa det hänvisas till i svaret. Det gäller till exempel
              påståendet att det svenska intaget är i nivå med det danska. Lite
              ihåligt klingar även påståendet om att Sverige har lyckats i sin
              frivillighetspolitik eftersom vi faktiskt inte vet hur det är
              förrän Livsmedelsverket har gjort denna studie och kan redovisa
              det.
            </seg>
            <seg n="36534298">
              Bara för att genomsnittssvensken ligger på en nivå under betyder
              det inte att alla gör det. När det gäller den som mår bra och
              har det ena benet i den iskalla hinken och det andra benet i den
              kokheta hinken kan man säga att det i genomsnitt är en normal
              temperatur. Alla människor följer inte kostrekommendationerna
              heller.
            </seg>
            <seg n="8d5575cd">
              Det verkar som att ministern inte vill se vinsten med att lagreglera
              som Danmark har gjort och som Schweiz är på väg att göra. Även
              USA har redan gjort det. Det innebär i praktiken att den centerpartistiske
              jordbruksministern värnar de industriellt framställda transfetternas
              plats i livsmedelsproduktionen.
            </seg>
            <seg n="6ce12d99">
              När det gäller att frivilligt deklarera detta kan man göra det
              för de goda företagen. Men det innebär också att det inte blir
              samma spelregler för alla, inte heller för de människor som inte
              har ork eller möjlighet att följa kostrekommendationer eller har
              svårt att läsa innehållsförteckningar. Gör inte det bästa till
              det godas fiende. Hitta en lösning, och då är en bra lösning att
              göra som Schweiz och besluta om samma regler som Danmark. Det
              är dags att ta det steget. Det finns ingen motsättning mellan
              att arbeta för bättre kostvanor generellt sett och att ta bort
              onödiga tillsatser i maten som dessutom medför hälsorisker.
            </seg>
          </u>
          <note type="speaker" n="ab855e64">
            Anf. 69 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-3" n="b588c3a2">
            <seg n="1cc6e2c9">
              Fru talman! Det är tyvärr en myt som florerar att det handlar
              om att sänka fettintaget totalt, vilket är fullständigt felaktigt.
              I själva verket skulle många behöva öka sitt fettintag av inte
              minst fleromättade fetter. Fet fisk till exempel har visat sig
              inte bara fylla näringsbehovet väldigt väl utan faktiskt till
              och med kunna leda till att man blir slankare och att man får
              bättre resultat när man motionerar.
            </seg>
            <seg n="12ba7f96">
              Det är därför som det är så skadligt när man nu talar om att
              om vi bara minskar fettintaget totalt ska det nog lösa sig. Det
              gör att man också tonar ned riskerna med det industriellt framställda
              transfettet jämfört med andra fetter. Det är inte heller skadligt
              med mättat fett i rimliga mängder.
            </seg>
            <seg n="d0796c0a">
              Däremot har man kunnat se att redan ett litet intag av industriellt
              framställt transfett direkt ökar risken för hjärtinfarkt och fetmarelaterade
              sjukdomar. Det finns till och med vissa indikationer om ökad risk
              för cancer, fosterskador och så vidare. Det är väldigt allvarligt,
              tycker jag.
            </seg>
            <seg n="2fafb7d6">
              Man kan också se vilka de vanligaste dödsorsakerna i Sverige
              är. Det är hjärt-kärlsjukdomar och cancersjukdomar. Vi ser också
              att diabetes breder ut sig mer och mer. Att i det läget inte göra
              vad vi kan känns väldigt märkligt. Det som vi kan göra är att
              ta bort det fett som dessutom är en tillsats. Det gäller bara
              för dessa företag att sluta göra denna tillsats. Denna tillsats
              smakar inte på något sätt bättre än vanligt fett. Den enda skillnaden
              är att det är lite billigare för branschen. Det blir, precis som
              tidigare talare har sagt, en illojal konkurrens.
            </seg>
            <seg n="2e8019d8">
              Jag tycker att vi måste våga vara lite modiga i den här frågan
              och åtminstone göra som Danmark. Vi kanske till och med ska gå
              USA:s väg. Där har man verkligen insett sina problem på området.
            </seg>
          </u>
          <note type="speaker" n="b13482fd">
            Anf. 70 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-32bf2d55e9ac4dcd-6" n="39a386b3">
            <seg n="05893fd8">
              Fru talman! Vi får med varje ny regel som införs en ökad administrativ
              börda för såväl stora som för små företag. Men mest betungande
              är en ny regel för det lilla företaget. Det är ett av våra skäl
              till att vi inte väljer att genom förordning eller rentav lagstiftning
              på det sätt som Danmark har gjort förbjuda det transfett som vi
              diskuterar här.
            </seg>
            <seg n="d9b478e9">
              Man frågar återigen om vi är ensamma om att följa frivillighetsvägen.
              Nej, det är vi inte. Det finns många runt omkring oss. Det stora
              exemplet där den här frågan också är stor i den allmänna debatten
              är England, som har valt att gå in på precis samma väg som vi
              har gjort.
            </seg>
            <seg n="3200cb8f">
              Vad hjälper oss då på frivilliglinjen? Precis som i många andra
              sammanhang är konsumenttrycket stort i den här frågan. Jag är
              övertygad om att konsumenttrycket har hjälpt oss på det sätt som
              har inneburit att vi nu har nivåer som kanske till och med är
              under dem i Danmark, där man har en lagstiftning på området.
            </seg>
            <seg n="3489716e">
              Följer vi då upp det här vidare? Ja, det gör vi. Vi har ett projekt
              i gång som ska redovisas mot slutet av 2008 Riksprojektet 2008.
              Självfallet kommer jag att använda mig av det resultat som detta
              projekt, i vilket många är inblandade, kommer fram till.
            </seg>
            <seg n="ee4cf6f0">
              Vad riskerar vi att göra om vi då bara fokuserar på det här och
              ändå tänker oss tanken att vi skulle förbjuda industriella transfetter?
              Det blir lite grann som att sila mygg och svälja kameler. Det
              är det mättade fettet som vi enligt alla rekommendationer som
              finns i världen tar in för mycket av i genomsnitt i befolkningen.
              Det är det mättade fettet som är problematiken, och det är en
              stor problematik. Vi måste hjälpas åt med att sprida kunskap om
              goda matvanor där vi totalt minskar intaget av mättade fetter.
            </seg>
            <seg n="f04bc6c0">
              Är det då möjligt för den aktiva konsumenten att välja bort det
              man tror är mindre bra alltså det industriellt framställda transfettet?
              Ja, det är det. Nyckelhålsmärkta produkter får till exempel inte
              innehålla något transfett alls enligt den definition som finns.
            </seg>
            <seg n="7e0a765b">
              Kan vi göra ytterligare på märkningsområdet? Ja, det kan vi.
              Som jag nämnde i min tidigare kommentar i debatten kan vi följa
              det arbete som nu pågår vad gäller de direktiv som är under omarbetande,
              alltså förordningen om märkning och näringsvärdesdeklaration.
            </seg>
            <seg n="5c06a0ee">
              Slutligen: Vad har vi för källor? En av de källor som vi har
              och som vi har möjlighet att följa år efter år är matkorgsstudien.
              Jag är mycket väl medveten om att alla i Sverige inte lever efter
              matkorgen, men den speglar ändå vad genomsnittssvensken i Sverige
              äter och tar in dagligen.
            </seg>
          </u>
          <note type="speaker" n="cc560033">
            Anf. 71 JAN LINDHOLM (mp):
          </note>
          <u who="jan_lindholm_8746bf" xml:id="i-106cb9ff2758e0c1-2" n="fb84b155">
            <seg n="dd35bba8">
              Fru talman! Till skillnad från Centerpartiet bryr vi miljöpartister
              oss om alla konsumenter, och inte bara om de duktigaste konsumenterna
              som klarar av att ta in informationen på förpackningarna och begripa
              vad den faktiskt säger.
            </seg>
            <seg n="d0600771">
              Fru talman! Jag blir mycket oroad när ministern talar om konsumenterna
              och så tydligt betonar formuleringen det man tror är mindre bra.
              Jag tycker att det är olyckligt att en minister så tydligt formulerar
              sig på det sättet. Visst finns det alltid en viss osäkerhet i
              det vetenskapliga läget på alla områden. En sak kan vi säkert
              veta, och det är att i morgon kommer vi att veta mer än vi vet
              i dag. Vi har hört till exempel Hillevi Larsson berätta om förhöjda
              cancerrisker och så vidare.
            </seg>
            <seg n="895f1919">
              Den industriellt framställda transfettmolekylen ser inte alls
              likadan ut som den naturliga. Den kolatom som förmår göra transformeringen
              och räta ut det hela sitter företrädesvis på samma ställe på de
              industriellt framställda molekylerna och inte som på de naturliga,
              jämnt fördelade över molekylens längd. Man kan inte jämföra dem
              på det sättet.
            </seg>
            <seg n="75f4c513">
              Det här är ett av de försök man gör från Livsmedelsverket att
              negligera den kunskap som finns. Man slätar liksom över den genom
              att säga: Ja, men det är inte farligt på samma sätt. Vi jobbar
              ju inte med att försöka minska användningen av de naturliga transfetterna
              från till exempel mjölkprodukter.
            </seg>
            <seg n="3231ad49">
              Jag tycker att det är olyckligt att man underblåser de myter
              som finns i stället för att ta fasta på de kunskaper som finns.
              Man borde försöka ta dem till vara.
            </seg>
            <seg n="1bf271b4">
              De industriellt framställda transfetterna finns i det mättade
              fettet. Det finns alltså ingen motsättning i att arbeta med båda
              frågorna, fru talman.
            </seg>
          </u>
          <note type="speaker" n="b91dda56">
            Anf. 72 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-32bf2d55e9ac4dcd-7" n="39a386b3">
            <seg n="ebbf6bf8">
              Fru talman! Låt mig tacka för att jag har fått den frågeställning
              och den interpellation jag har fått. Det är viktiga frågor eftersom
              de handlar om mat. Vi äter ju alla ett par tre gånger varje dag,
              och därför är det viktigt att vi diskuterar detta som vi allesammans
              gör varje dag.
            </seg>
            <seg n="5059196d">
              Låt mig avslutningsvis säga att transfetter finns främst i de
              livsmedel som innehåller mycket mättat fett. Ju mer vi minskar
              konsumtionen av mättat fett, desto mindre mängd transfetter får
              vi därmed i oss.
            </seg>
            <seg n="07d19f4f">
              Låt mig också säga, apropå vad jag bygger mina påståenden på,
              att det inte finns något underlag som stöder att industriellt
              framställda transfetter är mer skadliga än naturligtvis transfettsyror.
              Därför kan jag inte påstå något annat, Jan Lindholm. Jag har ju
              inget underlag att ställa bakom mig som minister.
            </seg>
            <seg n="57578258">
              Allra sist konstaterar jag att transfettsyror har satts i samband
              med hjärt-kärlsjukdomar men även med andra hälsoeffekter. Det
              gäller bland annat prostatacancer, som jag nämnde i mitt interpellationssvar,
              typ 2-diabetes och allergier. Men den europeiska livsmedelsmyndigheten
              har inte funnit något klart belägg för att det är så. Den forskning
              som finns är motstridig. Man kan i dagsläget inte säga om det
              finns något sådant här samband eller inte därav också mina något
              vaga svar i sammanhanget. Jag måste ju vara säker på saker och
              ting.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="096b0666">
            14 § Svar på interpellation 2007/08:408 om remissinstansernas
            kritik mot vårdnadsbidrag
          </note>
          <note type="speaker" n="f301667f">
            Anf. 73 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-0" n="b7c57d9f">
            <seg n="cb418aa9">
              Fru talman! LiseLotte Olsson har frågat mig vilka åtgärder jag
              avser att vidta för att
            </seg>
            <seg n="fe7222d3">
              Regeringen vill utveckla och modernisera den svenska familjepolitiken.
              Avsikt och ambition är att stödja föräldrarna i de val de gör
              i sin vardag. Införandet av ett frivilligt kommunalt finansierat
              vårdnadsbidrag är en reform som efterfrågas av många föräldrar
              i Sverige i dag och kommer att bli ett alternativ för de föräldrar
              som önskar mer tid med sina barn. Med ett vårdnadsbidrag kan föräldrar
              välja mellan att ta hand om sitt barn i hemmet eller att kombinera
              detta med förskoleverksamhet eller annan barnomsorgsverksamhet.
              På detta sätt blir det möjligt att på olika sätt kombinera vistelse
              i förskoleverksamhet och omsorg i hemmet med förvärvsarbete. Det
              är viktigt att se att barn är personer med olika behov och att
              det är föräldrarna som har huvudansvaret för barnets välbefinnande
              och att se till barnets bästa.
            </seg>
            <seg n="c3e5b7cc">
              LiseLotte Olsson ställer tre frågor till mig som alla berör vitt
              skilda aspekter av vårdnadsbidraget. På frågan om vårdnadsbidraget
              och barnkonventionen vill jag börja med att säga att vårdnadsbidraget
              inte på något sätt strider mot vad som stadgas i barnkonventionen.
              I stället är det så att av barnkonventionen följer att staten
              ska respektera det ansvar och de rättigheter och skyldigheter
              som tillkommer föräldrar och att staten ska göra sitt bästa för
              att säkerställa att båda föräldrarna har ansvar för barnets uppfostran
              och utveckling. Barnets bästa ska för dem komma i främsta rummet.
              Föräldrar ska i sammanhanget få lämpligt bistånd då de fullgör
              sitt ansvar för barnets uppfostran. Det är därför av stor betydelse
              för barnet att samhället stöttar föräldrarna i deras föräldraroll.
              Barnets rätt till båda sina föräldrar ligger till grund för hur
              samhället väljer att organisera och stimulera föräldrarna att
              i början av barnets liv ta hand om barnet. Det är av avgörande
              betydelse för barnet att båda föräldrarna erbjuds verkliga möjligheter
              att vara föräldralediga.
            </seg>
            <seg n="47dd199f">
              Regeringen anser att vårdnadsbidraget gör det möjligt för föräldrar
              att tillbringa mer tid med sina små barn, vilket också innebär
              ökade möjligheter för föräldrar till små barn att ta större hänsyn
              till barnets behov. Det är en betydelsefull fråga i vilken omfattning
              barn får vårdas av sina föräldrar under sina första levnadsår.
              Vårdnadsbidraget gör det möjligt för små barn att få god omsorg
              av sina föräldrar och i en omfattning föräldrarna själva önskar.
              Regeringen bedömer att detta sammantaget får positiva konsekvenser
              för barn.
            </seg>
            <seg n="6772fbf8">
              På interpellantens fråga om vårdnadsbidraget och de av riksdagen
              uppsatta målen för jämställdhet vill jag betona att vårdnadsbidraget
              inte står i strid med dessa. I detta sammanhang är det också viktigt
              att understryka att vårdnadsbidraget inte är en reform med fokus
              på jämställdhet utan med fokus på att stärka barnperspektivet.
              Regeringen vill utforma en politik som gör det möjligt för både
              kvinnor och män att kombinera familjeliv med arbetsliv. Förutsättningarna
              för både kvinnor och män att ta ett aktivt och jämlikt ansvar
              för föräldraskapet bör förbättras, med utgångspunkt i familjernas
              självbestämmande.
            </seg>
            <seg n="0c67426d">
              Det övergripande målet för jämställdhetspolitiken är att kvinnor
              och män ska ha samma makt att forma samhället och sina egna liv.
              Vårdnadsbidrag ger män och kvinnor lika rätt att utnyttja bidraget.
              Det är svårt att förutse hur många kommuner som kommer att välja
              att införa vårdnadsbidrag och hur det kommer att utformas i den
              enskilda kommunen. Även förhållanden som att vårdnadsbidraget
              kan kombineras med fullt förvärvsarbete likaväl som det kan användas
              för att minska arbetstiden för den ena eller båda vårdnadshavarna
              gör att det kan vara svårt att förutse omfattningen och konsekvenserna
              av förslaget. Regeringen avser att följa utvecklingen ur både
              ett barn- och ett jämställdhetsperspektiv.
            </seg>
            <seg n="dcf65791">
              På frågan om innehållet i propositionen avser regeringen att
              återkomma till riksdagen i vår med en proposition om vårdnadsbidrag.
              Självklart kommer denna att innehålla avsnitt som behandlar konsekvensanalyser.
            </seg>
          </u>
          <note type="speaker" n="21e7bd19">
            Anf. 74 LISELOTTE OLSSON (v):
          </note>
          <u who="liselotte_olsson_2a1f72" xml:id="i-901b7e18a43b0249-0" n="5c181afa">
            <seg n="d5959890">
              Fru talman! Jag vill börja med att tacka för svaret. När jag
              hör svaret blir det väldigt tydligt att Göran Hägglund och jag
              befinner oss i olika världar med olika verkligheter.
            </seg>
            <seg n="1da71073">
              Låt mig ge ett exempel. I svaret säger statsrådet att regeringen
              vill modernisera den svenska familjepolitiken. Jag undrar vad
              det är för modernt med ett bidrag som i praktiken kommer att bli
              en fälla för kvinnor, och då främst för kvinnor som redan har
              en svag ställning på arbetsmarknaden. Är det en modern familjepolitik
              att lägga fram ett förslag som baseras på kärnfamiljsmodellen
              när vi vet att många familjer i dag består av en ensamstående
              förälder med barn? Om regeringen och Göran Hägglund ville vara
              moderna skulle de i stället införa förkortad arbetstid med bibehållen
              lön. Det skulle verkligen gynna alla barn och föräldrar.
            </seg>
            <seg n="df9ef79a">
              Jag och många av remissinstanserna är oroliga för vilka samhällsekonomiska
              konsekvenser vårdnadsbidraget kan få. Något svar på det lämnar
              inte statsrådet.
            </seg>
            <seg n="512aa39b">
              Min interpellation handlar emellertid egentligen inte om vårdnadsbidragets
              vara eller inte vara. Nej, det jag vill diskutera med statsrådet
              är hur han och regeringen tänkt när de läst remissvaren. Tar regeringen
              till sig av den massiva kritik som finns i remissvaren? Det är
              många frågetecken som uppstår, ännu fler än de som jag tagit upp
              i min interpellation och mina frågor.
            </seg>
            <seg n="ec46cfb9">
              Några saker är extra tydliga i remissvaren. Jag ska ta dem lite
              kortfattat. Trots att det skiljer i uppfattningen om själva vårdnadsbidraget
              är man kritisk till många saker i promemorian. Det kommer att
              bli en fördyring för kommuner genom krånglig och tidskrävande
              administration. De kanske saknar kunskaper om ärendena. Kommer
              merkostnaden att tränga undan resurser för annan verksamhet? Och
              hur kommer avgränsningen mot andra ersättningssystem att fungera?
              Det kommer att behövas mer resurser till Försäkringskassan, och
              frågan är om domstolarna kommer att klara av ärendena från denna
              helt nya målgrupp.
            </seg>
            <seg n="86da6a17">
              Det är några av de frågeställningar och farhågor som finns i
              remissvaren. En sak som man kan märka är att många av dessa farhågor
              och frågor finns i borgerliga kommuner, som egentligen är positiva
              till vårdnadsbidraget. De hyser, trots detta, farhågor om vad
              som kommer att hända.
            </seg>
            <seg n="2b458702">
              Jag har i min interpellation valt att fokusera på några områden.
              Det första och kanske viktigaste är barnperspektivet. Trots att
              ministern i svaret bedyrar att man verkligen tänkt ur ett barnperspektiv
              anser jag att det lyser med sin frånvaro. Också Skolverket säger
              i sitt remissvar att till stor del saknas diskussioner om vilka
              effekter vårdnadsbidraget får i ett barnperspektiv.
            </seg>
            <seg n="57c8a4e9">
              Som förslaget nu är utformat riskerar man likvärdigheten mellan
              olika kommuner. Det är något som FN:s barnrättskommitté tidigare
              kritiserat Sverige för. Jag undrar om ministern anser att det
              är bra att barn och föräldrar, familjer, kommer att behandlas
              olika beroende på vilken kommun de bor i.
            </seg>
            <seg n="c4e58ba2">
              Många kommuner befarar att vårdnadsbidraget kommer att ta resurser
              från förskoleverksamheten och att kvaliteten därmed försämras.
              Det vi sett tidigare i Sverige är att den sociala snedrekryteringen
              i och med den utbyggda förskolan försvunnit. Men om vårdnadsbidraget
              får samma effekter som i Norge och Finland kommer det att innebära
              att barn med invandrarbakgrund och barn till föräldrar med kort
              utbildning i mindre utsträckning än andra barn får tillgång till
              förskola. Återigen undrar jag därför: Vad är det för barnperspektiv
              i det?
            </seg>
            <seg n="2406e332">
              Tycker Göran Hägglund att det handlar om ett barnperspektiv när
              barn som till och med har behov av extra stöd riskerar att få
              en sämre förskoleverksamhet eftersom kommunerna får ökade kostnader
              på grund av vårdnadsbidraget? Jag undrar också vad statsrådet
              menar med att, som det sägs i förslaget, en långtidssjukskriven
              inte ska ha rätt till vårdnadsbidrag. Jag anser att ett barn som
              är hemma med en långtidssjukskriven förälder har stort behov av
              kamrater och förskola. Var finns barnperspektivet i det?
            </seg>
          </u>
          <note type="speaker" n="c668f89d">
            Anf. 75 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-4bd734f428e4d2b3-0" n="7601be23">
            <seg n="bbbc630b">
              Fru talman! Vårdnadsbidraget ses av många som ett stort steg
              bakåt i tiden, tillbaka till kanske 50-talet, med tanke på den
              syn man har på familjebildning och jämställdhet. Lite skrämmande
              är det att en svensk regering på 2000-talet väljer att göra den
              typen av reform.
            </seg>
            <seg n="3eebd1a1">
              Jag bor i Uppvidinge kommun i Småland. Där ska man från och med
              halvårsskiftet 2008 införa vårdnadsbidrag. Det lite förvånande
              och också märkliga är att man i går i en direktsänd debatt i lokalradion
              kunde höra det centerpartistiska kvinnliga kommunalrådet säga
              att de inte riktigt vet hur många föräldrar som kommer att ta
              del av vårdnadsbidraget, men hon hoppades att det kanske skulle
              bli 2530 stycken. Detta sade hon som svar på journalistens fråga.
            </seg>
            <seg n="53097229">
              Som radiolyssnare blir man förvånad. Är det på det sättet man
              planerar reformer och en utveckling av kommunen? Kommunalrådet
              ville nämligen också föra fram att införandet av en sådan reform
              handlade om valfrihet och utveckling. Att då inte göra någon konsekvensanalys
              av reformen och vilken betydelse den får är, som LiseLotte Olsson
              påpekade i sitt inlägg, märkligt.
            </seg>
            <seg n="62d6b149">
              Detta är en bild av verkligheten.
            </seg>
            <seg n="5df6b046">
              Man har inte gjort några analyser av vad detta får för betydelse
              för kommunen om man hoppas att man får så här många barn.
            </seg>
            <seg n="35bb7094">
              Den tjänsteman som är ansvarig hos barn- och utbildningsnämnden
              har i dag inte fått en enda förfrågan från någon förälder. Det
              är ungefär tre och en halv månad kvar tills man ska införa den
              här reformen. Det skapar också osäkerhet för mig som är medborgare
              i kommunen. Hur ska det bli i framtiden, och hur blir det med
              förskolan? Man måste väl ändå ha tänkt igenom detta?
            </seg>
            <seg n="67d34599">
              Någonstans går detta också tydligt att utläsa ur ministerns svar.
              Det är ju inte bara i kommunen man inte har gjort någon konsekvensanalys,
              utan man har inte gjort det i regeringen heller. Ministern säger
              mycket tydligt i svaret: Det är svårt att förutse hur många kommuner
              som kommer att välja att införa vårdnadsbidrag och hur det kommer
              att utformas i den enskilda kommunen. Det är precis detta som
              LiseLotte Olsson efterfrågar i sina tre punkter.
            </seg>
            <seg n="c8061f66">
              Vad blir det för konsekvenser? Vad gör man för samhällsanalys,
              och vad gör man för analys av hur detta slår för jämställdheten?
            </seg>
            <seg n="90f112ac">
              Det kan vara intressant att höra när nu ministern kommer tillbaka
              med ett nytt inlägg om han lite mer kan peka på de eventuella
              konsekvenser detta får i stället för att bara köra på i ett bakåtsträvande
              som för Sverige och framför allt kvinnor ett steg bakåt i tiden,
              där de ska stå hemma vid spisen och laga mat till familjen.
            </seg>
            <seg n="47760c51">
              Vad kommunalrådet i Uppvidinge också sade var: Kvinnor känner
              kanske ett större intresse av att vara hemma med sina barn. Jag
              är inte helt övertygad om det. Jag tror att i dagens moderna samhälle
              på 2000-talet vill mammor och pappor dela lika på omsorgen om
              barnen.
            </seg>
          </u>
          <note type="speaker" n="c0ec706c">
            Anf. 76 LARS GUSTAFSSON (kd):
          </note>
          <u who="lars_gustafsson_079038" xml:id="i-f54b3ad417f70c54-0" n="0288bafd">
            <seg n="6d7d97e0">
              Fru talman! Det som slår en när man tar del av sådana här interpellationer
              är att de är ungefär som om man skulle prata om luftfart utan
              att över huvud taget nämna flygplan. Jag hade den naiva tron att
              den här frågan skulle handla om barn och att det skulle finnas
              ett barnperspektiv där man tar upp kopplingen mellan barn och
              föräldrar och den ökade möjligheten till det.
            </seg>
            <seg n="6a6a75af">
              Vi hör här talas om valfrihet. Förslaget från interpellanten
              är fritt från val. Alla val ses som ett hot, för den stackars
              föräldern klarar inte av att välja.
            </seg>
            <seg n="5f6c994f">
              Den viktigaste remissinstansen är enligt min uppfattning Barnombudsmannen.
              Hon tycker att detta är bra. Hoppsan! Är det inte barn denna fråga
              handlar om?
            </seg>
            <seg n="dddd3eeb">
              När man tar upp barnperspektiv, vad handlar det då om? Jo, man
              talar om barns rätt till förskola. Det är väl gott, men barns
              rätt till sina föräldrar lyser med sin frånvaro. Man har precis
              Myrdals tankar från 1930-talet, och så säger man att det är en
              modern barnpolitik!
            </seg>
            <seg n="d0e4179c">
              Det mest förödande med vänsterfalangens resonemang är att man
              nu gör föräldrar osäkra. Man tar bort föräldrars tro på sig själva,
              på att de ska klara sin roll. Det ser vi på alla de råd och upplysningar
              man får i pappautbildningar och så vidare. Man blir osäker av
              att det talas om att det är bäst att man lämnar sitt barn till
              en utbildad pedagog på förskolan. Det är viktigare, men barnets
              behov av koppling till sina föräldrar, som är belagt vetenskapligt,
              pratar man inte alls om.
            </seg>
            <seg n="0e722be8">
              När det gäller ekonomin i kommunen står det märkligt nog i interpellationen
              att om ekonomin i kommunen skulle förstärkas genom vårdnadsbidraget
              vilket den kan göra för dem som står för utbyggnad och så vidare
              antar man att kommunpolitikerna använder de pengarna till att
              sänka skatter, inte till att öka kvaliteten i barnomsorgen. Det
              är ju precis tvärtom. Får vi ökade resurser får man ju vänta sig
              att kommunpolitiker är så kloka att de stärker de sociala insatserna
              i kommunerna efter behov. Det är precis tvärtemot resonemanget
              i interpellationen.
            </seg>
            <seg n="0c91a4a1">
              Jag tror att det är viktigt att de som är föräldrar till unga
              barn i dag känner sig styrkta i att vi här i kammaren tror på
              dem och deras möjligheter att ta hand om sina barn om de vill
              och att de själva är mogna och förmögna att hemma vid sitt köksbord
              avgöra vad som är rätt för vart och ett av de barn som sätts till
              världen. Även inom familjen har barnen olika behov. Det kan många
              vittna om, inte minst Per Kågesson, som ju lämnade Socialdemokraterna
              med tanke på den enögda barnomsorgspolitik som förs.
            </seg>
            <seg n="8ced304e">
              Jag är glad över att ministern ställer upp på att utveckla barnomsorgen
              på detta vis. Detta är bara en del. Vi pratar också om jämställdhetsbonus
              för att öka jämställdheten och om barnomsorgspeng, som kan möjliggöra
              för fler att få alternativ barnomsorg, kanske i glesbygd, vilket
              är bra för både föräldrar och barn.
            </seg>
            <seg n="2ccd8c65">
              Jag tror på Sveriges föräldrar, och jag hoppas att de går en
              ljusare framtid till mötes med detta förslag.
            </seg>
          </u>
          <note type="speaker" n="fdd7de82">
            Anf. 77 EVA OLOFSSON (v):
          </note>
          <u who="eva_olofsson_a37dbe" xml:id="i-db7cde7075a62704-13" n="ae5d81e1">
            <seg n="64d3132b">
              Fru talman! Häromveckan var jag en dag på en förskola i Lärjedalen
              i Göteborg. Det var en förskola som hade sex avdelningar och en
              massa barn från hela världen.
            </seg>
            <seg n="bfce4d62">
              När jag åkte hem därifrån var det två saker jag kände. Jag kände
              vilken oerhörd rikedom vi har i alla dessa barn, och att vi faktiskt
              måste satsa på att ge dem goda möjligheter att växa upp och känna
              att de blir en del av vårt samhälle, blir trygga och får utbildning.
              Jag kände hur viktig förskolan är för alla dessa barn från Etiopien,
              Somalia, Vietnam, kurdiska Irak, Irak och så vidare. Precis som
              LiseLotte Olsson sade kan man se att där man har testat vårdnadsbidrag,
              i Norge, var det i hög grad just dessa barns mammor som stannade
              hemma. Det var just dessa barn som inte gick i förskola.
            </seg>
            <seg n="6ff98c38">
              Jag är mycket säker på att dessa barn riskerar att halka efter
              i sin svenska skolstart när de inte lär sig det svenska språket.
              Jag skulle i stället vilja att alla barn, även föräldraledigas
              och arbetslösas barn, hade lika rätt till förskola. Vi vet att
              om barnen kommer i förskolan får de bättre möjligheter till en
              god start i skolan. Jag tror också att det är bra om mammorna
              får möjligheter att gå utbildningar, skaffa jobb och komma in
              i det svenska samhället i stället för att hamna i att vara hemma
              väldigt länge med sina barn.
            </seg>
            <seg n="e1de61e2">
              Jag tycker att det är ett barnperspektiv när vi säger att vårdnadsbidraget
              inte gynnar vare sig de här barnen eller deras mammor. Jag tycker
              också att det är ett barnperspektiv att barn ska ha rätt till
              sin pappa. Jag vet inte om några av er såg Bröder som blöder .
              Det gick på tv. Det var en massa män som diskuterade sin manlighet,
              vad de ville vara, hur de ville vara för sina barn och hur de
              egentligen mådde. Ett gemensamt drag var den frånvarande pappan.
              Han hade inte funnits där utan varit någon annanstans. Det var
              inte för att man inte levde i familj med både mamma och pappa
              det hade många gjort men pappan var inte den som stannade hemma
              och tog hand om barnen.
            </seg>
            <seg n="cf803f1c">
              Inför 8 mars gjorde TCO ett pappaindex. Enligt deras beräkningar
              skulle det ta 211 år att uppnå lika fördelning om den utveckling
              som är nu skulle fortsätta vad gäller männens uttag av föräldraledighet
              och att vara hemma när barnen är sjuka. Det ökade bara med 0,3
              procent sist, och om den ökningen skulle fortsätta tar det alltså
              211 år. Det tycker jag är alldeles för länge.
            </seg>
            <seg n="e894db7c">
              Jag har en fråga till Göran Hägglund: Ska det inte finnas några
              jämställdhetsperspektiv alls när man lägger fram sådana här förslag?
              Det är ju tydligt att detta inte gynnar jämställdheten. Det är
              inte föräldrar som stannar hemma, som ministern sade, utan det
              är mammor som stannar hemma. Det är kvinnor som redan i dag tar
              mycket större del av det obetalda arbetet än männen och som därför
              jobbar deltid, med sämre anknytning till arbetsmarknaden och sämre
              möjligheter till lön och pension. Det är arbetsgivare som i dag
              på många sätt diskriminerar kvinnor därför att man väntar sig
              att kvinnor i fertil ålder är presumtiva föräldrar och kommer
              att vara borta mycket mer från jobbet än männen.
            </seg>
            <seg n="54a0abd0">
              Vore det inte bättre att satsa på att få män att stanna hemma
              mer och på en individuell föräldraförsäkring för både barnens,
              kvinnornas och männens skull?
            </seg>
          </u>
          <note type="speaker" n="ecc640ed">
            Anf. 78 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-1" n="b7c57d9f">
            <seg n="b8091524">
              Fru talman! Tack för alla friska tankar och frågor! Tiden kommer
              knappast att medge att jag besvarar alla frågor, för de har kommit
              i en mycket stor mängd.
            </seg>
            <seg n="d88c4a04">
              LiseLotte Olsson börjar med att säga att vi lever i olika världar,
              eftersom vi har lite olika ingångar i den här frågan. Det är möjligt
              att det kan uppfattas på det sättet. Men utgångspunkten för min
              del och där tror jag att vi skiljer oss åt är att kvinnor och
              män i dagens Sverige har en förmåga att bestämma själva. Det är
              möjligt att det är en något udda uppfattning i den här kammaren,
              där vi gärna tror att vi som politiker vet bättre än vad föräldrarna
              själva gör. Men jag står för den uppfattningen.
            </seg>
            <seg n="a5f4ef3b">
              Frågan om ensamstående var nästa sak som LiseLotte Olsson tog
              upp. De flesta små barn vi talar nu om barn upp till tre års ålder
              växer upp tillsammans med båda sina föräldrar. Det finns en del
              som har valt att gå skilda vägar. Också för dem finns naturligtvis
              möjligheten till vårdnadsbidrag. Det står också i propositionen,
              som så småningom kommer att kunna läsas.
            </seg>
            <seg n="ed7e248d">
              Massiv kritik, säger LiseLotte Olsson. Man kan naturligtvis läsa
              de här remissvaren på olika sätt. En del myndigheter tar upp små
              tekniska saker. Vi kan titta på kommunerna, som LiseLotte Olsson
              gjorde. Sveriges Kommuner och Landsting, alltså samlingsorganisationen
              för Sveriges kommuner och landsting, tillstyrker det här. När
              det gäller de enskilda kommuner som har yttrat sig är det 15 kommuner
              som tillstyrker och fem som avstyrker det. Där har vi alltså ett
              ganska starkt stöd för den här saken.
            </seg>
            <seg n="be20b9d7">
              LiseLotte Olsson oroar sig för att det här ska vara krångligt
              och tidskrävande, alltså kräva administration. Ja, men det är
              ju en del av tillvaron. Se på den administration som krävs för
              att vi ska klara av de olika system som Försäkringskassan hanterar!
              Det kostar i storleksordningen 9 miljarder kronor och är ofantligt
              krångligt, men vi slår vakt om det, eftersom vi tycker att det
              är betydelsefullt att vi ska ha system som fungerar och som tjänar
              oss som medborgare och boende i Sverige.
            </seg>
            <seg n="df07bc35">
              Sedan gäller det avgränsningar. Det finns tydligt reglerat. Det
              kommer LiseLotte Olsson så småningom att kunna se i propositionen.
              Det är avgränsningar mot andra system, och det är förstås oerhört
              betydelsefullt. Där finns också mycket av svaret när det gäller
              att man säger: Ja, men se på Norge, se på Finland och så vidare.
            </seg>
            <seg n="c31a7b66">
              Sverige har alltså ett annat system, när det här så småningom
              kommer på plats. Det är tydligt avgränsat mot andra ersättningssystem.
              Så är det till exempel inte i Norge, utan där får alla en nationell
              så kallad kontantstøtte .
            </seg>
            <seg n="ba6921d2">
              Det sägs att barnperspektivet lyser med sin frånvaro. Nej, det
              är tvärtom. Det är barnperspektivet som är utgångspunkten för
              den här propositionen, i den meningen att vi faktiskt tror att
              det är föräldrarna som vet sina barns bästa. LiseLotte Olsson
              sitter gärna i den positionen att hon som politiker vet bättre
              än föräldrar själva. Där går en grundläggande skiljelinje.
            </seg>
            <seg n="72e22be4">
              Carina Adolfsson Elgestam säger att detta är att gå bakåt till
              50-talet, att det är skrämmande med den här typen av reformer.
              Ja, en del blir rädda när människor får bestämma själva. Det kan
              man möjligen bli om man tror att man vet bättre än vad medborgarna
              i vårt land gör. Jag har inte den synen.
            </seg>
            <seg n="c74ffa45">
              Hon bekymrar sig över att kommunalrådet i hemkommunen inte visste
              hur många som skulle välja det här. Nej, det ligger i sakens natur.
              När man ger människor rätt att välja kan inte vi som politiker
              säga: Ja, det blir 32,2 procent. Människor gör nämligen det som
              de finner vara bäst, och människor är olika. Det kan ju vara förfärligt
              ur något slags administrativ eller möjligen politisk synvinkel,
              men det är ändå någonting som är ganska naturligt. Människor är
              olika. Man lägger betoningen på olika saker. Man väljer på olika
              sätt. Det är någonting som jag bejakar.
            </seg>
          </u>
          <note type="speaker" n="cf5a6e61">
            Anf. 79 LISELOTTE OLSSON (v):
          </note>
          <u who="liselotte_olsson_2a1f72" xml:id="i-901b7e18a43b0249-1" n="5c181afa">
            <seg n="57f25d11">
              Fru talman! Jag blev lite imponerad. Jag tycker att ministern
              hann med många svar på den här korta tiden. Det var trevligt.
            </seg>
            <seg n="2cc09e43">
              Jag vill bara säga att jag inte alls tycker att jag vet bättre
              än föräldrar hur man ska sköta om sina barn. Men vi lever ändå
              i en verklighet där det till största delen är mammor som är hemma
              med sina barn. Ett sådant här vårdnadsbidrag skulle ju bara förstärka
              den situation som vi har i dag i Sverige. Det är därför jag är
              ytterst kritisk till det här.
            </seg>
            <seg n="f62f68c4">
              Att föräldrar ska få bestämma själva låter väldigt bra. Men jag
              är rädd för att vi hamnar i precis samma situation som man gjorde
              i Norge. Nu tar jag Norge som exempel igen. Där har man nämligen
              gjort det här, och man har gjort en undersökning, och man vet
              vad utfallet blev. 95 procent av dem som var hemma var kvinnor.
              Och precis som någon annan har sagt i debatten var det lågavlönade
              och invandrarkvinnor som redan tidigare hade en väldigt svag ställning
              eller inte hade någon ställning alls på arbetsmarknaden. De kvinnorna
              stannade hemma. Det innebar att de, när barnet hade vuxit ifrån
              kontantstøtte -åldern, egentligen inte hade någon ställning alls
              på arbetsmarknaden. De hade ett väldigt dåligt utgångsläge. Även
              de barn som hade varit hemma hade ett sämre utgångsläge än de
              hade haft om de hade fått gå i en förskola, fått komma in och
              lära sig språket. Det är en stor brist att de inte får göra det
              när de går hemma med föräldrarna.
            </seg>
            <seg n="9c832a29">
              Det var vad man kom fram till i Norge. Jag tror tyvärr att vi
              kommer att hamna i samma situation här i Sverige. Vi är ganska
              lika. Varför skulle en sådan här sak inte slå igenom hos oss?
              Det förstår jag inte.
            </seg>
            <seg n="be22db3f">
              En annan sak som är konstig i det här förslaget är att man kan
              arbeta full tid och ändå få rätt till vårdnadsbidrag. Då undrar
              jag, utifrån hur ni har resonerat från borgerlighetens sida: Hur
              kan det ge mer tid till barnen, om föräldrarna ändå ska jobba
              heltid? Är det här bidraget kanske ett förklätt eller möjligt
              barnflickebidrag? Ska det här bidraget användas för att anställa
              någon som kan vara hemma och sköta om barnen medan mamman eller
              pappan jobbar för fullt? Det är en konstighet där jag skulle vilja
              ha svar.
            </seg>
            <seg n="4f68ecd6">
              Sedan vill jag ändå ta upp jämställdhetsperspektivet. Statsrådet
              säger i svaret i dag att det här inte är en reform med fokus på
              jämställdhet. Men precis som jag sade i början befarar jag att
              vårdnadsbidraget kommer att få stora konsekvenser på just jämställdheten.
            </seg>
            <seg n="a38a3bf2">
              JämO, som man väl ändå kan betrakta som expert på området jämställdhet,
              säger att forskning och erfarenheter från andra länder visar att
              vårdnadsbidrag leder till minskad ekonomisk jämställdhet, till
              ökade skillnader mellan kvinnors och mäns obetalda hem- och omsorgsarbete
              samt till minskad makt och minskat inflytande för kvinnor. JämO
              anser också att införande av ett vårdnadsbidrag står i strid med
              de jämställdhetspolitiska mål som riksdagen har slagit fast. Då
              undrar jag: Tycker inte Göran Hägglund att man ska lyssna på de
              experter som finns inom de olika områdena?
            </seg>
          </u>
          <note type="speaker" n="d9566990">
            Anf. 80 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-4bd734f428e4d2b3-1" n="7601be23">
            <seg n="3d974f11">
              Fru talman! Ministern säger att vi vill införa system där föräldrarna
              inte får bestämma själva. Det där är lite märkligt. Det är ju
              bara en del i retoriken, för det är inte alls sant.
            </seg>
            <seg n="a24a3bc4">
              Vi har ingenting emot att föräldrarna bestämmer själva. Det vi
              har synpunkter på är att samhället går in och subventionerar eller,
              rättare sagt, lämnar bidrag för att någon avstår från att arbeta.
              Det är väl lite grann det som är syftet och andemeningen i interpellationssvaret,
              med anledning av mer tid till barnen.
            </seg>
            <seg n="75598966">
              Vi kanske kan vara överens om, regeringen och oppositionen, att
              vi vill ha ett mer jämställt samhälle. Då kan man fundera över
              något. Vi vet av erfarenhet, exempelvis från Norge som det tidigare
              har refererats till, att det är kvinnorna som har valt att vara
              hemma. Unga flickor och pojkar utbildar sig i skolan. Vi vill,
              för att vi ska vara i framkant vad det gäller tillväxt och utveckling,
              också att många ska ha en bra och hög utbildning för att vi ska
              klara konkurrensen. Hur kan det då komma sig att det ena könet,
              när de har utbildat sig färdigt och ska bilda familj, förmodligen
              ska välja att stanna hemma och det andra ska arbeta? I det här
              fallet är det ganska sannolikt att det blir pappan som då ska
              arbeta.
            </seg>
            <seg n="c0a3a53b">
              Vi tror inte på den modellen. Vi tror att det i Sverige i så
              fall blir precis som i Norge. Det handlar om de unga tjejerna
              som av olika anledningar har valt att inte vidareutbilda sig.
              De ser det här som en möjlighet att få en ytterligare inkomst.
            </seg>
            <seg n="70bc1683">
              Det är väl det som är mest i skrämmande i förslaget med vårdnadsbidraget.
              Jag anser fortfarande att det är ett steg bakåt för jämställdheten.
            </seg>
          </u>
          <note type="speaker" n="ba650387">
            Anf. 81 LARS GUSTAFSSON (kd):
          </note>
          <u who="lars_gustafsson_079038" xml:id="i-f54b3ad417f70c54-1" n="0288bafd">
            <seg n="384cbc2c">
              Fru talman! I den här debatten framförs det saker och ting. Det
              finns vissa potentater som läser en viss skrift på ett visst sätt
              för att få ihop det i slutet.
            </seg>
            <seg n="f19ce7e3">
              Vi kan säga att i Sverige har vi haft det bra. Vi har en välutbyggd,
              ofta socialistiskt utformad, barnomsorg. Hur ser det ut? 1985
              var det 13 barn i grupperna, 2005 var det 17 barn i samma grupp
              per personal. Om vi tittar på svenska språket vi pratar om utveckling
              här visar det sig när det gäller svenskan i årskurs 5 i skolorna
              att det är oerhört dåliga resultat. I Halland kunde i en kommun
              var femte elev inte klara svenskan i årskurs 5. Och vi har ju
              haft jättebra barnomsorg enligt interpellanterna.
            </seg>
            <seg n="6d92f1a5">
              Man lever i en annan verklighet. Jag ska berätta om en verklighet
              från min hemkommun. 1998 stod jag i valrörelsen på en liten marknad.
              Det kom fram en ung kvinna till mig och sade: Jag har nu utbildat
              mig på distans och tagit en stor examen på högskolan. Under tiden
              har jag och min man valt att bosätta oss i glesbygden, där jag
              har fått tre barn. Nu ska jag börja arbeta eftersom jag har en
              lång utbildning. Problemet är bara att jag får köra omkring fem
              mil varje dag med barnen för att få barnomsorg. Min granne är
              utbildad barnpedagog, men hon får inte ta hand om barnen.
            </seg>
            <seg n="956a9554">
              Om den här regeringen hade suttit då hade hon fått vårdnadsbidrag
              under den tid hon studerade, utbildade sig och fick en fin examen.
              Hon hade kunnat lämna barnen till sin granne som själv hade barn
              och som också kunde ordna barnomsorgen genom barnomsorgspengen.
              Så pratar man om att vi är omoderna. Det är visserligen tio år
              sedan, men jag tror inte att det är lägre utbildningsgrad bland
              kvinnorna i dag än det var 1998.
            </seg>
            <seg n="39737aa8">
              Ingenting av det som påstås här är korrekt i förhållande till
              verkligheten. Man försöker plocka russinen ur remisskakan för
              att bygga ett jättefint scones av det.
            </seg>
            <seg n="3b53f6c9">
              Det är ett väldigt stort missförstånd som upprepas. Detta är
              att få del av ett barnomsorgsstöd, och det ska gå till alla familjer.
            </seg>
          </u>
          <note type="speaker" n="459a629d">
            Anf. 82 EVA OLOFSSON (v):
          </note>
          <u who="eva_olofsson_a37dbe" xml:id="i-db7cde7075a62704-14" n="ae5d81e1">
            <seg n="91ea82af">
              Fru talman! Den 8 mars var det en debatt i Världskulturmuseet
              med utfrågning av alla kommunalpolitiska partier som finns i Göteborgs
              fullmäktige. Alla fick frågan: Var har ni för konkreta jämställdhetsförslag?
              Då sade kd:s representant, och det var jag väldigt överens med
              henne om: Vi har en ganska sunkig politik. Vi har egentligen inga
              konkreta förslag när det gäller jämställdheten.
            </seg>
            <seg n="dcbc8684">
              Alla blev lite förvånade, för det brukar man inte höra från en
              kd-representant. Men jag hörde sedan att hon kallar sig själv
              för feminist, så hon kanske är en ovanlig kd:are.
            </seg>
            <seg n="5e3e367b">
              Ur ett barnperspektiv tycker vi i Vänsterpartiet att det är viktigt
              att barnen har rätt till både sin mamma och sin pappa. Vi tycker
              att det är viktigt att barnen ska gå i förskolan. Man har forskat
              på barn som har gått i förskola. Man vet att de klarar skolan
              bättre. Då är det inte minst viktigt att de barn som har föräldrar
              som talar ett annat språk med dem hemma får den chansen.
            </seg>
            <seg n="5b7fad10">
              Både LO, TCO och Saco har väldigt tydligt sagt att det här kommer
              att göra det än svårare att få en jämställd arbetsmarknad. Arbetsgivarna
              kommer att fortsätta att betrakta kvinnorna och tänka att de kommer
              att vara mer frånvarande när de får barn. Det här kommer inte
              att hjälpa till att minska deltider och osäkra anställningar och
              att få lika lön för kvinnor och män.
            </seg>
            <seg n="564aecdc">
              Det går åt andra hållet. Det vore väldigt roligt att höra vad
              Göran Hägglund vill göra för att pappaindexet hos TCO inte ska
              sluta på 211 år som det gör om den utveckling som är nu fortsätter.
              Det handlar om att gå mot att män och kvinnor båda är föräldrar
              och delar på ansvaret för barnen. Det går faktiskt att kombinera
              ett barnperspektiv med ett jämställdhetsperspektiv. I Vänsterpartiet
              tycker man att de perspektiven behövs båda två ihop.
            </seg>
          </u>
          <note type="speaker" n="146b1ad2">
            Anf. 83 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-8" n="865d77db">
            <seg n="b88c62a8">
              Fru talman! Detta är verkligen en klargörande debatt. Jag har
              hört den bölja fram och tillbaka. Jag konstaterar att socialministern
              och Kristdemokraterna för fram ett väldigt viktigt budskap. Barn
              är personer med olika behov, som socialministern skriver i sitt
              svar. Det ställer vi upp på i Moderaterna, och de andra allianspartierna
              också.
            </seg>
            <seg n="8b98a9a4">
              På samma sätt är föräldrarna personer med olika behov. Men socialisterna
              som pratar här ser medborgarna huvudsakligen som ett kollektiv
              med socialistiska behov. Utifrån det perspektivet kommer ändå
              perspektivet jämställdhet före barnperspektivet. Det ställer till
              ett problem. De går då inte att förena med mindre än att det ena
              perspektivet ställs före det andra.
            </seg>
            <seg n="57f8c4ad">
              Kristdemokraterna förde fram idén om vårdnadsbidrag i valrörelsen,
              och alliansvännerna ställer upp på detta. Nu kommer det en proposition
              från regeringen på temat.
            </seg>
            <seg n="7a28fb24">
              Det här är en regering som är vald av svenska folket just på
              grund av att man tröttnat på ett tolvårigt socialdemokratiskt
              styre. Med viss spelad indignation säger man här från Socialdemokraterna
              att man är upprörd över att inte se vad den här reformen kommer
              att leda till.
            </seg>
            <seg n="0977002a">
              Precis som socialministern konstaterar både i svaret och i inlägget
              handlar det här om att en ytterligare folkvald församling enligt
              det kommunala självstyret ges en möjlighet till en förändring
              som vi aldrig tidigare har sett maken till. Det är ett frivilligt
              val. Då kommer man plötsligt in på en fråga som blir fullständigt
              bisarr för mig, nämligen konsekvensanalyser.
            </seg>
            <seg n="56313086">
              Jag har glädjande nog diskuterat konsekvensanalyser med socialister
              under min tid i politiken. Där framstår ytterligare en ideologisk
              skillnad. Socialisterna vill gärna ha en konsekvensanalys innan
              man har sett resultatet av en genomförd reform. För det är naturligtvis
              så att när man har genomfört reformen, framför allt om den är
              socialistisk, ska man aldrig kunna ifrågasätta resultatet. Det
              är ju livsfarligt för den typen av dogmatisk ideologi.
            </seg>
            <seg n="ebcc0655">
              Men socialministern säger faktiskt i sitt svar, sist men inte
              minst, att självklart kommer propositionen att innehålla avsnitt
              som behandlar konsekvensanalyser. Men låt då för Guds skull den
              här reformen först få träda i kraft! Låt oss se resultatet av
              den, och låt oss sedan utvärdera den!
            </seg>
            <seg n="939f7155">
              Den retoriska motfrågan kommer. Interpellanten säger i sin tredje
              fråga: Vilka åtgärder avser statsrådet att vidta för att propositionen
              om vårdnadsbidraget ska innehålla en konsekvensanalys om vårdnadsbidragets
              effekter för samhällsekonomin, jämställdheten och barns rättigheter?
            </seg>
            <seg n="a477b95d">
              Låt mig ställa en fråga när interpellanten, Vänsterpartiet eller
              för den delen Socialdemokraterna ställde motfrågan. Under många
              år har man förbjudit vårdnadsbidrag, en tanke som finns i många
              i andra länder. Har man gjort en konsekvensanalys av resultatet
              av det? Nej, det har man inte gjort, för det hade bekräftat möjligheten
              att det fria valet får ligga där det ska vara, hos föräldrarna
              och hos barnen i första hand.
            </seg>
            <seg n="1b767c7b">
              Man ska naturligtvis samtidigt sträva efter ett jämställdhetsperspektiv.
              Men jag tror inte att man kan sätta politikens dogmer framför
              detta och sedan hävda att barnperspektivet ska lysa igenom.
            </seg>
            <seg n="337e3e39">
              Låt mig avsluta med de remissinstanser som man hänvisar till
              i interpellationen. Det är JämO, de fackliga centralorganisationerna,
              Arbetsgivarverket och Statskontoret. Låt mig då fråga: Är detta
              de största garanterna för barnens behov och ett barnperspektiv?
              Eller är det möjligtvis föräldrarna som bättre ser till barnens
              behov? Är det inte de politiker som vågar stå upp för föräldrarnas
              rätt att titta på barnens behov som är viktiga att lyssna till
              snarare än de särintressen som remissinstanserna står för? De
              kan rimligen inte sätta barnperspektivet före just sina olika
              särintressen.
            </seg>
            <seg n="4cf11695">
              Det är viktigt att man gör en konsekvensanalys. Det är viktigt
              att den görs efter att reformen har provats, inte på förhand.
            </seg>
          </u>
          <note type="speaker" n="3bf09599">
            Anf. 84 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-4" n="b588c3a2">
            <seg n="da25f9aa">
              Fru talman! I dag beundrar övriga europeiska länder Sverige oerhört
              mycket. Det handlar om vår jämställdhetspolitik. Det handlar inte
              minst om hur vi har lyckats få kvinnor att träda ut på arbetsmarknaden,
              där vi ligger i topp i Europa. Det leder också till att vi har
              större möjligheter att klara framtida arbetskraftsbehov.
            </seg>
            <seg n="715226f4">
              Man talar om den demografiska förändringen. Allt färre ska försörja
              allt fler. Då har vi strålande möjligheter med vår jämställdhetspolitik
              att både kvinnor och män kan komma ut och jobba på arbetsmarknaden.
              Men det är inte så enkelt som att vi har tvingat ut folk på arbetsmarknaden.
              Vi har tvärtom gett incitament att kombinera arbetsliv och familj.
              Kvinnor har inte behövt välja mellan att skaffa barn och att arbeta.
              Man har kunnat göra bådeoch. Vi kan se i Sydeuropa i dag att den
              gamla bilden av kvinnor med stora barnskaror har förändrats väldigt
              mycket. Nu är det tvärtom ett jätteproblem för dessa länder att
              kvinnorna inte är beredda att skaffa barn eller väntar väldigt
              länge och kanske skaffar max ett barn, just på grund av att de
              upplever att de inte kan kombinera arbete och familj och att de
              inte är beredda att välja bort arbete.
            </seg>
            <seg n="7d401e9b">
              Det är det som gör mig så orolig i dag. När vi är ordförandeland
              i Europa kommer vi att ha stor möjlighet att påverka de andra
              i den här riktningen, men det vi har byggt upp i Sverige och som
              nu väcker en sådan beundran i övriga Europa börjar vi nu montera
              ned. Vi kan inte bortse från konsekvenserna av den här typen av
              förslag. I Norge har man kunnat se vad som händer. Det är framför
              allt kvinnor som efterfrågar detta. Även i Sverige har vi i de
              kommuner som faktiskt har börjat med det här i förtid kunnat se
              att det är kvinnor som tar ut vårdnadsbidraget. Det är dessutom
              kvinnor som redan har en svag ställning på arbetsmarknaden som
              nu får en ännu svagare ställning.
            </seg>
            <seg n="15b86260">
              Vårdnadsbidraget går dessutom stick i stäv med arbetslinjen.
              Var det inte tvärtom så att det var de som hade störst problem
              på arbetsmarknaden som vi skulle satsa flest insatser på att hjälpa
              ut på arbetsmarknaden? Resultatet av det här blir precis tvärtom.
            </seg>
            <seg n="fc81fdb1">
              Det är också mycket olyckligt att kvinnor görs mer beroende av
              sina män. Trots alla jämställdhetsreformer i Sverige är det redan
              i dag, på grund av kvinnors lägre löner och diskriminering på
              det området och på grund av en ökad andel deltid, många kvinnor
              som är beroende av sin man. Det leder till en maktstruktur som
              präglar deras privatliv men också hela samhället. Nu förstärker
              man detta genom att det blir kvinnor som blir mer bundna till
              hemmet och beroende av mannens inkomst.
            </seg>
            <seg n="8792776c">
              Arbetsgivarna resonerar självklart redan i dag när de anställer
              en kvinna och undrar om hon kommer att skaffa barn och vara hemma
              mycket med barnet. Många arbetsgivare räknar också i dag med att
              kvinnan tar större delen av föräldraledigheten och en större del
              av de så kallade VAB-dagarna, alltså vård av sjukt barn i hemmet
              och vård av frisk man i hemmet också i många fall.
            </seg>
            <seg n="2b833330">
              Nu kommer det till ytterligare en aspekt: risken att kvinnan
              kommer att ta vårdnadsbidrag. I Norge har man dessutom sett att
              kommunerna har svårt att planera. Man planerar utifrån att många
              kvinnor kommer att ta vårdnadsbidraget, och då får man ännu längre
              köer i barnomsorgen och risk för att det över huvud taget är svårt
              att komma till.
            </seg>
            <seg n="2ddbdd02">
              Man måste se risken att vi faktiskt går bakåt i jämställdhetsarbetet
              i och med detta.
            </seg>
          </u>
          <note type="speaker" n="300df1aa">
            Anf. 85 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-2" n="b7c57d9f">
            <seg n="cc7fb63b">
              Fru talman! Det är fyra saker som möjligen behöver sägas för
              att hyfsa debatten lite grann, för nu blir det ganska spretigt
              med en lång rad argument som strider mot varandra.
            </seg>
            <seg n="c590ef48">
              För det första är det frivilligt att införa vårdnadsbidrag för
              de kommuner som vill efter den 1 juli om vi får som vi vill. Det
              är också frivilligt för de föräldrar som vill använda det kommunala
              vårdnadsbidraget i de kommuner där det införs. Det kommer inte
              att finnas något obligatorium. Föräldrar kommer inte att hämtas
              av polis på sina arbetsplatser för att ta hand om sina barn, utan
              det kommer att vara frivilligt. Det förefaller vara viktigt att
              berätta i den här debatten.
            </seg>
            <seg n="4341784d">
              För det andra är föräldraförsäkringen ett lika stort problem
              med de argument ni använder. När Hillevi Larsson säger att vi
              kan klara framtidens arbetskraftsbehov, varför ska då inte människor
              använda sin utbildning till att vara på jobbet i stället för att
              vara hemma med sina barn? Ni måste tänka igenom argumentationen,
              för det går inte att använda argument mot vårdnadsbidragen som
              går att använda på samma sätt mot den föräldraförsäkring som vi
              alla vill ha och tycker är angelägen.
            </seg>
            <seg n="a2c6a50a">
              För det tredje vill jag påminna om att regeringen på torsdag
              planerar att fatta beslut om ett vårdnadsbidrag och därutöver
              fatta beslut om en jämställdhetsbonus. Jämställdhetsbonusen tar
              sikte på att vi ska få en jämnare fördelning mellan kvinnor och
              män av uttaget av föräldraförsäkringens dagar. Den uträkning som
              TCO har gjort och som refererades här om hur lång tid det kommer
              att ta innan uttaget är lika tror jag att vi ger en rejäl skjuts
              i och med det förslag om jämställdhetsbonus som vi lägger fram.
              Vi skyndar på en utveckling som gör att män tar ett större ansvar
              när barnen är små. När det sker kommer det också att spela en
              väldigt stor roll för uttaget av den tillfälliga föräldraförsäkringen,
              alltså VAB-dagarna. Männen kommer att ta ett större ansvar där.
            </seg>
            <seg n="7cd54358">
              I och med detta tar den nu sittande regeringen ett steg som den
              tidigare regeringen inte var mäktig att ta. Man gjorde ingenting,
              förutom att bilda opinion naturligtvis. Det är jättebra, och det
              ska vi fortsätta att göra tillsammans, men det här är ett konkret
              tilltag för att få fart på en utveckling där män tar ett större
              ansvar.
            </seg>
            <seg n="7b4b002d">
              För det fjärde säger Hillevi Larsson att världen beundrar oss.
              Därför kan vi inte låta föräldrar välja själva, blir då konsekvensen.
              Men vi måste väl forma en politik som är den bästa för föräldrarna
              i vårt land, där de själva kan få bestämma vad som är bäst för
              deras egna barn.
            </seg>
            <seg n="9e98f495">
              Vi kan klara framtidens arbetskraftsbehov. Men det är ju inget
              argument för att inte låta föräldrarna välja själva. Vi ska skapa
              goda incitament för människor att organisera livet på det sätt
              som de önskar men komma ihåg barnens behov. Arbetslinjen gäller,
              men det finns också ett barnperspektiv på tillvaron som är viktigt.
            </seg>
            <seg n="cbc77653">
              När det gäller Norge försökte jag inledningsvis säga några ord
              om det, men debatten tyder på att det är bäst att jag upprepar
              det.
            </seg>
            <seg n="8aa31240">
              I Norge har man en ordning som innebär höga barnomsorgstaxor.
              Det har vi inte i Sverige. Man har en betydligt lägre grad av
              utbyggnad av barnomsorg än vad vi har i Sverige. Det i sig innebär
              väldigt stora skillnader. Dessutom finns det inga avgränsningar
              mot andra system av den art som vi kommer att få i Sverige. Därför
              går det inte att dra några paralleller. Det är stora skillnader
              mellan våra system.
            </seg>
            <seg n="2fa3e3cf">
              När det gäller oron för att barnen inte kommer att klara skolan
              vill jag bara påminna om att Finland som har haft vårdnadsbidrag
              under rätt lång tid presterar ganska bra skolresultat, bättre
              än Sverige.
            </seg>
          </u>
          <note type="speaker" n="f1cf513b">
            Anf. 86 LISELOTTE OLSSON (v):
          </note>
          <u who="liselotte_olsson_2a1f72" xml:id="i-901b7e18a43b0249-2" n="5c181afa">
            <seg n="3614d3b1">
              Fru talman! Den här gången är jag inte riktigt lika nöjd. Jag
              tycker inte att jag fick så mycket svar den här gången.
            </seg>
            <seg n="21795031">
              Jag skulle vilja upprepa det jag slutade med förra gången: Hur
              har regeringen tänkt i förslaget om att man ska kunna arbeta full
              tid och ändå ha rätt till vårdnadsbidrag? Jag undrar om det, som
              jag sade, är ett förtäckt barnflickebidrag. Det skulle jag vilja
              ha svar på, eftersom argumenten hela tiden har gått ut på att
              föräldrar ska vara hemma med sina barn och det här inte kommer
              att betyda det.
            </seg>
            <seg n="818708de">
              Dessutom skulle jag vilja ha svar på en sak som jag anser ligger
              i den kvinnofälla som vi diskuterat tidigare. Jag är fullt övertygad
              om att det kommer att vara mammor som kommer att använda bidraget.
              Det kan jag nästan slå vad om hur mycket som helst om. Vårdnadsbidraget
              är inte skattepliktigt, och i och med det är det heller inte pensionsgrundande.
              Hur kommer det att slå mot de kvinnor som väljer att vara hemma?
              De kommer alltså att få sämre pensioner, och de vill de inte ha,
              antar jag.
            </seg>
            <seg n="a1364228">
              Lars Gustafsson menar att vi har plockat russinen ur remisskakan,
              men faktum kvarstår, och det är att väldigt många, även från borgerliga
              kommuner som gillar vårdnadsbidraget, har farhågor och ser konstigheter
              och oklarheter i det förslag som föreligger. Trots att man säkert
              skulle vilja tillstyrka hela förslaget gör man inte det, för man
              ser så mycket konstigheter.
            </seg>
            <seg n="cffa0c66">
              Barn har olika behov, jag är överens med den som sade det, men
              då undrar jag: Om man nu anser att det här är så väldigt viktigt
              ur ett barnperspektiv, varför ska då inte de ensamståendes barn
              ha samma rätt? I praktiken kommer ingen ensamstående förälder
              att ha råd att vara hemma för den futtiga peng som det handlar
              om. Alltså är barn till ensamstående undantagna den här rätten
              till sina föräldrar som det verkar värnas så mycket om.
            </seg>
          </u>
          <note type="speaker" n="7b1f3ed7">
            Anf. 87 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-9" n="865d77db">
            <seg n="50d5765b">
              Fru talman! LiseLotte Olsson kan slå vad om att det här är en
              kvinnofälla, men inte har man gjort några konsekvensanalyser under
              hela den tid man haft möjlighet att titta på detta.
            </seg>
            <seg n="55e53819">
              Barnbehoven måste väl rimligen också komma in i en konsekvensanalys.
              Man måste tänka efter, och förhoppningsvis kommer propositionen
              att ge en lite djupare analys.
            </seg>
            <seg n="26a66035">
              Hur tar barnen stryk, de som just har behoven, där föräldrarna
              bedömer att de vill satsa mer tid hemma på dem snarare än det
              ur något slags jämställdhetsperspektiv dogmatiska uttvingandet
              som jag menar egentligen är ganska perverterat? Barnens och föräldrarnas
              behov finns inte i detta därför att man har ett slags fundamentalistisk
              hållning till något allmänt överordnat.
            </seg>
            <seg n="ca75a975">
              Låt oss nu säga att den här reformen, som ministern precis har
              förklarat kommer att bygga på frivillighetens grund, får en ytterligare
              kommunal förankring när det gäller att fatta ett sådant här beslut,
              att det kommer att vara ett antal kommuner som också väljer att
              på frivillighetens grund inrätta detta och rimligen ett antal
              föräldrar som väljer att utnyttja detta, för de har just avdömt
              barnens behov ur sitt föräldraperspektiv. Vad säger då LiseLotte
              Olsson, påhejad av sina partikamrater och Socialdemokraterna,
              till de föräldrar som har valt detta? Hon säger i stället: JämO
              vill inte att ni ska ha det. De fackliga organisationerna vill
              inte att ni ska få det. Arbetsgivarverket tycker inte att ni har
              rätt att bestämma själva. Statskontoret, som är ytterligare en
              remissinstans, har från teoretiska modeller föreställt sig att
              detta inte kommer att fungera.
            </seg>
            <seg n="19a944cb">
              Vad svarar ni de föräldrar som ändå kommer att välja att utnyttja
              detta? Tror ni inte att de känner att detta är ett övergrepp på
              deras integritet när den här reformen ändå på ett demokratiskt
              sätt har föreslagits före allmänna val? Folk har tagit ställning
              för att den här reformen är rimlig. I stället säger ni att de
              som möjligtvis kommer att välja det här alternativet inte har
              gjort som remissinstanserna har velat.
            </seg>
          </u>
          <note type="speaker" n="8c51c1ab">
            Anf. 88 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-5" n="b588c3a2">
            <seg n="1346ebb8">
              Fru talman! När det gäller föräldraförsäkringen är det ju det
              ojämställda uttaget som är problemet, inte föräldraförsäkringen
              i sig. Det visar det faktum att män som får barn snarare får en
              bättre löneutveckling och befordran efteråt, medan det för kvinnor
              blir precis tvärtom. De får sämre löneutveckling och riskerar
              ibland till och med att bli uppsagda. Det man ska sträva efter
              är ett jämnare uttag av föräldraförsäkringen.
            </seg>
            <seg n="3bc908c8">
              Sedan är föräldraförsäkringen en förutsättning för att många
              kvinnor över huvud taget ska välja att skaffa barn. De flesta
              kvinnor är inte beredda att ge upp sin yrkeskarriär, utan man
              vill kunna kombinera familj och arbetsliv. Det var väldigt intressant
              att höra kommissionens ordförande som när han var här i riksdagen
              framhöll just att vår svenska föräldraförsäkring bör införas i
              flera länder i Europa för att få ut kvinnorna på arbetsmarknaden
              och öka jämställdheten.
            </seg>
            <seg n="6d9a90f9">
              Men jag tycker att det är väldigt märkligt att man å ena sidan
              talar om att man vill öka jämställdheten, å andra sidan tar ett
              sådant gigantiskt kliv bakåt i just denna fråga. Det visar, tycker
              jag, att det inte finns någon linje i den förda politiken.
            </seg>
            <seg n="d67eeaad">
              Man kan också fråga sig varför det är så att barnomsorgen inte
              är så utbyggd i Norge. Det beror bland annat på vårdnadsbidraget.
              Vi har kunnat se att detta har urholkat barnomsorgen. Det har
              minskat incitamenten för kommuner att bygga ut barnomsorgen. Det
              är en av de viktiga anledningarna till att de nu avvecklar vårdnadsbidraget.
              Jag tycker att ni faktiskt borde lära av våra nordiska grannar
              i den här frågan och inte göra samma misstag som de har gjort.
            </seg>
            <seg n="6cf8c1cb">
              Problemen på arbetsmarknaden är inte för mycket jämställdhet
              utan för lite. Att då införa detta förstår jag över huvud taget
              inte. Många barn trivs inom barnomsorgen, ska jag också säga.
              Det framstår här som om de inte gör det.
            </seg>
          </u>
          <note type="speaker" n="4464520c">
            Anf. 89 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-3" n="b7c57d9f">
            <seg n="135136de">
              Fru talman! Jag tror att män och kvinnor i dag vill kunna kombinera
              arbetsliv och familjeliv. Men jag tror att det finns ett väldigt
              starkt tryck hos män och hos kvinnor på att kunna bestämma lite
              mer själva när de går tillbaka till arbetslivet när barnen är
              små.
            </seg>
            <seg n="f868667d">
              Det kan vara så i en syskonskara att ett barn är väldigt utåtriktat
              och känner behov av att träffa andra barn, medan ett annat barn
              är lite mer inåtvänt och behöver de små sammanhangen under lite
              längre tid. Ett barn kanske lider av någon allergi som gör att
              den här familjen får det väldigt svårt att få barnomsorgen att
              fungera. Jag tycker att det är väl betänkt att skapa ett system
              där föräldrar kan stanna hemma ytterligare någon månad när föräldraförsäkringen
              har gått ut eller att gå ned lite grann i arbetstid för att kunna
              tillbringa mer tid tillsammans med sina barn.
            </seg>
            <seg n="00cfb090">
              LiseLotte Olsson tog upp frågan om full tid och ändå vårdnadsbidrag.
              Det är den konstruktion som vi har landat på. I dag har vi en
              ordning som gör att de småbarnsföräldrar som använder den kommunala
              barnomsorgen subventioneras, till exempel i mitt fall, med de
              två barn som jag och min fru har. Vi hade hyggliga inkomster.
              Vi använde den kommunala barnomsorgen och subventionerades med
              kanske storleksordningen 100 000 kronor per år och barn. Vår granne
              som var hemma med barnen hade inte rätt till en enda krona. Jag
              tycker att det är rimligt att vi fördelar till alla och att den
              som betalar skatt också kan få någonting tillbaka.
            </seg>
            <seg n="9320183c">
              Jag tror att vårdnadsbidraget kommer att få ett väldigt starkt
              stöd. Många föräldrar kommer att välja det, men inte alla. Det
              ligger i sakens natur att det är frivilligt. Man får en möjlighet
              att anpassa det här till den situation som man själv befinner
              sig i.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="47e4b46c">
            15 § Svar på interpellation 2007/08:409 om skydd för majoriteten
            av personalen på en arbetsplats i samband med avknoppningar
          </note>
          <note type="speaker" n="57736150">
            Anf. 90 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-4" n="b7c57d9f">
            <seg n="e8a64d34">
              Herr talman! Mikael Damberg har frågat mig om jag avser att vidta
              några åtgärder i syfte att skydda personal inom landstingsägd
              vård från att avknoppningar kan drivas igenom mot majoriteten
              av de anställdas vilja.
            </seg>
            <seg n="fa11bca1">
              Målet för hälso- och sjukvården är en god hälsa och en vård på
              lika villkor för hela befolkningen. Det är sjukvårdshuvudmännens
              ansvar att organisera hälso- och sjukvården så att den uppfyller
              kraven i hälso- och sjukvårdslagen. Ett landsting eller en kommun
              får sluta avtal med någon annan om att utföra de uppgifter som
              man ansvarar för enligt hälso- och sjukvårdslagen och ska därvid
              ange de särskilda villkor som gäller för överlämnandet, vilka
              är desamma oavsett vem som tar över verksamheten. Det är alltså
              upp till sjukvårdshuvudmännen, det vill säga ytterst de valda
              företrädarna och inte de anställda, att avgöra huruvida verksamhet
              ska bedrivas i egen regi eller i annan driftsform. Det förutsätter
              dock att förhandling enligt lagen (1976:580) om medbestämmande
              i arbetslivet genomförts och att det inte finns några rättsliga
              hinder i övrigt för detta. Kommuner och landsting som sluter avtal
              med någon annan om vården av en kommunal angelägenhet har kvar
              huvudmannaskapet för uppgiften och därigenom det yttersta ansvaret
              för verksamheten.
            </seg>
            <seg n="4e118fd2">
              Inom hälso- och sjukvården föregås en överlåtelse som regel av
              ett upphandlingsförfarande enligt lagen (2007:1091) om offentlig
              upphandling. I de fall överlåtelsen kan betraktas som en verksamhetsövergång
              övergår de enskilda anställningsavtalen automatiskt till förvärvaren.
              Arbetstagaren kan dock välja att stå kvar i anställningen hos
              överlåtaren.
            </seg>
            <seg n="4202d91a">
              Regeringen har nyligen uppdragit åt Statskontoret att göra en
              analys av vilka principer som enligt gällande rätt ska ligga till
              grund för prissättningen av en verksamhet när en kommun eller
              ett landsting överlåter den till kommunal personal. Analysen ska
              göras mot bakgrund av såväl kommunalrättsliga bestämmelser som
              EG:s statsstödsregler.
            </seg>
            <seg n="db418224">
              Regeringen har tagit ett flertal initiativ som syftar till att
              främja mångfald inom hälso- och sjukvården. Ett exempel är ett
              regeringsbeslut om att bidra med 5 miljoner kronor till Vårdförbundet.
              Syftet är att, genom utbildnings- och rådgivningsinsatser, få
              fler utförare som kan bidra till vårdens utveckling.
            </seg>
            <seg n="05bb9ee6">
              Regeringen anser att en mångfald av aktörer berikar den offentligt
              finansierade hälso- och sjukvården samt omsorgen. En mångfald
              av vårdgivare inspirerar bland annat till innovativa lösningar,
              vilket skapar goda förutsättningar för en positiv kvalitetsutveckling
              och därmed bättre hälso- och sjukvård. Mångfald handlar framför
              allt om att ge patienter förbättrade möjligheter att välja vårdgivare,
              men även om att ge personalen möjlighet att välja arbetsgivare.
              Flera alternativa arbetsgivare behövs också för att klara av att
              attrahera arbetskraft till hälso- och sjukvården i framtiden.
              Många av dem som är anställda i vården har idéer om hur de skulle
              vilja bedriva vården, vilka måste tas till vara i större utsträckning
              än vad som är fallet i dag.
            </seg>
            <seg n="a0462485">
              Det är regeringens uppfattning att ökad mångfald är ett av flera
              medel för att förändra, förnya och förbättra hälso- och sjukvården
              så att målet om en god hälsa och vård på lika villkor för hela
              befolkningen kan uppnås. Regeringen har dock inte någon önskan
              att detaljreglera hur sjukvårdshuvudmännen organiserar sin verksamhet.
              Det kommer även fortsättningsvis att vara sjukvårdshuvudmännens
              ansvar att besluta om och på vilka grunder en verksamhet ska läggas
              ut på entreprenad.
            </seg>
          </u>
          <note type="speaker" n="37d0c52d">
            Anf. 91 MIKAEL DAMBERG (s):
          </note>
          <u who="mikael_damberg_22ef9e" xml:id="i-89d450cde15b2486-0" n="4b13e147">
            <seg n="0e31dc54">
              Herr talman! Jag vill börja med att tacka statsrådet för svaret
              på interpellationen.
            </seg>
            <seg n="73912d88">
              Bakgrunden till den interpellation jag har skrivit är att på
              senare tid har olika former av privatiseringar i form av så kallade
              avknoppningar rönt stor uppmärksamhet i vissa kommuner och landsting.
              Jag har själv debatterat frågan om avknoppningar med utbildningsministern
              vid ett antal tillfällen. Då har utgångspunkten varit inte minst
              den tvångsprivatisering som skedde av skolan i Täby, i Tibble,
              där man mot personalens och elevernas vilja valde att driva igenom
              en privatisering av en skola. Man gjorde det till ett underpris
              när man lät en rektor och en i lärarkollektivet ta över skolan
              för en låg kostnad.
            </seg>
            <seg n="2227b771">
              Nu är det inte bara på skolans område som det här har hänt. Nu
              händer det också ganska ofta i sjukvården. I Helsingforss läns
              landsting finns det ett aktuellt exempel. För någon dag sedan
              fick folktandvårdens vd Harald Abelin sparken av den borgerliga
              landstingsledningen därför att han tyckte att det är en oprofessionell
              hantering av folktandvården när en av de mest välskötta folktandvårdsklinikerna
              vid Karlaplan i Helsingfors håller på att tvångsprivatiseras.
              Återigen är det så att en majoritet av personalen på folktandvården
              vid Karlaplan motsätter sig en privatisering.
            </seg>
            <seg n="23b050ec">
              Vad har regeringen sagt i frågorna? Jag såg en presskonferens
              med socialministern och utbildningsministern. Ni sade att ni skulle
              titta på reglerna. Det är lite spännande att se vilka olika utgångslägen
              ni har. Utbildningsministern har vid ett flertal tillfällen i
              riksdagens talarstol sagt att han inte vill lagstifta mot detta.
              Han tycker att man måste ge kommuner och landsting möjlighet att
              bestämma över sakerna. Men han hoppas att Tibbleaffären i moderatstyrda
              Täby ska vara en varningssignal och avskräckande för andra kommuner
              i landet, det vill säga att inte privatisera mot personalens vilja.
            </seg>
            <seg n="1fa1e688">
              Vad händer i Helsingforss läns landsting? Där ändrar nu den borgerliga
              landstingsledningen det principbeslut som finns, det vill säga
              att ha personalen med sig på avknoppningar eftersom man inte får
              med sig personalen vid Karlaplan på en privatisering. Sedan driver
              man i alla fall igenom en tvångsprivatisering. Går det ihop med
              vad regeringen har sagt och vad utbildningsministern sade, nämligen
              att Tibblefallet skulle vara ett avskräckande exempel, att så
              inte ska göras?
            </seg>
            <seg n="eb2dc0c7">
              Med tanke på svaret på interpellationen kan man fundera över
              vad socialministern egentligen menar. Om regeringen inte har för
              avsikt att på något sätt reglera för sjukvårdshuvudmännen avseende
              avknoppningar interpellationens sista stycke vad syftar Statskontorets
              utredning till? Vad det inte en poäng att låta Statskontoret se
              över regelverket, i syfte att strama upp aktiviteterna?
            </seg>
            <seg n="fb0215b8">
              Av interpellationssvaret framkom att inom hälso- och sjukvården
              föregås en överlåtelse som regel av upphandlingsförfarande enligt
              lagen om offentlig upphandling. Så är det inte i vår verklighet
              i Helsingforssregionen. Det är regel att det inte sker en upphandling
              enligt lagen om offentlig upphandling. Det är just därför det
              skulle behövas riktlinjer. Det gäller både vilket pris som ska
              gälla när en verksamhet ska säljas av från offentlig till privat
              ägo och vilka regler som ska gälla om personalen ska ta över.
              Vore det inte rimligt, socialministern, att man ser över regelverket
              och stramar upp reglerna så att landsting vet vad de borde och
              inte borde göra?
            </seg>
          </u>
          <note type="speaker" n="7c4a0734">
            Anf. 92 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-5" n="b7c57d9f">
            <seg n="ffd3340c">
              Herr talman! Jag tror att det är viktigt att tänka igenom hur
              man ser på frågan om vilken nivå som ska besluta om vad. I det
              här fallet är det betydelsefullt att konstatera att det är landstingen
              som är ansvariga för sjukvården i länet, oavsett vem som utför
              jobbet. Det är den politiska ledningen i landstinget, oavsett
              politisk färg, som har ett ansvar gentemot sina huvudmän, nämligen
              medborgarna i det landsting där man har det politiska ansvaret.
              Det är de som bestämmer, och de står till svars för sina väljare.
            </seg>
            <seg n="10522700">
              Det är viktigt att säga att det är ett lite annat system för
              tandvård och folktandvården i förhållande till hälso- och sjukvården
              i fråga om det som regleras i lagstiftning. Med anledning av det
              Mikael Damberg säger vill jag också säga att av de tidningsartiklar
              jag har läst har det framgått att både den tidigare vd:n för folktandvården,
              Hans Abelin, och landstinget säger att de har kommit överens gemensamt.
              Han understryker själv att han inte har fått sparken, såsom Mikael
              Damberg uttryckte det. Jag vet inte hur det förhåller sig, men
              det är så det har stått i de artiklar jag har läst.
            </seg>
            <seg n="1e7f6bea">
              När det gäller det uppdrag som Statskontoret fick är det som
              Mikael Damberg mycket riktigt säger, nämligen att jag och utbildningsministern
              hade en gemensam presskonferens. Det var för att ta tag i frågan
              som handlar om eventuella goodwillvärden som finns i en verksamhet.
              Om en kommun eller ett landsting säljer en viss verksamhet där
              det finns ett upparbetat värde i verksamheten som man hittills
              inte har tagit hänsyn till, borde man titta på om det inte ska
              ingå så att det blir en rättvis prissättning. Man ska inte rea
              ut medborgarnas gemensamma tillgångar till någon köpare. Det ingår
              i Statskontorets uppdrag att titta på den frågan.
            </seg>
            <seg n="8e25616d">
              Det centrala i det svar jag har lämnat här är att det är politikerna
              som ansvarar för verksamheten. Jag är den första tillskyndaren
              av att politiker har en levande dialog med dem som är anställda
              i vården, att man kan komma överens. Sedan kan det finnas situationer
              när man inte gör det, men det är i allra högsta grad eftersträvansvärt
              att man är överens om tagen när en viss verksamhet avknoppas.
              Det blir ett bättre resultat så. Det är den politiska ledningen
              som har ansvaret och befogenheterna, och det är upp till väljarna
              att i den händelse de är missnöjda ställa den politiska ledningen
              till svars i kommande val. Det gäller den här frågan precis som
              andra frågor när det gäller det politiska ansvaret.
            </seg>
          </u>
          <note type="speaker" n="c48e3a2f">
            Anf. 93 MIKAEL DAMBERG (s):
          </note>
          <u who="mikael_damberg_22ef9e" xml:id="i-89d450cde15b2486-1" n="4b13e147">
            <seg n="8a1a44a2">
              Herr talman! Det är klart att man kan hålla Helsingforss läns
              landstings borgerliga ledning ansvarig för vad som sker just nu
              med sjukvården. Det finns nog all anledning att göra det med tanke
              på de neddragningar som sker i vården och den orättvisa fördelningen.
            </seg>
            <seg n="78183f66">
              Vi talar nu ändå om partikamrater till Göran Hägglund som leder
              Helsingforss läns landsting. Vad har regeringen för uppfattning
              i frågan att Helsingforss läns landsting ändrar regelverket? Tidigare
              har det funnits en princip som har sagt att vid avknoppning av
              verksamhet vilket jag ställer upp på att man kan göra ibland,
              och vi har gjort tidigare bör en majoritet av personalen vara
              med. Det har varit den tidigare regeln. Nu avskaffas den regeln.
              Det var det som diskuterades alldeles innan er presskonferens
              när ni sade att ni skulle se över regelverket.
            </seg>
            <seg n="39c19903">
              Det är intressant att se att utbildningsministern och socialministern
              verkar ha två helt olika synsätt på detta. När jag diskuterade
              detta med utbildningsministern sade han att han tyckte att man
              mycket väl kan använda avknoppning som instrument om det finns
              ett starkt stöd, precis som han sade i svaret. Men det fanns inte
              i Täby. Därför var han kritisk. Han sade att han själv var skolborgarråd
              när en grundskola knoppades av, men att skillnaden mot Täby var
              att det var ett i det närmaste enhälligt stöd från personal och
              föräldrar. På så sätt är det inte alltid kontroversiellt. Men
              nu diskuterades något som motverkade syftet. Om syftet är att
              få personalen att ta mer ansvar och personalen säger nej till
              förändringen måste man ifrågasätta lämpligheten i det hela.
            </seg>
            <seg n="c9ded653">
              Han fortsatte i två omgångar i interpellationsdebatten och tog
              klart och tydligt ställning för att det inte var okej med avknoppningar
              om man inte hade personalen med sig.
            </seg>
            <seg n="30d9c69c">
              Socialministern sade inte detta i svaret och säger det inte nu
              i debatten. Då måste jag tolka det som att socialministern inte
              tycker att det är ett problem att personalen körs över vid en
              avknoppning i sjukvården. Jag kan inte tolka det på annat sätt.
            </seg>
            <seg n="28a9e229">
              När det gäller folktandvården kan vi kanske återkomma till den
              lite senare. Men det är nog så att den nuvarande vd:n för folktandvården
              i Helsingforss län som nu lämnade sitt uppdrag har fått sparken
              därför att ledningen för Helsingforss läns landsting inte haft
              förtroende för honom då han har tyckt att det sätt man driver
              verksamheten på har varit oprofessionellt och inte affärsmässigt
              och att man tvingat fram en avknoppning av en av de mest framgångsrika
              verksamheterna inom folktandvården i Helsingforss län. Han tycker
              att det går emot hans uppdrag som vd för ett bolag.
            </seg>
            <seg n="69308578">
              Avslutningsvis: Ska jag tolka det så att socialministern ändå
              är överens med mig om en sak, att det uppdrag som har getts till
              Statskontoret är att titta på prissättningen? Även på det här
              området, när det gäller sjukvården, har det förekommit exempellösa
              exempel där man har sålt ut verksamhet till personal för priset
              på inventarierna trots att verksamheten på marknaden skulle vara
              värd mycket mer. Då sker det ju en illojal konkurrens. Det är
              lite märkligt att det är först till kvarn som får gälla när det
              gäller avknoppningar, att man inte prövar olika kvalitetsalternativ
              mot varandra.
            </seg>
            <seg n="33ea2641">
              Jag skulle gärna vilja höra att socialministern tar frågan på
              allvar och på ett tydligare sätt säger vad han tycker om personalens
              medverkan, precis som utbildningsministern har gjort i den här
              talarstolen, men också reder ut om han tycker att det ska vara
              marknadsmässiga priser när man avknoppar till personalen.
            </seg>
          </u>
          <note type="speaker" n="cbbddc82">
            Anf. 94 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-10" n="865d77db">
            <seg n="f6352cc2">
              Herr talman! Det är intressant att höra Mikael Dambergs upprördhet
              inför ett problem när han i interpellationen beskriver hur han
              vill skydda majoriteten av personalen mot avknoppningar. Låt oss
              fråga Mikael Damberg hur han känner i fråga om ansvaret för de
              skolpliktiga barnens och de behövande patienternas rättigheter.
            </seg>
            <seg n="fe09823c">
              Om vi tittar på sjukvården ser vi att Sverige efter tolv års
              socialdemokratiskt styre nu har de längsta vårdköerna i Europa
              och den sämsta tillgängligheten alla kategorier patienterna kommer
              inte till vården. Vi är, kort sagt, bäst på att vara sämst.
            </seg>
            <seg n="caac3eff">
              Vi behöver någonting nytt. Det ville också svenska folket som
              valde en alliansregering, som nu kommer med förslag om detta.
              Det är klart att Mikael Damberg är upprörd. En förändring som
              gör det bättre kommer naturligtvis inte opåkallat eftersom Socialdemokraterna
              har cementerat en struktur som varken gynnar skolpliktiga barn
              eller behövande patienter. Men det är detta man vill åstadkomma
              med reformer.
            </seg>
            <seg n="5b2de49b">
              Då handlar det också om att titta på hur man ska förbättra tillgängligheten.
              Sverige har, herr talman, ur ett europeiskt och internationellt
              perspektiv en fullständig låsning vid finansiären, som vi är överens
              om när det gäller sjukvården, men bedriver samtidigt en nästan
              monopolistiskt utförd sjukvård där personalen naturligtvis har
              funnit sig i att sitta i den strukturen därför att de inte har
              haft något val.
            </seg>
            <seg n="70e59d8f">
              Vad det nu handlar om, och som inte stämmer i interpellationen,
              är om personalen ska sätta sig på tvären vid de tillfällen då
              det finns bara en enda som motsätter sig resten av personalens
              vilja att gå med på den förändring som ska öka tillgängligheten
              genom att det blir konkurrens i utförarledet. Här beskrivs det
              lite försåtligt att ett fåtal anställda ska köra över en majoritet.
              I de flesta fall handlar det precis om att en majoritet också
              vill någonting annat. Men Mikael Damberg har inte förmågan att
              se att det krävs att man ibland går på majoritetsbeslut när man
              ska ändra ett system.
            </seg>
            <seg n="c744a422">
              När det sedan gäller lagen om offentlig upphandling har man inte,
              i oviljan att ändra ett system som inte levererar hälso- och sjukvård
              till patienterna, kunnat reformera de lagrum som styr den här
              typen av behov av avknoppningar och annat. Här tänker alliansregeringen
              nytt och fräscht, vilket gör att man tittar över dessa lagrum.
            </seg>
            <seg n="d4660f76">
              Servicetjänster är inte samma sak som att upphandla toalettpapper
              eller tvättlappar, Mikael Damberg. Det här handlar om tjänster
              där man på ett helt annat sätt har skaffat sig en unik position,
              det vill säga den personal som har jobbat år eller decennier med
              en verksamhet och som själv har kommit till insikt om att man
              nog vet bättre hur man ska driva verksamheten än de ofta toppstyrda
              politiska organisationer som man redan har känt sig vanmäktig
              under och vill frigöra sig från. De har naturligtvis ett unikt
              företräde, som inte alltid bejakas i lagen om offentlig upphandling
              på grund av att den är mycket mer inställd på kapitalvaror än
              på avancerade servicenäringar, vilket naturligtvis såväl skola
              som hälso- och sjukvård innebär.
            </seg>
            <seg n="cc0cd50f">
              Kort sagt blir jag lite upprörd när jag hör den indignation som
              Mikael Damberg spelar upp när han sätter personalen framför kunderna,
              i det här fallet de skolpliktiga eleverna och patienterna. Det
              är klart att vi ska tänka på personalen, men för en gångs skull
              kanske vi kunde sätta patienterna i fokus. Vi behöver i detta
              fall ha patienter som kan välja fritt, och ska de kunna välja
              fritt måste det finnas en större mångfald än vad vi har i dag.
            </seg>
            <seg n="3a371ffb">
              Avknoppningsförslaget är bara ett av många led i en förändring
              som är nödvändig för det här landet för att mer likna internationella
              förhållanden och mer likna de förhållanden där patienten har en
              bättre tillgänglighet i vården. Detta motsätter sig Mikael Damberg,
              med en delvis försåtlig beskrivning av att alliansregeringen nu
              kör över en majoritet. Det handlar om att övertyga personal om
              att även gå med på en majoritetslösning där de själva är positiva
              men kanske någon enstaka person sätter sig på tvären.
            </seg>
          </u>
          <note type="speaker" n="78730ebf">
            Anf. 95 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-6" n="b7c57d9f">
            <seg n="0a671795">
              Herr talman! Jag tror att det är viktigt att påminna sig utgångspunkten:
              Hur åstadkommer vi en väl fungerande hälso- och sjukvård som är
              tillgänglig för alla?
            </seg>
            <seg n="b84097a3">
              Vi har en enighet här i kammaren om att vården ska finansieras
              gemensamt och att den ska ges efter behov. Sedan har vi ibland
              en diskussion om det är så att allting måste utföras i offentlig
              regi eller om man kan ha andra aktörer som med hjälp av offentliga
              pengar gör insatser som innebär att valfriheten ökar och man får
              in aktörer som gör på ett lite annorlunda sätt och bidrar till
              att utveckla vården.
            </seg>
            <seg n="144b38aa">
              Jag står för det senare synsättet. Jag är väldigt glad att det
              bland breda personalgrupper inom svensk hälso- och sjukvård finns
              en stark uppställning bakom det synsättet.
            </seg>
            <seg n="9c8cf100">
              Vi har ett väldigt bra samarbete med Vårdförbundet till exempel,
              som jag nämnde i svaret. De har många medlemmar som själva har
              startat eget, som fortfarande finns kvar som medlemmar i Vårdförbundet
              och som tänker i de här banorna. Jag tycker att det är väldigt
              välgörande med en framsynt facklig organisation som bejakar förändring,
              som man också tror gynnar deras medlemmar.
            </seg>
            <seg n="b9651325">
              Men vad som är än viktigare, och som Finn Bengtsson också strök
              under, är att det ytterst handlar om att organisera vården på
              ett så bra sätt som möjligt för patienterna. Det är det som är
              det yttersta syftet.
            </seg>
            <seg n="fe33276b">
              I mitt svar säger jag, vilket Mikael Damberg blir lite upprörd
              över, att ansvaret måste läggas på den nivå som faktiskt har ansvaret.
              När det gäller hälso- och sjukvården ligger ansvaret i just de
              här delarna på respektive sjukvårdshuvudman, till exempel landstinget
              i Helsingforss län, i Västmanland, på Gotland eller var det nu
              kan vara, och det ska inte jag ta över.
            </seg>
            <seg n="eca05173">
              När det gäller frågan om själva processen i samband med en avknoppning
              är det självfallet välgörande och eftersträvansvärt att personalen
              är på den linjen och har en bred samsyn. Jag tror att man får
              en bättre ingång i den processen. Men ytterst är det naturligtvis
              den politiska ledningen som har ansvaret att organisera hälso-
              och sjukvården på det sätt som man anser vara bäst för medborgarna.
            </seg>
          </u>
          <note type="speaker" n="a51e6f2a">
            Anf. 96 MIKAEL DAMBERG (s):
          </note>
          <u who="mikael_damberg_22ef9e" xml:id="i-89d450cde15b2486-2" n="4b13e147">
            <seg n="20a05cd3">
              Herr talman! Först kanske jag ska säga några ord om Finn Bengtssons
              och Moderaternas inlägg i detta. Jag vet inte, men det vevades
              på ganska friskt i det här inlägget. Jag kan säga att vårdköerna
              i Helsingforss läns landsting är längre i dag än vid valet. Det
              som har hänt i Helsingforss läns landsting när det gäller sjukvården
              är att man stänger närakuter och försämrar tillgängligheten i
              vården i Helsingforssregionen. Man gör också kraftiga nedskärningar
              på de vårdcentraler som finns i de områden som har störst vårdbehov.
              Det är det som sker i sjukvården i Helsingforss läns landsting
              just nu och som har försämrat tillgängligheten och ökat vårdköerna,
              snarare än tvärtom.
            </seg>
            <seg n="b8136dfd">
              Då säger man att det jag argumenterar för är att en person på
              en vårdcentral eller på folktandvården skulle kunna stoppa en
              avknoppning. Absolut inte! Det som den här interpellationen handlar
              om är att jag ställer en fråga till socialministern efter det
              att både socialministern och utbildningsministern har haft presskonferenser
              där de har sagt att det här med avknoppningar måste regleras och
              stagas upp, både vilket pris som ska gälla och hur man ska se
              på personalen. I det konkreta fall som vi har tagit upp i dag,
              när det gäller folktandvården, är det kanske 10 procent av de
              anställda som säger att det här är en bra idé. Det är därför folktandvårdens
              vd får sparken, därför att han tycker att det här är väldigt oprofessionellt
              skött. Det är det frågan handlar om.
            </seg>
            <seg n="b18db0d4">
              Då säger socialministern: Det här är ett ansvar för de borgerliga
              politiker i Helsingforss läns landsting som sköter den här processen.
              Det kanske inte är så snyggt skött, men det är de som måste ta
              ansvar för det.
            </seg>
            <seg n="6b322001">
              Då ställer jag frågan: Men har regeringen en uppfattning om hur
              en avknoppning ska gå till i sjukvården? Är det viktigt att man
              har personalen med sig eller inte?
            </seg>
            <seg n="0213bdf2">
              Då får jag ett glidande svar av socialministern. Han säger: Det
              är viktigt, men jag kan inte lägga mig i, och jag vill helst inte
              säga någonting, för ansvaret ligger i Helsingforss läns landsting
              och det borgerliga styret där.
            </seg>
            <seg n="db6fa0d5">
              När jag ställde samma fråga till utbildningsministern på skolans
              område var han glasklar: Jag tycker att de gjorde fel i moderatstyrda
              Täby med Tibble.
            </seg>
          </u>
          <note type="speaker" n="8328c035">
            Anf. 97 FINN BENGTSSON (m):
          </note>
          <u who="unknown" xml:id="i-32bf2d55e9ac4dcd-11" n="865d77db">
            <seg n="4152dc3b">
              Herr talman! Vårdval Helsingfors har nu verkat i tio veckor,
              Mikael Damberg, och det är ju klart att det är det som har lett
              fram till denna väldiga brist på vårdresurser inte det att Mikael
              Dambergs parti har styrt det här landet i tolv år och att det
              har varit socialdemokratisk majoritet i landstinget fyra år före
              detta. Nej, det är naturligtvis de här tio veckorna som har lett
              fram till det läge som vi nu ska förändra!
            </seg>
            <seg n="74a7614b">
              Men låt oss då säga att vi vill förändra, och låt oss se vårdvalet
              verka fullt ut och även se vad regeringen kan bidra med på nationell
              nivå för att stärka det här. Då måste man tänka nytt.
            </seg>
            <seg n="62a34e46">
              Nu har jag en och en halv minut på mig. Låt mig då ställa motfrågorna.
              Hur tänker sig Mikael Damberg att avknoppningen ska gå till? Ni
              talar ju så vitt och brett i de fina middagstalen om att ni socialdemokrater
              verkligen är för en mångfald, att ni är för alternativa utförare
              och så vidare. Men hur ska ni åstadkomma detta när ni ser hot,
              problem och behov av skydd för även en enstaka individ i ett stort
              sammanhang där vi måste åstadkomma en förändring för att föra
              oss närmare en miljö som ser ut som resten av världen?
            </seg>
            <seg n="15e7e1ac">
              Sverige är ju ganska unikt när det gäller att ha en finansiär
              jag betonar: Där är vi överens som samtidigt nästan, om vi undantar
              storstadsregionerna, bedriver sjukvården som ett monopol. Det
              är inte rimligt. Jag kan inte så mycket om företagsekonomi, men
              så mycket begriper jag att kopplingen mellan att vara finansiär
              med skattepengar och att samtidigt vara nästan den enda enskilda
              utföraren inte är en bra koppling.
            </seg>
            <seg n="56fa2d4e">
              Ytterst leder detta till att väldigt många nu inte har någon
              möjlighet att välja någon annan arbetsgivare än det offentliga.
              Då är det egentligen så att man är satt i ett väldigt svårt läge
              när det gäller att avgöra vilka alternativ man vill ha. Det har
              visat sig att rätt många som får möjligheten att prova på någon
              annan arbetsgivare än det offentliga uppskattar denna möjlighet.
            </seg>
            <seg n="792f653c">
              Låt mig till sist inskärpa att varje enskild människa i detta
              land som har ett vårdyrke fortsatt under alliansregeringen kommer
              att ha gott om val att välja mellan vid sidan av en offentlig
              arbetsgivare. Vi vill bara ha lite fler möjliga arbetsgivare.
              Det tror jag gagnar framför allt kvinnorna i dag.
            </seg>
          </u>
          <note type="speaker" n="dfa923a8">
            Anf. 98 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-c7aaaaf484f6826a-7" n="b7c57d9f">
            <seg n="76059e9e">
              Herr talman! Den fråga som Mikael Damberg ställer i sin interpellation
              lyder: Avser socialministern att vidta några åtgärder i syfte
              att skydda personal inom landstingsägd vård från att avknoppningar
              kan drivas igenom mot majoriteten av de anställdas vilja?
            </seg>
            <seg n="9cbc63d1">
              Mitt svar är att jag inte tänker ta initiativ till sådana lagändringar.
              Jag tycker att det här är en sak som hör hemma på den nivå som
              har ansvar för frågorna.
            </seg>
            <seg n="c870b7b3">
              Jag har deklarerat som min uppfattning att det är eftersträvansvärt
              att de förändringar som sker sker i samspel med personalen eftersom
              jag tror att övergångar blir bättre och har bättre förutsättningar
              att bli lyckosamma för personalen och också för patienterna om
              man gör på det viset. Det är mitt svar på den frågan.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="be7219e5">
            16 § Svar på interpellationerna 2007/08:345, 358, 360, 363, 366
            och 371 om Tullverkets omorganisation
          </note>
          <note type="speaker" n="55d32c04">
            Anf. 99 Finansminister ANDERS BORG (m):
          </note>
          <u who="unknown" xml:id="i-32bf2d55e9ac4dcd-12" n="865d77db">
            <seg n="de99e8cc">
              Herr talman! Sven-Erik Österberg, Per Svedberg, Hans Stenberg,
              Marie Nordén, Lars U Granberg och Morgan Johansson har interpellerat
              i frågor som samtliga har att göra med en rapport som en arbetsgrupp
              inom Tullverket gjort angående myndighetens framtida organisation.
              Jag väljer därför att avge ett gemensamt svar på interpellationerna.
            </seg>
            <seg n="67dd4def">
              När det gäller Morgan Johanssons interpellation, som är ställd
              till justitieministern, så är arbetet inom regeringen så fördelat
              att det är jag som ska svara på interpellationen.
            </seg>
            <seg n="63963178">
              Det ankommer inte på regeringen att fastställa hur Tullverket
              organiserar sin verksamhet. Regeringens förvaltningspolitik bygger
              på att myndigheterna i största möjliga utsträckning själva ska
              avgöra var de resurser man förfogar över gör mest nytta för att
              uppfylla de mål för verksamheten som riksdag och regering fastställer.
            </seg>
            <seg n="d6353203">
              I instruktionen för Tullverket anges att myndigheten ska ha den
              geografiska spridning som motiveras av uppdraget. Det anges tydligt
              att Tullverket bestämmer den närmare utformningen av organisationen.
              Det ankommer således inte på regeringen att bestämma på vilka
              orter Tullverket ska ha sin verksamhet. Det är en väldigt tydlig
              uppgift för myndighetens ledning att ägna denna fråga uppmärksamhet.
            </seg>
            <seg n="68ff32a3">
              Tilldelningen av resurser till Tullverket prövas på samma sätt
              som för alla myndigheter. Det är upp till myndigheten att utifrån
              tillgängliga ramar se till att man har den kompetens och bemanning
              som behövs för att uppnå myndighetens mål. I Tullverkets ansvar
              ligger därmed att, med utgångspunkt i målen för verksamheten,
              fortlöpande pröva hur tillgängliga resurser bäst ska fördelas
              mellan olika delar av landet.
            </seg>
            <seg n="c58c294e">
              Jag är medveten om Tullverkets ekonomiska situation och avser
              att noga följa utvecklingen.
            </seg>
          </u>
          <note type="speaker" n="bbfa8f29">
            Anf. 100 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-346ace2abe42835b-3" n="d33c63c1">
            <seg n="0a7116d4">
              Herr talman! Tack för svaret, finansministern! Svaret är väl
              inte vad man hade hoppats på i denna allvarliga fråga egentligen,
              utan det är mer en liten lektion i hur förvaltningspolitiken fungerar
              mellan regeringen och myndigheterna. Det kan väl vara intressant
              i sig, men knappast i det här läget.
            </seg>
            <seg n="0cda7769">
              Anledningen till att jag valt att skriva den här interpellationen
              är att jag hade en relation till Tullverket under en period i
              slutet av 90-talet när jag utredde dimensioneringen av tullen
              och lärde mig en hel del om dess verksamhet.
            </seg>
            <seg n="28897fe9">
              Början till hela den här problematiken ligger ju faktiskt i att
              tullen har fått mindre resurser. Man har inte det resursflöde
              som man hade behövt ha för den modernisering, den utbyggnad och
              framför allt kanske den kvalitetshöjning som är aktuell, vilket
              föranleder att verket måste anpassa sig till den resursnivå som
              finns.
            </seg>
            <seg n="76c6b901">
              Det är klart att det finns ett politiskt intresse. Det kan inte
              vara så att finansministern bara hänvisar till att det är Tullverkets
              sak att avgöra det här. Finansministern själv har väl något mål
              med verksamheten, har väl någon idé om vad tullen ska åstadkomma
              och har väl någon målsättning när det gäller vad man faktiskt
              ska åstadkomma när det gäller bland annat skydd av våra gränser?
            </seg>
            <seg n="3aafe72c">
              Det är heller inte så enkelt att bara säga att tullen handlar
              om skydd av våra gränser, vilket är viktigt i sig och en oerhört
              viktig del naturligtvis. Vi ser den trafik som går över våra gränser
              och vad som kan föras in i landet. Det är klart att Tullverket
              har en oerhört viktig roll att hantera våra gränser på ett sådant
              sätt att vi så långt det är möjligt kan se till att saker och
              ting inte kommer in över gränsen som inte ska vara i vårt land
              eller som vi inte vill ska vara här. Det är en del.
            </seg>
            <seg n="9914a571">
              Det finns en annan del som vi inte hör talas om men som också
              är väldigt viktig. Det handlar om att serva vårt näringsliv, att
              se till att handel kan bedrivas på ett effektivt sätt och att
              tullsystemet fungerar så att man inte får onödiga störningar i
              verksamheter där man köper och säljer varor och produkter till
              andra länder. Där har det skett en enorm modernisering av tullen
              de senaste åren. Det här kräver resurser. Det kräver personal
              med högre kompetens, och det kräver ständigt ett utvecklingsarbete.
              Det senare är sådant som inte går att tumma på när man går in
              i detta. Det skulle få enormt allvarliga konsekvenser för hela
              Sveriges handel.
            </seg>
            <seg n="7aa15c66">
              Min tolkning är att det tryck och den oro som har funnits i den
              här frågan har gjort att finansministern i dag till viss del har
              krupit till korset. Han säger nu att han måste fundera på mera
              resurser till Tullverket. Det är väl bra om den insikten har kommit.
              Den måste ha inträffat mellan att det här svaret skrevs, som jag
              fick i går, och att vi har den här debatten i dag. Där någonstans
              har finansministern insett att tullen behöver mer resurser. Det
              som är intressant för mig som interpellant är naturligtvis att
              veta vad det är för resurser som finansministern pratar om. Handlar
              det om några kronor? Vi ser de allvarliga konsekvenser som nu
              sker i den verksamhet som Tullverket nu ser över liksom vad man
              måste åstadkomma för att anpassa kostymen till de resurser man
              har. Är de undanröjda? Eller handlar detta bara om att finansministern
              går in lite på marginalen? Är det ett trick att inte säga hur
              mycket resurser det handlar om så att oppositionen ska lugna ned
              sig och verksamheten ska ta det lugnt och tro att det löser sig?
            </seg>
            <seg n="28ad7ad7">
              Jag tycker att det är av största vikt att vi får ett besked av
              finansministern i dag så att vi vet var den här frågan hamnar,
              vad slutresultatet av detta blir för tullverksamheten och på vilket
              sätt man kan värna den framtida verksamheten. Vilka resurser handlar
              det om? Det svaret vill jag ha, finansministern.
            </seg>
          </u>
          <note type="speaker" n="91b2af3a">
            Anf. 101 PER SVEDBERG (s):
          </note>
          <u who="per_svedberg_c84256" xml:id="i-2e39ff3c4d5b9a5f-0" n="0a01fa14">
            <seg n="a6c81b8a">
              Herr talman! Frågan är högaktuell. Förmodligen har finansministern
              läst de här interpellationerna, men jag tänkte komma med en liten
              uppfräschning.
            </seg>
            <seg n="4c5ab017">
              I SundsvallGävle-området har vi 29 hamnar, varav 21 hamnar har
              tredjelandstrafik. Vi har ca 4 0004 500 fartygsanlöp. Gävle är
              en av Sveriges största hamnar med många godstransporter. Så ser
              det ut där jag kommer ifrån.
            </seg>
            <seg n="00edd460">
              Jag fick ett svar som finansministern läste upp, och det var
              ju bra. Sedan lyssnade jag på radio, och då fick jag höra någonting
              annat. Då tänkte jag så här: Vad är det egentligen som gäller?
              Vad menar man när man svarar som man gör i medierna?
            </seg>
            <seg n="9aa47bc7">
              Sven-Erik sade att det handlar om ett politiskt tryck i frågan.
              Det kan man utveckla mer. Det kanske är så att finansministern
              är intresserad av att se över den åtgärdsplan som man har lagt
              fram. Vi pratar mycket om vita fläckar, och Tullverket har skapat
              många vita fläckar i Norrland. Jag ställer frågan: Till vilken
              nytta?
            </seg>
            <seg n="650fed47">
              Jag har erfarenhet av att jobba i hamn. Jag kan berätta många
              historier om hamnarbete och tullare. En sak var väldigt säker,
              och det var att vi hamnarbetare visste att tullarna kunde komma.
              Det innebar att det fanns en viss fundering innan man gjorde inköp
              på de fartyg som anlöpte. Jag tror att det kallas för prevention.
              Jag kan konstatera att det inte kommer att bli någon prevention
              i det nya förslaget. Då blir min fråga till finansministern: Anser
              inte finansministern att tullens preventionsarbete är en av de
              viktigare sakerna för att stävja smuggling? Det skulle innebära
              att man kan vara en del av det stora folkhälsoarbete som vi bedriver
              i Sverige.
            </seg>
            <seg n="e1da3f32">
              För övrigt är vi överens inom alla partier att folkhälsoarbetet
              och narkotikabekämpningen är högt prioriterade. Då blir det väldigt
              märkligt om finansministern tillåter att verket gör de här förändringarna.
            </seg>
            <seg n="d4240802">
              Nu vet jag att kamrater kommer att ta andra delar av Sverige
              som exempel, så jag tänker inte ge mig in på dem. Men utifrån
              förutsättningarna där jag lever och bor ser jag med fasa på hur
              tullen kommer att försvinna för gott. Vi har inte haft något otroligt
              flöde av tullare tidigare heller. De har haft sitt säte för brottsbekämpning
              uppe i Sundsvall, men det har funnits en möjlighet för dem att
              gå ut. Då blir frågan: Vad händer när den möjligheten inte finns
              längre? Vad händer om brottsbekämpningsgruppen i Sundsvall försvinner?
              Förmodligen blir det fritt anlöp, kanske man kan säga.
            </seg>
            <seg n="df7ef06c">
              Som kuriosa kan jag nämna att man gjorde ett av de största cigarettillslagen
              i en hamn i Hälsingland. Det var väldigt många cigaretter man
              plockade ihop icke skattade nikotinpinnar kan man säga.
            </seg>
            <seg n="a611cc01">
              Allt detta hänger ihop. Vad händer sedan i samhället? Förslagsställarna
              säger att det kanske är så att man ska föra över arbetsuppgifter
              till polisen. Länspolisen i Gävleborg har ett underskott. De är
              nog inte beredda att ta på sig ytterligare arbetsuppgifter. Du
              kanske har något svar.
            </seg>
          </u>
          <note type="speaker" n="b0f901cd">
            Anf. 102 HANS STENBERG (s):
          </note>
          <u who="hans_stenberg_1679e1" xml:id="i-a0bec0d43701e708-0" n="bf2ff809">
            <seg n="4537d5a7">
              Herr talman! Jag vill börja med att tacka finansministern för
              svaret, men jag måste säga att jag hade hoppats på ett lite mer
              seriöst svar.
            </seg>
            <seg n="ffb3cf0a">
              Finansministern bemödar sig inte ens om att försöka svara på
              de frågor vi ställer i interpellationerna utan hänvisar bara till
              att regeringen inte ska lägga sig i hur enskilda myndigheter väljer
              att utforma sin organisation. I sitt interpellationssvar är Anders
              Borg också noga med att låtsas som om det inte finns något samband
              mellan de föreslagna besparingarna inom tullen och den budget
              som han själv ytterst är ansvarig för.
            </seg>
            <seg n="40da8d5b">
              De besparingar som föreslås inom Tullverket får så förödande
              effekter att det borde vara en självklarhet för regeringen att
              agera och se till att Tullverket får de medel som behövs för att
              upprätthålla verksamheten i hela landet. Men när man läser interpellationssvaret
              verkar det tyvärr som om regeringen tycker att det är helt okej
              att den brottsbekämpande verksamheten inom Tullverket slås sönder.
            </seg>
            <seg n="d063fb6a">
              Det har funnits gott om tid för regeringen att agera och ge tullen
              de medel som behövs för att upprätthålla en fungerande verksamhet.
              Vi socialdemokrater har också föreslagit att tullen ska få resursförstärkningar,
              men de förslagen har röstats ned av den borgerliga riksdagsmajoriteten.
              Uppenbarligen tycker regeringen att det är viktigare med stora
              skattesänkningar för de rikaste än att upprätthålla exempelvis
              en effektiv narkotikabekämpning.
            </seg>
            <seg n="96194876">
              Nu tycks något slags uppvaknande ändå vara på gång hos finansministern
              eftersom han i dag till medierna har sagt att tullen ska få mer
              pengar i tilläggsbudgeten. Insikten om att det behövs fanns tydligen
              inte i går när han lämnade över sitt interpellationssvar, men
              det var väl så att trycket till slut blev för tungt att stå emot.
            </seg>
            <seg n="cbf97e25">
              När finansministern uttalar sig för medierna är han noga med
              att inte lova några summor men säger att han kommer att följa
              den ekonomiska utvecklingen inom tullen. Ja, fattas bara annat!
              Det är väl en självklarhet att finansministern följer den ekonomiska
              utvecklingen inom en myndighet som han är ansvarig för när myndigheten
              tvingas till dramatiska besparingar för att klara sin budget.
              Problemet är bara att det inte blir ett dugg bättre av att regeringen
              följer utvecklingen om man sedan inte agerar när man ser att det
              håller på att gå över styr.
            </seg>
            <seg n="2ba05faa">
              När man läser igenom Tullverkets besparingsförslag får man en
              känsla av overklighet. Om förslaget genomförs kommer sextio man
              att sköta kontrollen av mer än halva landet. Gruppen ska utgå
              från en stationeringsort och täcka det väldigt stora antal hamnar,
              gränsövergångar och flygplatser som finns i hela Norrland. Med
              tanke på avstånden i regionen kommer tullpersonalen att använda
              huvuddelen av sin arbetstid på väg från en ort till en annan.
              Det kan inte jag tycka är en vettig användning av resurserna.
            </seg>
            <seg n="b9a10146">
              Om utredningsförslaget genomförs kommer en stor del av Sveriges
              hamnar och flygplatser att sakna en seriös tullbevakning. I så
              fall kan vi med all säkerhet se fram mot en kraftigt ökad smuggling
              över de punkter där kontrollen blir mer eller mindre obefintlig.
            </seg>
            <seg n="0f637900">
              Regeringen har tidigare sagt att kampen mot organiserad brottslighet
              ska vara en prioriterad fråga. Med det som utgångspunkt vill jag
              fråga finansministern om beskedet till medierna i dag innebär
              att regeringen kommer att ge Tullverket tillräckliga resurser
              för att upprätthålla en fungerande tullverksamhet i hela landet.
            </seg>
          </u>
          <note n="e9e1f576" type="speaker">
            Anf. 103 MARIE NORDÉN (s):
          </note>
          <u who="marie_norden_2a418b" xml:id="i-9f7ee56fab038400-0" n="a2154e28">
            <seg n="f510cc1d"/>
            <seg n="55d7d1c0">
              Herr talman! Jag skulle vilja tacka för svaret, men det är svårt
              då svaret från finansministern inte var något svar utan snarare
              ett försök ett gömma sig bakom myndigheten och ett försök att
              ge sken av att regeringen inte har något ansvar för den situation
              som nu råder.
            </seg>
            <seg n="b25bd6bc">
              Konsekvensen av den utredning som ligger på Tullverkets bord
              skulle jag vilja kalla förödande. Min fråga till finansministern
              handlade främst om situationen i Östersund. Förslaget från arbetsgruppen
              innebär att all tullverksamhet kommer att läggas ned där. Men
              utredningens förslag drabbar hela Sverige, och det finns all anledning
              att vara ordentligt bekymrad över Tullverkets framtida organisation.
              Precis som Hans Stenberg sade alldeles nyss kommer halva Sveriges
              yta att täckas av sex, upp till tio personer.
            </seg>
            <seg n="11a50413">
              Som företagare i Jämtland kan man glömma att få någon som helst
              närhet till den service som Tullverket i dag kan ge. Brottsbekämpningen,
              som i dag sköts av två personer i hela Jämtland, läggs ned även
              den. Arbetet ska utföras av den så kallade Norrlandsgruppen. Kunskapen
              om vad som går över gränsen mellan Norge och Sverige i dag är
              alldeles för dålig, och beslagen är enligt Tullverkets ledning
              alldeles för få för att berättiga den här gruppen. Men det är
              inte så konstigt att det är få beslag, när den här stora ytan
              täcks av två personer. Det är helt omöjligt att täcka upp en så
              stor yta, även om man jobbar tillsammans med polisen.
            </seg>
            <seg n="68aca08c">
              Vi var några som besökte tullen på Arlanda förra veckan och fick
              veta att man är så effektiv på Arlanda att de som vill smuggla
              in droger i Sverige hela tiden försöker hitta nya vägar. Man säger
              att Arlanda är ett hett ställe, vilket betyder att det blir allt
              svårare att komma igenom med narkotika via Arlanda.
            </seg>
            <seg n="e57367de">
              Jag börjar fundera över utvecklingen. Var ska de nya vägarna
              gå? Visst känner jag oro över att man kan välja den vita för den
              kommer inte att vara röd och het ytan längs Norgegränsen. Östersunds
              flygplats får allt fler utrikesresor, och flera av dem är till
              och från länder utanför EU. Man kommer inte att ha någon närvaro
              av tullen och riskerar naturligtvis att få en situation där allt
              fler varor som vi inte vill ska komma in i landet ändå kommer
              in.
            </seg>
            <seg n="6242f270">
              Nu menar Tullverkets ledning, och tydligen också finansministern
              enligt uttalanden i medierna i dag, att man ska arbeta mer underrättelsebaserat.
              Metoden är inte alls ny. Där man har varit framgångsrik har man
              kunnat vara på plats, bygga upp sin kompetens om varifrån drogerna
              kommer och göra profiler över vilka som kan tänkas vara kurirer.
              Tillsammans med polisen har tullen på Arlanda och flera andra
              ställen kunnat göra stora beslag.
            </seg>
            <seg n="7c7da7e6">
              Man vill att samarbetet med polisen ska öka, vilket i sig är
              positivt. Men då man ser på vilka resurser polisen har i landet,
              främst i glesbygden, inser man att arbetsuppgifter förs över från
              en pressad organisation till en annan lika arbetstyngd organisation.
              Poliserna behöver bli fler, inte få fler arbetsuppgifter för att
              tullen tvingas dra ned på sin verksamhet.
            </seg>
            <seg n="9163ab57">
              Det må vara myndigheten som bestämmer hur den ska organisera
              sig, men regeringen har ett stort politiskt ansvar att se till
              att verksamheten fungerar och inte minst tar sitt regionalpolitiska
              ansvar. Jag förutsätter att även det står i Tullverkets regleringsbrev
              och att även denna regering känner åtminstone ett uns av ansvar
              för att vi har en fungerande service även inom tullen i hela landet.
            </seg>
          </u>
          <note type="speaker" n="3c3806de">
            Anf. 104 LARS U GRANBERG (s):
          </note>
          <u who="lars_u_granberg_bcccd3" xml:id="i-dcabc73373803bae-0" n="a6d98d61">
            <seg n="eb9011bf">
              Herr talman! Man ska väl börja med att tacka för svaret, men
              det blir lite svårt att föra en debatt om ett svar som sedan följs
              upp av det svar som man kanske egentligen skulle ha velat ha inför
              diskussionerna i denna debatt. I dag blir det svårt.
            </seg>
            <seg n="dee3a813">
              Jag ska försöka hålla mig till det svar som finansminister Anders
              Borg har gett, men som också bottnar i den här typen av löpsedlar:
              Chefen för tullen i Haparanda vädjar till ministern. Det är en
              löpsedel från NSD. Frågan är: Ska chefen för en brottsbekämpande
              tullverksamhet behöva vädja till ministern och till riksdagen
              som församling? De utför tjänster för att se till att följa upp
              dels de beslut som vi fattar i denna församling, dels de beslut
              som regeringen lägger till den här församlingen.
            </seg>
            <seg n="601b680a">
              Brottsbekämpande styrkor hör till de myndigheter som är garanter
              för att vi i framtiden har ett öppet och väl fungerande samhälle.
              Utifrån det blir vädjan från en tullchef om att få ha kvar tio
              man uppe i Haparanda något ganska magstarkt. Det de gör är att
              slå vakt om det öppna demokratiska samhälle där vi lever i dag.
            </seg>
            <seg n="501544a1">
              Hur kan jag säga det då? Ja, dieselsmugglare har vi haft gott
              om uppe i våra regioner. Senast var det en ganska stor razzia,
              där motorcykelgäng var inblandade. Det är organiserad brottslighet,
              modern verksamhet som gärna vill ge sig på det öppna demokratiska
              samhället och förändra det. Vädjan från tullchefen handlar om
              att kunna bekämpa det här med tio man. Att döma av dagens uttalande
              gäller den vädjan än i hög grad, vad jag kan förstå.
            </seg>
            <seg n="5a0a3a73">
              Ur uttalandet från finansministern i dag framgår också att finansministern
              har synen att det kanske vore bra om man jobbade mer med underrättelseverksamhet
              och mindre i gränstrakterna.
            </seg>
            <seg n="7a869c7a">
              Haparanda tullstation är placerad i en gränstrakt. Det är kanske
              synd att den är det. Det är ingen direkt gränsbevakning, för det
              tullfilter som var gränsbevakning har gått i konkurs och väntar
              på en ny gäst. Tullstationen i Haparanda har tio personer, lite
              drygt kanske. Men de jobbar med underrättelse. De har ett arbetsfält
              som sträcker sig från Haparanda ned till Ume kustregion, hela
              vägen upp till fjällvärlden, hela vägen upp till Kiruna och fjällen
              där och tillbaka Tornedalsgränsen mot Finland. Inom den regionen
              ska tio man jobba med underrättelseverksamhet. Ursäkta uttrycket,
              finansministern, men lite mer kunskap om den verksamhet som bedrivs
              ute av tullen i dag kan man nog förvänta sig.
            </seg>
            <seg n="81d3c398">
              Att man jobbar med underrättelseverksamhet är inget nytt. Att
              man jobbar med rörliga styrkor är inget nytt. Min fråga till finansministern
              står kvar: Vad är det för mål regeringen har med tullen? Ska vi
              efter dagens utspel ha kvar en brottsbekämpande styrka som kan
              slå vakt om det demokratiska samhället?
            </seg>
          </u>
          <note type="speaker" n="e9e3fd09">
            Anf. 105 MORGAN JOHANSSON (s):
          </note>
          <u who="morgan_johansson_91c3d5" xml:id="i-cb351dcdd59c9243-0" n="31b73bce">
            <seg n="eea2a04e">
              Herr talman! Jag tackar finansministern för svaret, även om jag
              som många andra kan säga att jag inte tyckte att det var särskilt
              mycket till svar. Vi får undervisning i statsvetenskap; vi får
              veta att myndigheten själv bestämmer hur den organiserar sig.
              Det vet vi, finansministern. Jag sitter i konstitutionsutskottet.
              Där håller vi på med sådant varenda dag: gränsdragning mellan
              regeringen å ena sidan och myndigheten å den andra.
            </seg>
            <seg n="042957bd">
              Men det är inte det som våra interpellationer handlar om, finansministern.
              De handlar nämligen om att regeringen måste ta ett politiskt ansvar
              för de beslut den fattar. Ni måste våga stå för er politik. Men
              så värst mycket politik finns inte i det här svaret. Det är mest
              juridik. Mina frågor om brottsbekämpningen berör finansministern
              inte med ett ord. Jag kommer att uppehålla mig vid de frågorna.
              Finansministern utger sig ändå för att kunna svara på dem, eftersom
              frågorna har lämnats över från justitieministern till honom.
            </seg>
            <seg n="c6179123">
              Man får höra på radion i dag att det efter kritikstormen är nya
              uppfattningar, nya meningar. Nu söker ni något slags utväg för
              att försöka backa från de besparingar som ni har tagit fram.
            </seg>
            <seg n="9cd72661">
              Tullen ska få mer pengar, säger ni. Okej! Hur mycket mer pengar
              ska tullen få? Kan man andas ut nu, till exempel i Trelleborg
              i min valkrets, där man hotade att säga upp hela den fasta personalen,
              eller vid Arlandatullen, som vi besökte i tisdags? Där beskrev
              man effekterna av de planerade neddragningarna. Vid den röda punkten
              på Arlanda, där det varje natt passerar kanske tusentals resenärer
              in i landet, skulle man avstå från nattbevakningen på grund av
              nedskärningarna. Det skulle vara fritt fram med era nedskärningar.
            </seg>
            <seg n="b8bdf9f7">
              Hur är det när det gäller narkotikahundarna? Kan de också andas
              ut? Ett par av mina kolleger besökte Trelleborgstullen i måndags
              och träffade bland annat narkotikahunden Harris som är en av de
              hundar som står för hälften av narkotikabeslagen där. En narkotikahund
              kostar ungefär 100 000 kronor att utbilda, och nu hotas narkotikahundarna
              av för tidig pensionering, kan man väl säga, och till och med
              av avlivning i värsta fall om det inte kommer mer pengar till
              tullen. Kan dessa hundar också andas ut nu när finansministern
              ska leta efter mer pengar? Ge besked om det. Får de också vara
              kvar i så fall?
            </seg>
            <seg n="0f1405e1">
              Herr talman! Ett fullgott gränsskydd är viktigt i hela landet
              ur många aspekter. Men jag ska säga ytterligare några speciella
              ord om tullens brottsbekämpning och om läget i just min del av
              landet, Skåne. Där är läget sådant att nästan 90 procent av all
              tung narkotika som kommer till Sverige kommer från Afghanistan,
              från Fjärran östern, och nästan 90 procent av all den narkotika
              som kommer till Sverige kommer via Skåne. Trelleborgs hamn är
              en av Skandinaviens allra största hamnar. Var och en förstår att
              om man skulle avveckla den fasta bemanningen där och dra ned så
              kraftigt på tullverksamheten i Skåne skulle det få betydande konsekvenser
              för möjligheten till en effektiv narkotikabekämpning i vårt land.
            </seg>
            <seg n="5da7fc16">
              Jag måste säga att jag inte får det att riktigt gå ihop med regeringens
              övriga politik där ni hela tiden försöker lyfta fram att ni vill
              förstärka brottsbekämpningen. Men ni tar fram slag efter slag
              mot narkotikan. Ni avvecklar organisationen Mobilisering mot narkotika.
              Det är ett grundskott mot det förebyggande arbetet. Ni drar ned
              på polisutbildningen. Ovanpå allt detta tänker ni också, om det
              nu inte kommer nya besked från finansministern, dramatiskt minska
              gränsskyddets möjligheter att motverka införsel av narkotika till
              vårt land.
            </seg>
            <seg n="9145bc8c">
              Lämna besked nu, finansministern. Kan de som känner sig hotade
              i Tullverket nu andas ut?
            </seg>
          </u>
          <note type="speaker" n="f9e5cbc4">
            Anf. 106 OTTO VON ARNOLD (kd):
          </note>
          <u who="otto_von_arnold_36ab11" xml:id="i-f0907509924a3c9d-0" n="c85ed0e0">
            <seg n="010b81be">
              Herr talman! Det blir mycket diskussion om tullens göra och inte
              göra. Jag tänkte diskutera lite grann utifrån det regleringsbrev
              som man har. Vi har en konstitution som reglerar myndigheternas
              ansvar och så vidare.
            </seg>
            <seg n="3e4668af">
              Som ledamot i justitieutskottet har jag kanske en lite annan
              infallsvinkel på det hela. Men vi ska inte glömma bort att tullen
              har två syften. Tullen ska hantera gods som kommer in i landet,
              belägga det med moms, tull och så vidare och kontrollera det.
              Sedan har tullen den brottsbekämpande uppgiften. Detta är en synnerligen
              viktig del som regeringen och riksdagen är väldigt överens om
              att man ska satsa på. Att bekämpa den grova och organiserade brottsligheten
              är en synnerligen viktig del, och här ingår tullen som en viktig
              del. Regeringen och riksdagen har tillfört medel till detta, och
              det har även kommit tullen till del.
            </seg>
            <seg n="bd82d5e6">
              Egentligen handlar denna debatt mycket om en intern utredning
              som tullen själv har lagt fram. Den är relativt okänd för riksdagen
              och troligtvis också för regeringen. Den får ganska konstiga konsekvenser,
              vilket framkommer av denna debatt på ett tydligt sätt. Man ska
              dra ned den brottsbekämpande styrkan med 300 personer, och man
              ska ersätta den med ny teknik. Det är vad man har tänkt sig. Jag
              tycker faktiskt att man kan sätta lite frågetecken kring båda
              dessa saker. Speciellt för Skåne som jag kommer från Trelleborg
              är min hemkommun kan detta få avsevärda problem. I hela Skåne
              sker, precis som Morgan Johansson säger, det stora inflödet av
              narkotika, människohandel och införsel av vapen till landet. Har
              vi en mobil styrka riskerar vi att de kriminella vet precis var
              tullen är, och då ökar införseln.
            </seg>
            <seg n="ac615134">
              I Skåne finns ett väldigt nära samarbete mellan tullen och länskriminalspaningen
              som fungerar på ett alldeles ypperligt sätt i dag. Det har till
              syfte att stoppa denna införsel vid gränsen. Om vi får in detta
              blir det omedelbart problem.
            </seg>
            <seg n="99af7506">
              I dag ställer sig många frågan varför denna utredning har kommit
              fram. I till exempel Trelleborgs kommun har 16 000 personer protesterat
              mot nedläggningen av tullen. Detta engagerar alltså väldigt brett
              och vitt över hela landet. Jag är lite förvånad över den utredning
              som tullen har tagit fram.
            </seg>
            <seg n="b12c1ebe">
              Jag vill uppmana ministern att påpeka tullens brottsbekämpande
              syfte. Det är väldigt starkt, och det verkar som om det behöver
              påpekas.
            </seg>
            <seg n="0cee068e">
              Sedan kan man föra en diskussion om tullens hemvist. Ska den
              verkligen ligga under Finansdepartementet? Borde inte en del ligga
              under Justitiedepartementet?
            </seg>
            <seg n="74f24980">
              Avslutningsvis förefaller det som om tullen på ett cyniskt sätt
              utnyttjar ett budgettrick för att få lite löften om pengar i framtiden.
              Man kanske skulle ta dem lite grann i örat.
            </seg>
          </u>
          <note type="speaker" n="3d500ad9">
            Anf. 107 ANNICKA ENGBLOM (m):
          </note>
          <u who="annicka_engblom_d23a4d" xml:id="i-7984ea4ab2136ccb-0" n="0c4e16c3">
            <seg n="7b8b909d">
              Herr talman! Som tidigare har redovisats har Tullverket tydliga
              och klara verksamhetsmål. Den ena delen, som hanterar den legala
              delen, är att säkerställa att rätt tullintäkt kommer till staten
              på rätt sätt. Det är en mycket viktig servicefunktion, som ofta
              kommer bort i debatten, till både våra nuvarande och framtida
              företagare.
            </seg>
            <seg n="8812311e">
              Den andra uppgiften är att motverka den illegala och brottsliga
              smugglingsverksamheten. Tullverket är den främsta utposten i brottsbekämpningen.
              Genom att dess personal står och bevakar våra gränser kan narkotika,
              alkohol och vapen förhindras att komma in i vårt land. Genom Tullverkets
              arbete underlättas därmed också polisens arbete.
            </seg>
            <seg n="2bb54bb6">
              Sedan hösten 2007 deltar Tullverket tillsammans med åtskilliga
              andra myndigheter i den nationella mobiliseringen mot den organiserade
              brottsligheten som finansministerns kollega justitieminister Beatrice
              Ask har startat. Syftet är att våra brottsbekämpande myndigheter
              och även andra myndigheter ska samverka i större utsträckning
              för att komma åt den brottsligheten.
            </seg>
            <seg n="25187ec1">
              Det har talats väldigt mycket om Norrland och Skåne i debatten.
              Nu tänker jag vidga debatten och lägga till en annan landsdel,
              nämligen Blekinge. Planerna på att minska bemanningen i Karlshamn
              med 22 tjänster passar inte in i denna ambition. Tullverket i
              södra Sverige står för nästan 85 procent av den mängd narkotika
              som beslagtas totalt i hela landet.
            </seg>
            <seg n="d3ffd65e">
              Enligt den femgradiga skala som Tullverket använder för sin hotbildsanalys
              hamnar Blekinge i högsta klassen. Att ha en situation i Blekinge
              där redan i dag bara varannan ankomst vid hamnar bevakas är inte
              godtagbart. Blekinge genomkorsas varje dag av så kallad högrisktrafik
              i form av lastbilar från Polen, Baltikum och också från ett land
              som inte omfattas av Schengenavtalet, nämligen Ryssland i form
              av Kaliningradområdet.
            </seg>
            <seg n="4e936383">
              Jag kan ha en något mer kritisk inställning än finansministern
              till Tullverkets slutsatser. Alla myndigheter ska självfallet
              rannsaka och effektivisera sin verksamhet för att på bästa sätt
              använda sina anslagspengar. För Tullverkets del har givetvis situationen
              förändrats i och med Schengenavtalet, men inte antalet brott.
              Jag har många synpunkter på de slutsatser som resonemanget i Tullverkets
              utredning utmynnar i. Jag finner denna internutredning det är
              trots allt fortfarande en internutredning ytterst bekymmersam
              ur flera aspekter eftersom jag inte får ihop hur man ska kunna
              bli duktigare på att beslagta illegala varor samtidigt som man
              minskar personalstyrkan. Att arbeta smartare är ganska opreciserat.
            </seg>
            <seg n="39c446ab">
              Jag har besökt Tullverket vid ett flertal tillfällen, och jag
              är en fan av Tullverket. Jag beundrar deras arbete och deras intuition
              deras tullarnäsa som inte kan ersättas fullt ut av datorskärmar
              och analytiska teorier på distans.
            </seg>
            <seg n="ce190845">
              Hade inte erfarna ögonpar tillsammans med teknisk kunskap varit
              på plats i Karlshamn för ett par veckor sedan hade bland annat
              nära 50 kilo metaamfetamin funnit sin väg till unga missbrukare.
            </seg>
            <seg n="65eecbf7">
              För tullens del handlar det om mycket mer än bara ett jobb. Det
              är en samhällsinsats. Människor ska kunna lita på att tullen har
              både personella och finansiella resurser till sitt förfogande.
              Jag känner mig lugnare av de besked som finansministern har gett
              uttryck för tidigare i interpellationsdebatten: att detta är en
              prioriterad verksamhet för alliansen och regeringen och att finansministern
              kommer att ta det i beaktande i sitt pågående arbete med vårpropositionen.
            </seg>
            <seg n="4d0fca09">
              En fråga hänger dock kvar i luften. Om nu Tullverket får sina
              äskanden fullt ut eller till delar ämnar då Tullverket fortfarande
              driva igenom sina förslag? Man spelar ett högt spel med sitt förtroendekapital
              hos den egna personalen.
            </seg>
          </u>
          <note type="speaker" n="58704f19">
            Anf. 108 PETER JEPPSSON (s):
          </note>
          <u who="peter_jeppsson_ad061c" xml:id="i-6e40ad136264ada1-0" n="190f8bdb">
            <seg n="3d70e4d2">
              Herr talman! Som tidigare nämnts har en arbetsgrupp inom Tullverket
              nyligen presenterat ett besparingsförslag på 500 miljoner kronor
              fram till år 2012. Vi kan ganska enkelt konstatera att om förslaget
              blir verklighet kommer stora delar av landets gränser att bli
              helt obevakade eftersom uppemot 300 tjänster föreslås försvinna.
            </seg>
            <seg n="5ae6f14d">
              Kvällens debatt handlar dels om tilldelningen av pengar, dels
              om hur Tullverket i framtiden kan komma att organiseras. Avseende
              den ekonomiska delen har vi i dag fått beskedet att ett tillskott
              kommer att presenteras i vårbudgeten. Detta är självfallet positivt.
              Vad det sedan innehåller återstår att se.
            </seg>
            <seg n="123f9508">
              När det gäller förslaget på omorganisation och förändrad arbetsbelastning
              vet vi som sagt inte om regeringens tillskott kommer att förändra
              tullverksledningens planer på neddragningar. Jag vill därför ge
              en liten bakgrundsbeskrivning i ärendet.
            </seg>
            <seg n="9434daab">
              I mitt hemlän Blekinge har tullen under senare år ökat antalet
              beslag av narkotika markant. Satsningar på nya metoder, utbildningar
              och narkotikahundar har starkt bidragit till detta fantastiskt
              goda resultat.
            </seg>
            <seg n="f0db43de">
              Karlshamns hamn i samarbete med Karlskrona är en av de tio viktiga
              hamnar som Hamnutredningen föreslår som strategiska hamnar i det
              svenska godstransportsystemet. Den kraftiga ökningen av godstrafik
              till och från Karlshamn är förmodligen bara början på en alltmer
              växande trafik när handeln med bland annat Fjärran östern ökar
              på ett imponerande sätt.
            </seg>
            <seg n="2b92ea0c">
              En stor del av det totala flödet av smuggelgods kommer tyvärr
              in i landet via våra Östersjöhamnar. 95 procent av alla tullens
              beslag sker genom att det finns fysiskt närvarande tulltjänstemän.
              Svenska folket tycker nog att det blir en mycket svårförståelig
              ekvation när man i ett och samma andetag säger att man både vill
              behålla dagens kontrollnivå med en stadigt ökande mängd transporter
              och passagerare och att ett kraftigt minskat antal tullpersonal
              ska fixa detsamma.
            </seg>
            <seg n="92b316b9">
              I förslaget föreslås en koncentration av verksamheten till ett
              fåtal orter. Personalen vid de kvarvarande orterna ska användas
              för att kompensera personalneddragningar vid andra orter inom
              så kallad ökad rörlighet. Det liknar inget annat än ett dominospel
              där första brickan får ta ansvar för den sista fallande brickan
              i spelet.
            </seg>
            <seg n="0741f82c">
              Med anledning av detta ställde jag den 30 januari i år en skriftlig
              fråga till finansminister Anders Borg. Det var med stor förvåning
              jag kunde konstatera att finansministern fråntar sig själv allt
              ansvar som ansvarig minister och helt enkelt säger att Tullverket
              bestämmer den närmare utformningen av organisationen. Det är således
              Tullverkets ansvar att organisera verksamheten så att de resurser
              man förfogar över gör mest nytta för att uppfylla de mål som regeringen
              och riksdagen har fastställt för verksamheten.
            </seg>
            <seg n="0c3e4a70">
              Detta svar kan vid en första läsning kanske kännas som ett helt
              naturligt och klokt ställningstagande. Men när det nu i efterhand
              visar sig att det lämnade förslaget över huvud taget inte har
              varit ute på remiss vare sig internt eller externt kan jag inte
              annat än undra om svaret som finansministern gav var milt sagt
              förhastat speciellt när det har framkommit att utredaren konkret
              menar att polis och kustbevakning ska få ett utökat ansvar och
              att myndigheterna vare sig är meddelade eller har fått ge sin
              syn på om detta över huvud taget är möjligt med hänsyn till personella
              eller materiella resurser. Det finns inte heller någon konsekvensbeskrivning.
            </seg>
            <seg n="acc98b73">
              Herr talman! Min enkla men ändå konkreta fråga är: Kommer utredarnas
              förslag att gå obemärkt förbi regeringens granskning? Det finns
              ett stort antal personer som lyssnar på det här, bland andra tulltjänstemän
              varav en del finns på läktaren.
            </seg>
          </u>
          <note type="speaker" n="d4f4328b">
            Anf. 109 MARIE ENGSTRÖM (v):
          </note>
          <u who="marie_engstrom_d234fb" xml:id="i-dd42c45ee63ce854-3" n="2f6296c6">
            <seg n="232dc9d3">
              Herr talman! Det blir uppenbarligen en lång debatt i kväll. Jag
              satt och lyssnade noga när finansministern läste upp svaret eftersom
              jag funderade på om svaret till riksdagen skulle innebära samma
              besked som det besked som finansministern har gett till medierna
              i dag till Ekot och till TT. Men det var inte samma svar. Det
              var inte samma besked.
            </seg>
            <seg n="3ebcba53">
              Jag tycker naturligtvis att det är bra att finansministern i
              någon mening kanske har backat. Å andra sidan tycker jag att det
              är lite dålig respekt för riksdagen att inte säga samma sak här
              som man säger till medierna.
            </seg>
            <seg n="26ff89d1">
              Jag delar de farhågor som många talare redan har gett uttryck
              för när det gäller Norrlandsområdet, som många befarar ska bli
              en mer eller mindre tullfri zon. Jag tror också att nedskärningarna
              i Trelleborg och nedskärningarna i Karlshamn kan bli ett dråpslag
              mot narkotikabekämpningen.
            </seg>
            <seg n="1dd9e389">
              Jag kommer från Karlstad i Värmland. Karlstad kommer att få en
              decimerad styrka som jobbar med effektiv handel. Jag kan tycka
              att det är lite märkligt. Tidigare i dag har jag debatterat företagande
              med Maud Olofsson och bland annat diskuterat hur viktig samhällets
              service till små och medelstora företag är.
            </seg>
            <seg n="c8c94fb1">
              Om neddragningen sätts i verket kommer det att innebära att den
              service och det stöd som både privatpersoner och företag har rätt
              att få kommer att dras undan. Man har i Karlstad också berättat
              för mig att man har en verksamhet där man till exempel måste kontrollera
              lastning av exportbidragsgods. Det kan medföra långa resor. Om
              man nu tar bort stora delar av de serviceställen för effektiv
              handel som finns i dag kommer det att innebära att de som blir
              kvar och ska arbeta med de här frågorna kommer att få använda
              en stor del av sin arbetstid till att göra långa resor.
            </seg>
            <seg n="db82ca12">
              Man ska också komma ihåg att tullen har en roll i bekämpningen
              av den ekonomiska brottsligheten. Grov ekonomisk brottslighet
              har ofta, och får fler och fler, internationella förgreningar.
              Jag vet att tullen i Karlstad vid flera tillfällen har haft informationsträffar
              och informationskvällar gentemot företag och andra intresserade
              i syfte att förhindra den typen av verksamhet och att underlätta
              för människor.
            </seg>
            <seg n="7c352175">
              Jag har en fråga till Anders Borg. Utgångspunkten är att det
              finns mycket personal inom tullen som kräver svar om sin framtid.
              Vilka besked är det som gäller? Om det är beskedet till medierna
              som gäller vilket jag hoppas vad innebär då det? Vad är det för
              nivåer som finansministern i så fall pratar om?
            </seg>
          </u>
          <note type="speaker" n="b891209a">
            Anf. 110 RONNY OLANDER (s):
          </note>
          <u who="ronny_olander_ce0a70" xml:id="i-35ef81550d22fadc-0" n="db9aa72f">
            <seg n="27a57529">
              Herr talman! Det är inte obekant att varje sittande regering
              har både skyldighet och rättighet att gripa in om den ser saker
              och ting i samhället som inte fungerar. Den har också skyldighet
              och rättighet att via regleringsbrev och kompletterande regleringsbrev
              tala om att den inte är nöjd med utvecklingen av i detta fall
              Tullverket.
            </seg>
            <seg n="c2abba89">
              Anders Borg, finansministern, är ju känd för att lämna korta
              och kärnfulla svar på antingen skriftliga frågor eller som i detta
              fall interpellationer. Problemet är bara att det öppnar upp för
              mängder av frågor som blir obesvarade.
            </seg>
            <seg n="41adc65f">
              Om den rapport som finansministern väl känner till skulle gå
              igenom innebär det att de 284 personerna är 13 procent av 2 300
              anställda. Men det vi nu diskuterar, och som ligger alla varmt
              om hjärtat, är att det kommer att utgöra 33 procent av dem som
              ligger i första linjen, de vid gränskontrollen. Det är fel att
              sätta underrättelseverksamheten mot det som görs vid själva gränskontrollen.
            </seg>
            <seg n="cf1c4275">
              Vad gäller Trelleborg, som några av oss besökt vid ett par tillfällen,
              kan fyra fartyg på natten samt ett på morgonen passera utan gränskontroll.
              Tusen lastbilar och containrar passerar varje dag Trelleborgs
              namn. Till detta ska läggas mängder av fartyg. Därutöver får tullen
              nya arbetsuppgifter såsom alkoholprovtagning eftersom det varit
              en hel del tråkiga incidenter där folk kört i land och inte varit
              nyktra.
            </seg>
            <seg n="a87b830b">
              Den tiden är definitivt förbi då fru Svensson, i mitten av 60-talet,
              hade en kvarting i sin handväska, ditlagd av hennes gubbe, och
              med förhöjt blodtryck skulle passera gränsen. Nu handlar det om
              något helt annat. Varje dag ser vi i massmedierna att det smugglas
              vapen, sprängämnen, narkotika, sprit, tobak och människor. Den
              sittande regering som inte tar detta på största allvar får bekymmer.
            </seg>
            <seg n="6466cb8c">
              I stället för att avslå utskottsinitiativet, samtidigt som finansministern
              uttalade sig i Sveriges Radio, kunde ni väl ha skickat en löpare
              från Rosenbad, över Riksbron, som sagt till riksdagen: Ställ upp
              på detta i utskottet eftersom det är viktigt. Det är viktigt att
              vi har fungerande myndigheter.
            </seg>
            <seg n="1d955b0f">
              Oaktat vem som sitter vid makten 2010, det gäller både Rosenbad
              och riksdagen, har vi självfallet stort intresse av att ha fungerande
              myndigheter. Det var intressant att höra socialminister Göran
              Hägglund i den tidigare debatten tala om vikten av fungerande
              myndigheter. Det går inte att göra som finansministern nu gör
              och säga till de upp emot 500 myndigheter vi har: Ni får en summa
              pengar. Som sittande regering har ni skyldighet att se till att
              skydda den befolkning som befinner sig inom Sveriges gränser.
            </seg>
            <seg n="3d281d31">
              Det må vara otvistat att vi måste vara överens om detta. Det
              är helt klart att vi över alla riksdagens partigränser, med Anders
              Borg i spetsen, måste försöka övertalas till det om det behövs.
              Ta nu ett krafttag och visa att frågan verkligen är viktig! Sten
              Björk, ordförande i Trelleborgs arbetarekommun, sade i måndags:
              Det är lättare att få fatt i narkotikan än spriten på Trelleborgs
              gator.
            </seg>
            <seg n="94b24e66">
              Vi kan inte sitta och lyssna på detta. Vi måste agera för det
              är de kommande generationernas, framtidens, frågor. Det har ni
              ett stort ansvar för. Jag får hoppas att det svar vi nu får löser
              dessa problem.
            </seg>
          </u>
          <note type="speaker" n="939fb116">
            Anf. 111 LENNART HEDQUIST (m):
          </note>
          <u who="lennart_hedquist_abb3e3" xml:id="i-e6824435e66367ce-0" n="0aa28321">
            <seg n="713e8422">
              Herr talman! Några av interpellanterna har försökt värja sig
              mot den statsrättsliga lektion som interpellationssvaret också
              innehåller. Nu räcker det egentligen inte med den lektionen; föregående
              talare var inne på den problematiken. Socialdemokraterna har på
              ett mycket egendomligt sätt, vid sidan av de interpellationer
              som besvaras av finansministern i kväll, också agerat genom att
              i skatteutskottet föreslå ett så kallat utskottsinitiativ med
              förslag att vi i utskottet, mitt under den beredningsprocess som
              pågår i regeringen inför tilläggsbudgeten, skulle tillskriva regeringen
              med begäran om ökat anslag till Tullverket i tilläggsbudgeten.
            </seg>
            <seg n="ae0bb7ff">
              Det, herr talman, var en synnerligen märklig åtgärd. Själva tanken
              att utskott på detta sätt skulle börja tillskriva regeringen om
              kommande budgetanslag för myndigheter som ligger under respektive
              utskotts ansvarsområde är något som är helt främmande för hur
              budgetprocessen mellan regering och riksdag ska gå till. Det var
              därför en självklarhet att skatteutskottet i dag avvisade detta
              förslag till utskottsinitiativ.
            </seg>
            <seg n="38968247">
              Jag förutsätter att avsikten framöver inte är att sådana förslag
              väcks i andra utskott utan att vi i partierna respekterar uppgiftsfördelningen
              mellan regering och riksdag när det gäller budgetberedning och
              det vi under lång tid varit överens om.
            </seg>
            <seg n="662f27e4">
              När detta väl sagts kan jag med tillfredsställelse notera vad
              finansministern i dag ger för svar på interpellationerna. Det
              gäller även beskeden beträffande läget i beredningsprocessen i
              regeringen, som finansministern också underhand har givit, med
              ett besked om att regeringen avser att återkomma i tilläggsbudgeten
              om ett ökat anslag till Tullverket. Det senare överensstämmer,
              vilket särskilt de som sitter i skatteutskottet mycket väl vet,
              med vad utskottet förutsatte skulle kunna ske när vi yttrade oss
              över anslaget för 2008.
            </seg>
            <seg n="df360cba">
              Herr talman! Det har under kvällen sagts mycket om Tullverkets
              uppgifter, och de är synnerligen viktiga. Det gäller inte minst
              gränsbevakningen för narkotika med mera. För skatteutskottets
              del känns det som mycket angeläget att Tullverket har resurser
              att ingripa bland annat mot den införsel som inte är för personligt
              bruk av alkoholdrycker. En sådan införsel innebär omfattande kriminell
              vidareförsäljning med utlöpare också till annan brottslig verksamhet
              via mer eller mindre organiserade ligor.
            </seg>
            <seg n="193bc5a9">
              Med den punktskattenivå vi har måste vi som motmedel ha verktyg
              som kan stävja den verksamheten. Här behövs kanske inte främst
              ökade anslag till tullen utan också en samverkan mellan tull,
              kustbevakning, polis, åklagare och domstolar, vilket vi i skatteutskottet
              haft anledning att framhålla. Kanske behövs även en lagändring
              som tydligare ger tullen vassare verktyg att vidarebefordra upplysningar
              om frekvent införsel som inte är för personligt bruk. Också en
              sådan lagändring bör nog övervägas av regeringen.
            </seg>
            <seg n="e2492201">
              Herr talman! En debatt om tullen och dess resurser och uppgifter
              handlar alltså inte enbart om pengar utan i hög grad om organisation
              och befogenheter. Jag utgår från att i det läge som vårt land
              befinner sig, som delvis är nytt på grund av den EU-utvidgning
              och det Schengenavtal som vi fått, krävs en mycket god genomlysning
              av vilka uppgifter tullen ska ha i framtiden.
            </seg>
          </u>
          <note type="speaker" n="3246b818">
            Anf. 112 BRITTA RÅDSTRÖM (s):
          </note>
          <u who="britta_radstrom_1301be" xml:id="i-2ba7844281bdb778-0" n="2d8904db">
            <seg n="74280eda">
              Herr talman! Det är glädjande att den socialdemokratiska kritiken
              mot regeringens passivitet över Tullverkets ekonomiska problem
              tagit skruv. Samtidigt är det ett oklart besked eftersom finansministern
              inte lämnar besked om hur mycket extra resurser Tullverket ska
              få i vårbudgeten. Finansministern kanske kan ge besked nu när
              han haft eftermiddagen på sig att fundera.
            </seg>
            <seg n="9321079c">
              Det känns lite märkligt att ett sådant besked som finansministern
              lämnade kommer samma dag som det är interpellationsdebatt om tullen,
              men ministern kanske har fått kalla fötter efter den kritik som
              de senaste månaderna vuxit sig stark i hela landet. Samtidigt
              är det märkligt att skatteutskottet i dag avstyrker vårt förslag,
              som ju egentligen gäller samma fråga som finansministern sedan
              går ut med.
            </seg>
            <seg n="cb42e1f3">
              Vi vet fortfarande inte hur det kommer att slå mot tullen i Norrland,
              Landvetter, Trelleborg med flera orter. Förslaget om att lägga
              ned tullen i hela Norrland är både omoraliskt och orättvist.
            </seg>
            <seg n="0c55f848">
              Det kommer att bli öppet halloj för brottslig verksamhet narkotika-,
              vapen-, sprit- och cigarettsmuggling, för att inte tala om trafficking.
              Brottslingar och maffiaorganisationer som håller på med sådant
              kan bara applådera om Tullverkets utredningsförslag om omorganisation
              går igenom. All brottsförebyggande verksamhet i Norrland kommer
              att försvinna. Tullen i Umeå läggs ned, till exempel. Enligt de
              tulltjänstemän jag har pratat med är bland annat underrättelsearbetet
              och inflödet av det mycket viktigt för att komma åt brottsligheten.
              Då behövs gränsskydd och färsk information. Det försvinner om
              folket på fältet försvinner.
            </seg>
            <seg n="c2467eb8">
              Jag har ställt ett antal tullfrågor till finansministern efter
              jul och varje gång fått väldigt undflyende svar, till exempel
              att finansministern avser att följa frågan. Följa frågan när ska
              ministern bli tydlig i sina ambitioner gällande Tullverket? I
              stället för ytterligare skattesänkningar, som aviseras, lägg pengarna
              på tullen!
            </seg>
            <seg n="228eb761">
              Det finns ett tiotal hamnar och många flygplatser i Norrland
              vilkas kontakter med tredjeland ökar för varje månad, inte minst
              i Barentsregionen, genom turism, handel och annan verksamhet.
              Var det inte just Moderaterna som i valrörelsen lovade bekämpning
              av brottsligheten, fler poliser och starkare försvar. Vad har
              hänt? Jo, hittills har vi sett nedrustning på varje punkt.
            </seg>
            <seg n="ec01a25e">
              Jag ställer än en gång frågan: Hur mycket extra resurser kommer
              tullen att få i vårpropositionen?
            </seg>
          </u>
          <note type="speaker" n="fb5c83d3">
            Anf. 113 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-1a20dd0d126a9c64-0" n="205e9aef">
            <seg n="961e9722">
              Herr talman! Jag vill börja med att tacka mina partivänner, som
              har lyft upp denna viktiga debatt i dag. Till finansministern
              vill jag säga: Smit inte undan det politiska ansvaret!
            </seg>
            <seg n="e2a6450c">
              Jag ställde också en fråga till finansministern när det gäller
              tullen i Idre. Jag fick samma svar som många andra har fått: Jag
              ska följa frågan.
            </seg>
            <seg n="a679ef42">
              Det är skarpt läge nu, finansministern. Hur tänker du agera i
              den här frågan? Som många andra har sagt här i dag har du sagt
              att det nu kommer mera pengar. Ja, men hur mycket, och hur kommer
              du att lägga dig i frågan framöver?
            </seg>
            <seg n="1e4292fb">
              Min partikollega Marie Nordén tog upp en viktig sak om samarbetet
              mellan polisen och tullen. I Idre började man 1995 med samlokalisering
              av polisen och tullen. Man har på ett fantastiskt sätt bedrivit
              verksamheten. Lösningen med samlokalisering är ett exempel på
              hur man kan samverka mellan myndigheter och ge förutsättningar
              för att bibehålla viktiga funktioner på landsbygden.
            </seg>
            <seg n="f79918e7">
              Nu är frågan i Idre: Kommer man att bli kvar? Det är en fråga
              som mina väljare hemma i Dalarna ställer till finansministern.
              Kommer pengarna att nu gå ut till dem som har fått denna neddragningsoro?
            </seg>
            <seg n="20046e96">
              Jag blir lite bekymrad när jag hör vissa politiker här, särskilt
              på ministerhåll. Man försöker hela tiden smita undan det politiska
              ansvaret. Ministern kan ha åsikter och ta sitt ansvar på de områden
              som han svarar för.
            </seg>
            <seg n="3f66da1d">
              Jag undrar ibland om ni är ute i verkligheten. Försök ta till
              er saker och gå ut och besök verksamheter. Det verkar som om ni
              inte gör det. Gång på gång kommer politiska förslag där ni inte
              vill ta till er hur verkligheten ser ut. Det gäller att se sammanhangen
              i en helhet. Mina partivänner har belyst många viktiga frågor
              på det här området. Jag avslutar med att återigen säga till ministern:
              Smit inte undan det politiska ansvar du har!
            </seg>
          </u>
          <note type="speaker" n="e17ca6d6">
            Anf. 114 LARS JOHANSSON (s):
          </note>
          <u who="lars_johansson_1a1a7d" xml:id="i-8a07d1e73ded9534-0" n="375c0054">
            <seg n="eeae75e2">
              Herr talman! Väldigt många har vittnat om att man har ställt
              frågor till finansministern om vad som nu händer med tullen, med
              tanke på den omorganisation man nu förbereder. Ministern följer
              frågan, har svaret varit. Detsamma har hänt om man har ställt
              frågor till andra ministrar i regeringen. Då har man fått svaret
              att det är Anders Borg som är ansvarig, och hans svar är att han
              följer frågan.
            </seg>
            <seg n="cff70d08">
              Skatteutskottets ordförande Lennart Hedquist tyckte att det var
              unikt att den socialdemokratiska gruppen i utskottet ville ta
              ett utskottsinitiativ. Den här riksdagen är faktiskt inkallad
              hela året. Tidigare fanns det något som hette urtima riksdag,
              då riksdagen kunde kallas in om det fanns en särskilt viktig fråga
              att behandla. Nu har vi möjligheten att med ett utskottsinitiativ
              påtala för regeringen att man håller på att fullständigt missa
              en fråga. Det är precis detta som sker här.
            </seg>
            <seg n="c3818b2f">
              Skatteutskottets borgerliga majoritet har känt till de här frågorna
              sedan i höstas. Generaldirektören har varit i skatteutskottet
              och redovisat att man ska genomföra nedskärningar fram till 2012.
              Vi socialdemokrater har presenterat ett budgetalternativ för Tullverket.
              Ni har röstat ned det förslaget. Ni är allihop medskyldiga till
              att Tullverket är i den situation man är just nu.
            </seg>
            <seg n="a8f85ada">
              Ni måste också besinna ert ansvar. Ni hade i dag möjlighet att
              tala om för regeringen att man har missbedömt situationen. Ni
              avstod från det, avstyrkte och började prata om formaliteter.
            </seg>
            <seg n="8c1178c4">
              Det är faktiskt riksdagen som ytterst har ansvaret. Regeringen
              lägger bara fram förslag till riksdagen. Det är riksdagen som
              beslutar. Riksdagen och den borgerliga majoriteten har tagit det
              beslut som gäller för Tullverket, nämligen att man inte har pengar
              att bedriva den verksamhet man ska.
            </seg>
            <seg n="e5432165">
              Vårt utskottsinitiativ handlar om att Tullverket ska kunna fullfölja
              sitt uppdrag att kontrollera varuflödet, säkerställa konkurrensneutral
              handel och bidra till ett säkert samhälle. För det fordras mer
              resurser.
            </seg>
            <seg n="8c084ecc">
              Denna rapport, som kom den 29 januari från Tullverket, är inte
              någon liten intern utredning. Den är beställd av generaldirektören,
              och den som har lett arbetet är biträdande generaldirektören.
              Båda är utsedda av regeringen. Utredningen har haft 17 sammanträden,
              och jag förmodar att finansministern inte bara nu har följt frågan
              utan också tidigare har följt den. Annars måste jag säga att finansministern
              totalt har missbedömt situationen. Man måste väl ändå känna en
              skyldighet av att de myndigheter man som finansminister är ansvarig
              för också återrapporterar vilka organisatoriska konsekvenser det
              får med de budgetbesked som finansministern har givit? Nej, han
              följer frågan. Det är oerhört passivt och på gränsen till nonchalans!
            </seg>
            <seg n="5f32a4bf">
              De som är anställda har också uppvaktat regeringen och finansministern
              och begärt överläggningar för att diskutera den uppkomna situationen,
              men det har inte blivit några sådana överläggningar. I dag har
              också Tull och kust, alltså den fackliga organisationen, sagt
              att de inte längre har förtroende för Tullverkets ledning.
            </seg>
          </u>
          <note type="speaker" n="a96b93c8">
            Anf. 115 KARIN NILSSON (c):
          </note>
          <u who="unknown" xml:id="i-842ad4c9a99b0756-0" n="865d77db">
            <seg n="17f14547">
              Herr talman! Som riksdagsledamot från södra Sverige har jag två
              år i rad motionerat om utökade resurser och polisiära befogenheter
              till tullens brottsbekämpande verksamhet. Det är en verksamhet
              som är viktig för den region jag företräder.
            </seg>
            <seg n="ba20c1f0">
              Jag besökte tullen i Karlshamn under Socialdemokraternas regeringstid,
              då tullen där decimerades med 84 tullare och verksamhetsansvaret
              flyttades från Karlshamn till Malmö. All tull på Gotland och i
              Kalmar försvann, och bara en grupp blev kvar i Norrköping. Det
              var mer än halva tullstyrkan som försvann.
            </seg>
            <seg n="5f739680">
              Det var Socialdemokraternas gåva till tullen den 1 maj 2003.
              Tullverket bestämmer självt över sin verksamhet, var svaret då.
              Så är svaret också nu när det gäller ekonomin och hur man förvaltar
              den inom Tullverket.
            </seg>
            <seg n="2e763324">
              Sedan dess har inflödet av varor och transporter över gränsen
              i Sveriges sydöstra hörn ökat påtagligt. Karlshamn är nu Sveriges
              fjärde största hamn. Färjetrafiken till Karlskrona och Trelleborg
              är omfattande, och trafiken över bron pågår dygnet runt.
            </seg>
            <seg n="be3a3c90">
              Som nybliven riksdagsledamot har jag fortsatt att intressera
              mig för tullen och besökt Tullverket i Malmö och tullen vid Öresundsbron.
              Senast i februari satt jag och min kollega Jörgen Johansson i
              fikarummet hos tullarna i Karlskronas färjeterminal. Vi ville
              lyssna på deras oro och på deras reaktion på internutredarens
              förslag. Som Annicka Engblom nyss nämnde är verksamheten i södra
              Sverige mycket samhällseffektiv.
            </seg>
            <seg n="2b058c9c">
              Herr talman! I samband med att skatteutskottet behandlade min
              motion hösten 2007 påtalade utskottet behovet av ökade resurser
              till tullen utifrån oron för ökad illegal alkoholimport och uppmanade
              regeringen att följa frågan och vid behov skjuta till pengar till
              gränsbevakningen. Det är väl detta med att följa frågan som vi
              får i svaret i dag.
            </seg>
          </u>
          <note n="6ecf341f">
            Detta ingick också i riksdagens beslut då skatteutskottets skrivning
            beslutades i kammaren.
          </note>
          <u who="unknown" xml:id="i-204fdb0b26b33c95-0" n="865d77db">
            <seg n="2f995365">
              Jag är givetvis medveten om att förslaget om minskningar av personal
              inom tullen hänger samman med Schengenavtalet. Schengenavtalet
              är ju tänkt att stärka tullverksamheten inom EU och flytta ut
              ansvaret till yttre gräns. Samtidigt innebär vårt EU-medlemskap
              en rad nya åtaganden som ökar arbetsbördan, till exempel skydd
              av upphovsrätt i fråga om märkesvaror och jobb med att avslöja
              piratkopiering av dessa. Trafficking och människohandel är också
              saker som har kommit till.
            </seg>
            <seg n="4620fde0">
              Jag vill först uppleva de positiva effekterna av detta EU-samarbete
              för att känna mig trygg i att vi har en godtagbar verksamhet i
              tullen som motsvarar våra nationella krav.
            </seg>
            <seg n="62e92240">
              Tullen har bevisligen gjort stora insatser inom narkotikabekämpningen
              med flera stora beslag. Om drogerna i stället får spridning i
              landet krävs det betydande insatser av polisen för att uppnå samma
              preventiva resultat. Utöver att alkohol och droger är ett hot
              mot ungdomars hälsa och att narkotika och kemiska droger är olagliga
              att inneha i vårt land följer också en mängd kriminalitet i deras
              spår. Många våldsbrott beror på drogpåverkan, och många stölder
              genomförs för att just finansiera drogberoendet.
            </seg>
            <seg n="86b18748">
              Herr talman! Jag är i dag uppriktigt tacksam för finansministerns
              besked i TT om mer pengar till tullen och hoppas att dessa pengar
              kommer att gå till den brottsbekämpande verksamheten ute vid gränskontrollerna,
              och jag är mycket intresserad av vad tilläggsbudgeten kommer att
              innehålla för dessa verksamheter.
            </seg>
            <seg n="e2a77ccb">
              Till sist har jag en liten kommentar till Britta Rådström. Hon
              säger att det är neddragningar på varje punkt. Antalet poliser
              ökar helt enligt vallöfte och helt enligt politiska beslut, så
              det påståendet dementerar jag på det bestämdaste.
            </seg>
            <seg n="fee5cec6">
              Herr talman! Jag vill först tacka interpellanterna för att de
              har ställt denna långa rad interpellationer som också ger oss
              andra möjlighet att belysa denna viktiga fråga. Jag vill också
              tacka statsrådet för både svaret och klargörandet i TT-uttalandet
              i dag. Det visar att den svenska tullen kommer att få de resurser
              som den behöver i en tid av förändring. Och den här regeringen
              är lika besjälad som någonsin några andra regeringar av att ha
              ett effektivt tullarbete.
            </seg>
            <seg n="3624ac45">
              Men, herr talman, jag är särskilt glad av två anledningar. För
              det första är jag glad för att vi har så många effektiva och hängivna
              och kunniga tullare i vårt land. Det är otroligt viktigt. För
              det andra är jag otroligt glad för att vi har så många hängivna
              socialdemokratiska debattörer i den här debatten.
            </seg>
            <seg n="3ce7a392">
              Jag har, herr talman, deltagit i sådana här debatter i sex eller
              sju år, tror jag. Om man bortser från anslagsdebatterna har det
              aldrig någonsin tidigare varit en enda socialdemokrat som har
              deltagit i en enda tulldebatt.
            </seg>
            <seg n="a060ac12">
              Jag tycker att det är exceptionellt att höra det före detta statsrådet
              Johansson delta i denna debatt. Han var ansvarig jag gör inte
              Sven-Erik Österberg ansvarig för det, eftersom Österberg inte
              var statsråd vid den tidpunkten när det kom en väldig nedskärning
              år 2003 som genomfördes 2004. Då minskades helt enkelt antalet
              tullanställda med 304, alltså betydligt mer än det är fråga om
              nu. Inte minst gällde det brottsbekämpningen.
            </seg>
            <seg n="6d82b1fb">
              I det sammanhanget, herr talman, väckte jag och dåvarande ledamoten
              av justitieutskottet Torkild Strandberg ett förslag i skatteutskottet
              och justitieutskottet jag har det här om en offentlig hearing
              om situationen för det svenska gränsskyddet. Jag kan berätta för
              de socialdemokrater som nu sitter i justitieutskottet och skatteutskottet
              att det förslaget rakt av avstyrktes av majoriteterna som då leddes
              av Susanne Eberstein och Arne Kjörnsberg. Det blev ingenting av
              det över huvud taget.
            </seg>
            <seg n="7e5cfca2">
              Jag tycker att det var väldigt skadligt. För vi skulle då inte
              bara diskutera anslag det kunde man diskutera då, eftersom det
              var ett nytt budgetår. Man kunde också ha diskuterat olika former
              av aktiviteter för det svenska gränsskyddet. Men det ville de
              socialdemokratiska majoriteterna inte diskutera. Det ville inte
              heller den socialdemokratiska regeringen diskutera, den regering
              som statsrådet Johansson tillhörde på den tiden.
            </seg>
            <seg n="bc9c5560">
              Vid den här tidpunkten kom en utredning som inte var beställd
              av interna skäl inom Tullverket utan av regeringens dåvarande
              generaldirektör Göran Ekström. Den föreslog jättelika nedskärningar
              av personalen. Men hörde man någonting från en enda socialdemokrat
              på den tiden som ville göra någonting annat? Nej, det gjorde man
              inte. Jag har kvar den här utredningen från den 23 september 2003.
              Den heter Framtidens tullverk .
            </seg>
            <seg n="3f9a6624">
              Allra sist, herr talman! I dag hade Socialdemokraterna lagt fram
              ett exceptionellt förslag, enligt min mening, om ett utskottsinitiativ.
              Jag har ändå suttit i riksdagen ett antal år. Jag har aldrig varit
              med om att man lägger fram ett sådant förslag, att man ska skicka
              ett budgetpåverkande förslag direkt till regeringen utan att höra
              regeringen först.
            </seg>
            <seg n="f716417b">
              Om man skulle ha tillstyrkt detta skulle det ha varit ett carte
              blanche för de andra 256 myndigheterna att skicka motsvarande
              förslag till skatteutskottet eller andra utskott och få mer anslag.
            </seg>
            <seg n="de6b38dd">
              Sedan och det anser jag är mycket uppseendeväckande baserar man
              sin framställning, Lars Johansson, på en intern utredning inom
              Tullverket som inte ens är godkänd av generaltulldirektören.
            </seg>
          </u>
          <note n="bdab8e81">
            Anf. 116 GUNNAR ANDRÉN (fp):
          </note>
          <note type="speaker" n="de53bb99">
            Anf. 117 ANDERS HANSSON (m):
          </note>
          <u who="anders_hansson_7a777e" xml:id="i-fcbb1361c473022c-0" n="96a0ce0e">
            <seg n="5dc0398f">
              Herr talman! Jag är glad över den uppmärksamhet som denna fråga
              har fått såväl i riksdagen som hos allmänheten i stort. Då jag
              tidigare har arbetat inom Tullverket tycker jag att mina gamla
              kolleger inom Tullverket ska ta åt sig av det här berömmet. Det
              är nämligen vad alla ger här. Vi berömmer Tullverkets verksamhet.
            </seg>
            <seg n="165d358a">
              Alla ser vi med oro på de konsekvenser som det åtgärdsförslag
              som Tullverkets ledning har lagt fram kan medföra. Tullverket
              är vår främsta utpost inom brottsbekämpningen. Dagligen görs det
              ett utmärkt arbete, och Tullverkets personal stoppar stora mängder
              narkotika, vapen, dopningsmedel, sprängämnen och allt annat elände
              från att komma in i vårt land.
            </seg>
            <seg n="28bd659f">
              Alliansregeringen har sett detta fina arbete. Tullverket ingår
              därmed i den stora nationella mobilisering som justitieministern
              startade hösten 2007 mot den organiserade brottsligheten. Tullverket
              ingår också i den styrgrupp som ska säkerställa att arbetet mot
              den organiserade brottsligheten går framåt med full kraft.
            </seg>
            <seg n="eac0a457">
              Oppositionen tycker att finansministern ska agera mot det åtgärdsförslag
              som Tullverkets ledning själv har lagt fram. Kom ihåg att Tullverkets
              ledning själv har lagt fram det här förslaget! All kritik mot
              Anders Borg är därmed inte bara fel utan även juridiskt fel i
              enlighet med svensk förvaltningsrätt och helt i enlighet med det,
              faktiskt, kloka svar som finansministern har avgett.
            </seg>
            <seg n="9a7ab0f1">
              Kan det vara så att oppositionen försöker ställa finansministern
              till svars för vad en verksledning anser sig behöva göra för att
              effektivisera sin verksamhet? Kanske behöver oppositionen kalibrera
              sitt politiska sikte, särskilt med beaktande av min kollega Gunnar
              Andréns tidigare anförande om den historia som Socialdemokraterna
              hade 2003.
            </seg>
            <seg n="53d70c58">
              Finansministern ger i dag också positivt besked om att Tullverket
              kommer att få ökade medel. Min förhoppning, herr talman, är att
              Tullverkets ledning som beslutar om sin egen verksamhet använder
              de medel som finansministern har sagt ska komma till Tullverket
              på det bästa möjliga sättet för att hålla fast den kompetenta
              personal som finns i den brottsbekämpning som de utför i dag.
            </seg>
          </u>
          <note type="speaker" n="52e56dfd">
            Anf. 118 ULF NILSSON (fp):
          </note>
          <u who="ulf_nilsson_b08371" xml:id="i-56d155ba1e082f8a-0" n="8282e607">
            <seg n="822eb551">
              Herr talman! Den utredning som Tullverket har lagt fram med förslag
              om ganska kraftiga neddragningar av personal och så vidare har
              verkligen väckt stor uppmärksamhet. Man har sagt att man ska ha
              färre medarbetare men bättre resultat. Det låter sig lätt sägas
              men är kanske inte så lätt i verkligheten.
            </seg>
            <seg n="e0683e47">
              Om förslagen i utredningen till hundra procent skulle bli verklighet
              är jag rädd för att det skulle få stora konsekvenser på många
              olika håll i landet, inte minst i norra Sverige. För min del har
              jag hunnit med att titta lite närmare på situationen i södra Sverige
              där jag bor, i Skåne.
            </seg>
            <seg n="2d112220">
              Det är klart att man har svårt att låta bli att engagera sig.
              Jag var till exempel i Trelleborg som är Sveriges näst största
              hamn. Där kommer det 17 inkommande och avgående färjor varje dag,
              670 000 lastbilar på ett år man kan räkna upp siffror och närmare
              två miljoner passagerare. Men även andra skånska hamnar har fått
              mycket ökad betydelse sedan murens fall, kan man säga. Till Ystad
              går många transporter från Polen och gamla Östtyskland. Vi har
              naturligtvis bron men även Helsingborg.
            </seg>
            <seg n="5754be81">
              Tyvärr, vid sidan av allt positivt med de öppna gränserna, finns
              det en tendens till att Skåne blir en inkörsport för droger och
              människosmuggling. Tragiska fall av traffickingligor har avslöjats.
              Skulle gränserna bli obevakade lär sig den organiserade brottsligheten
              det.
            </seg>
            <seg n="ffdbde82">
              Vi har också haft en del experiment med alkotester som utförts
              av andra vid färjelägena än vanliga trafikpoliser. Glädjande nog
              har justitieministern öppnat för att det ska kunna fortsätta.
              Men även där är det naturligtvis en förutsättning att det finns
              personal.
            </seg>
            <seg n="608c08d1">
              Det är ju så, herr talman, att alliansregeringen har betonat
              sedan den tillsattes att tryggheten för människor är viktig, att
              brottsbekämpning är viktig. Regeringen har gjort en massa positiva
              insatser med satsning på fler poliser med mera. Man har även sett
              över strafflagstiftning och så vidare. Det är naturligtvis viktigt
              då att den här satsningen på brottsbekämpning också handlar om
              att förebygga brott genom att kontrollera infarterna när det gäller
              brottslig verksamhet.
            </seg>
            <seg n="4707eb67">
              Finansministern säger ju i sitt svar som vi har hört att han
              noga följer frågan. Jag blev väldigt glad när jag hörde finansministerns
              uttalande i dag. Det tyder på att departementet verkligen har
              lyssnat, följt frågan noga det är väl ett resultat av det utlåtandet
              och att vi har en regering som lyssnar på argument och fakta.
              Som vi hörde av Gunnar Andrén har det skett en neddragning under
              många år. Vi kanske kan hoppas att det är slut med den nu.
            </seg>
            <seg n="076fb38a">
              Herr talman! Nu hoppas jag att regeringen går vidare. Det är,
              kan man säga, min kombination av fråga och uppmaning till regeringen
              att ni går vidare med det fina arbete ni har börjat, ett övergripande
              arbete där alla delar tas med, alla delar av brottsbekämpning.
              Det handlar om polis, tull, gränsbevakning, internationellt samarbete
              och naturligtvis också sådana saker som en fungerande skola och
              social trygghet. Ingenting får glömmas bort.
            </seg>
            <seg n="e730cf8e">
              Men först som sist är gränsbevakningen viktig. Hur den organiseras
              kan inte vi politiker styra i detalj, men en förutsättning är
              att det finns personal vid våra gränser. Jag tycker att det i
              dag finns gott hopp om att vi ska kunna se fram emot det även
              i fortsättningen.
            </seg>
          </u>
          <note type="speaker" n="d50e0e88">
            Anf. 119 ÅKE SANDSTRÖM (c):
          </note>
          <u who="mikael_sandstrom_847a6e" xml:id="i-32bf2d55e9ac4dcd-13" n="c5b927f6">
            <seg n="33045d63">
              Herr talman! Alla uthålliga riksdagskolleger! Tullens situation
              och verksamhet engagerar många. Det är bra. Det visar att tullens
              verksamhet är viktig i hela landet. Vi har fått väldigt många
              konkreta vittnesmål här. Jag ska inte ta upp tiden med att upprepa
              alla de positiva exemplen på den verksamheten. Jag vill bara ge
              ett kort bidrag till denna debatt.
            </seg>
            <seg n="e5e02b31">
              Jag vill först, i likhet med Karin Nilsson, betona de stora insatser
              som tullen gör i narkotikabekämpningen. Det verkar bli en debatt
              som domineras av Skåne och Norrland. Det är väl bra. För Norrlands
              del föreslås en ny funktion byggas upp för kontroll, underrättelse
              och spaning i syfte att få ett ännu bättre resultat i det brottsbekämpande
              arbetet.
            </seg>
            <seg n="99bf28ce">
              Denna nya enhet föreslås samlokaliseras med den som finns i dag,
              polisens kriminalunderrättelsetjänst, KUT. I Umeå finns redan
              den regionala KUT-funktion som samordnar kriminalunderrättelsetjänsten
              i de fyra nordligaste länen. Det är klart att som västerbottning
              ser jag det som naturligt att den nya enheten placeras i Umeå.
            </seg>
            <seg n="10ff5028">
              Det finns flera skäl. Som kanske inte alla vet är Norrlandskusten
              90 mil lång. Man kanske bör finnas någonstans i mitten för att
              uppnå bästa möjliga rationalitet. Många har vittnat här om vilka
              restider man eljest skulle få i det här arbetet.
            </seg>
            <seg n="1888a76a">
              Fartygstrafiken är intensiv utefter Norrlandskusten. Skellefteå,
              Husum, Ö-vik, de hamnar som jag nämnde trafikeras av ett stort
              antal fartyg från öststaterna. Fartyg som kommer även direkt från
              Sydamerika anlöper regelbundet hamnarna i Rönnskär och Husum.
            </seg>
            <seg n="cba6fa98">
              Chartertrafiken i vårt lilla län Västerbotten är den mest omfattande
              i Norrland. Totalt omfattar den 55 000 personer det senaste året
              enligt Luftfartsverket. Flera av resmålen är riskländer med en
              förhöjd hotbild avseende narkotika, dopningspreparat och även
              illegala vapen.
            </seg>
            <seg n="ce15a7c6">
              Herr talman! Slutligen har jag ett tack och en förhoppning riktad
              till finansministern för ett positivt konkret besked i finansieringsfrågan.
            </seg>
          </u>
          <note type="speaker" n="b83acd85">
            Anf. 120 Finansminister ANDERS BORG (m):
          </note>
          <u who="unknown" xml:id="i-32bf2d55e9ac4dcd-14" n="865d77db">
            <seg n="462a737f">
              Herr talman! Låt mig också till att börja med tacka interpellanterna.
              De här interpellationsdebatterna brukar ofta vara en affär mellan
              mig, talmannen och någon ledamot. Det här är nästan som en budgetdebatt.
              Det är naturligtvis väldigt glädjande att det är så många som
              är här och att vi får en så bra diskussion.
            </seg>
            <seg n="f13f15a2">
              Jag har i dag med anledning av de här interpellationsdebatterna
              fått anledning att svara på en lång rad frågor från medierna kring
              tullens verksamhet. Vi har varit tydliga med att vi har för avsikt
              att tillföra resurser till tullen. Det måste naturligtvis ske
              sedvanligt efter en noggrann prövning i hela budgetarbetet, där
              vi ska väga av alla de myndigheter som finns och alla de intressen
              som finns.
            </seg>
            <seg n="cd0fc405">
              Därför ska det beskedet naturligtvis komma i samband med vårpropositionen.
              Men vi gör bedömningen att vi i tilläggsbudgeten ska kunna tillföra
              de resurser som nu är nödvändiga för att lösa tullens uppgifter.
            </seg>
            <seg n="c172a918">
              Vi ska ha budgetprocesser. Vi ska väga av utgiftsområden. Vi
              ska väga av departement och utskott noga med varandra. Sedan ska
              vi ha en god ordning där riksdagen fattar beslut. Däremellan ska
              inte regeringen överpröva de besluten och de gällande budgetarna
              genom att ge nya besked. Då ska vi noga följa utvecklingen, och
              sedan ska vi göra en förnyad budgetprövning när vi kommer till
              en ny budgetprocess.
            </seg>
            <seg n="0e47b993">
              Det är den ordning vi har. Jag förstår att man från riksdagsledamöters
              sida, särskilt från oppositionens sida, gärna vill skriva interpellationer
              och frågor för att få nya besked. Men så länge budgeten ligger
              gäller den, och sedan ska vi noga följa utvecklingen. Sedan gör
              vi en ny budgetprocess. Naturligtvis ska vi i den processen också
              lyssna av vad myndigheter, opposition och andra säger.
            </seg>
            <seg n="f23e5899">
              Naturligtvis låt mig bara understryka det, det var en god formulering
              som användes i debatten vill vi ha ett säkert samhälle. Brottsbekämpning
              är avgörande, och inte bara brottsbekämpning. Det är också viktigt
              att vi upprätthåller skattebaser. Att skatter betalas är centralt
              för att vi ska kunna ha ett samhälle med låga skatter. Inte minst
              viktigt när det gäller den här verksamheten är folkhälsan. Vi
              ska bekämpa narkotika. Vi ska bekämpa alkohol. Vi ska bekämpa
              cigarrettsmuggling. Vi ska bekämpa människosmuggling. Detta är
              brottslig verksamhet som skadar Sverige, som skapar otrygghet,
              som skadar enskilda människor och som ofta ger upphov till olika
              sociala problem.
            </seg>
            <seg n="7efcd22e">
              Tullen är en integrerad del av både vår brottsbekämpning och
              vår folkhälsopolitik. Vi vill ha en restriktiv alkoholpolitik.
              Vi vill ha höga skatter på tobak. Vi vill se till att vi kan upprätthålla
              våra förbud mot narkotika. Polisen, tullen, rättsväsendet, skattemyndigheterna
              och många andra myndigheter är centrala i detta. Det är statliga
              kärnverksamheter som alliansregeringen naturligtvis värnar om.
            </seg>
            <seg n="47ba90de">
              Precis lika viktiga är förstås handelsfrågorna. Sverige är ett
              litet, utrikeshandelsberoende land. Det är viktigt att tullen
              kan bedriva en bra verksamhet med en god service till medborgare
              som vill köpa och sälja varor över landets gränser. Det tycker
              jag är en självklarhet.
            </seg>
            <seg n="9a8b216a">
              Låt mig vända mig till Sven-Erik Österberg, tidigare förvaltningsminister,
              och säga att det är lika självklart att vi ska hålla på de ordningar
              vi har för förvaltningspolitiken. Vi ska ha självständiga myndigheter.
              Vår uppgift är att fastställa regelverket för tullen. Vilka lagar
              ska man följa? Vilka befogenheter ska man ha? Vilka budgetmedel
              behövs? Hur man organiserar verksamheten måste däremot i grund
              och botten vara varje enskild myndighets ansvar, och alla i Sveriges
              riksdag vet att så är fallet. Det är den ordning som gällde under
              den förra regeringen och den riksdagsmajoritet som var då, och
              det är den ordning som gäller under den här riksdagsmajoriteten.
            </seg>
            <seg n="bb64a4f4">
              Låt oss inte heller sticka under stol med att tullens verksamhet
              har haft långvariga ekonomiska problem. Det har tillförts tillfälliga
              medel som bortfaller. Det har gjorts stora verksamhetsförändringar.
              Vi vill naturligtvis värna de myndigheter som ligger under Finansdepartementet.
              Det ska vägas av mot alla andra verksamheter och mot alla andra
              delar av brottsbekämpningen. Det är inte formaliteter. Men vår
              uppfattning nu är att det finns ett utrymme att tillföra resurser
              till tullen, och det finns därmed en möjlighet att i tilläggsbudgeten
              göra ett förnyat resurstillskott. Det är för att detta är en central
              verksamhet för Sverige, för att vi ska vara säkra, för att vi
              ska upprätthålla våra folkhälsopolitiska mål och för att vi ska
              se till att vi får in våra skatteintäkter.
            </seg>
          </u>
          <note type="speaker" n="89993f28">
            Anf. 121 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-346ace2abe42835b-4" n="d33c63c1">
            <seg n="79f5af39">
              Fru talman! Det är en ganska spännande debatt att lyssna på,
              måste jag säga.
            </seg>
            <seg n="e7587cad">
              Det blev inget besked från finansministern om hur mycket pengar
              det skulle vara. Det var det min fråga gällde.
            </seg>
            <seg n="ec8e68ad">
              Det finns naturligtvis en poäng med att hålla strikt på budgetdiskussionerna
              och hur man hanterar budgetsystemet. Jag vet ganska väl hur det
              går till. Då kan man ju fråga sig vad det är för ny information
              finansministern har fått, eftersom han i dag säger att det måste
              till mer resurser. Han visste ju inte det när han skrev svaret
              för någon dag sedan. Då måste man ställa sig frågan.
            </seg>
            <seg n="039ec7fa">
              Dessutom blir det lite märkligt när skatteutskottets ordförande
              försöker läxa upp oppositionen för att man ställer utskottsinitiativ
              i den situation som råder. Det är inte så länge sedan skatteutskottets
              ordförande själv var ute och hade egna förslag på hur fastighetsskatten
              skulle hanteras. Då fick till och med hans egen partiledare säga
              till att nu fick man besinna sig. Jag tycker att Lennart Hedquist
              ska besinna sig lite grann i det här också. Det är väl uppenbart
              att en opposition enligt riksdagsordningen kan väcka förslag när
              man vill på ett utskottssammanträde, om man tycker att det finns
              skäl till det.
            </seg>
            <seg n="1ada215d">
              Jag tycker att de borgerliga inläggen för övrigt har varit på
              gränsen till att likna maskar som snor sig på en metkrok. Här
              har man varit med och fattat beslut om en budget för tre månader
              sedan som ger de eländiga konsekvenser som nu tullen redovisar.
              Man röstade om det. Samtliga borgerliga ledamöter ställde sig
              bakom den budgeten. Nu talar man väl om tullen och om hur fantastiskt
              viktigt det är att verksamheten finns på alla orter som varit.
              Några har till och med så sent som i dag röstat ned det förslag
              som faktiskt skulle kunna lösa frågan när riksdagen har tagit
              beslutet om den. Har man en stark uppfattning och står för den
              så respekterar jag det. Men när man gör på ett sätt och sedan
              för fram en annan sak i debatten tycker jag faktiskt att det klingar
              ganska falskt. Att försöka stå på två ben samtidigt brukar aldrig
              vara lyckosamt.
            </seg>
            <seg n="1cadfd7b">
              Det är viktigt att det som händer nu kommer fram. Ska det kunna
              bli lugn och ro i den här frågan måste man ju också veta vad det
              är för resurstillskott som kommer. Det är klart att debatten kommer
              att följas upp. Jag vill fortfarande ha ett besked om vad det
              är för pengavolym, för jag kan inte tänka mig att finansministern
              bara har kastat ur sig detta för att få lugn och ro. Det finns
              väl någon tanke om vilket resurstillskott som skulle behövas för
              att leva upp till målen. Jag förstår att finansministern i dag
              måste ha kommit på att tullen inte kommer att leva upp till de
              mål regeringen har för dem. Det behövs mer resurser. Det är väl
              det man har grundat det här beslutet på, att man säger att det
              måste till mer resurser. Då är det intressant för oppositionen
              att veta vad det är för resurstillskott som har kommit här.
            </seg>
            <seg n="06c3c5eb">
              Till sist måste jag säga att Gunnar Andrén i alla fall hade ett
              engagerat inlägg. Nu tolkar jag det mest som att han var besviken
              över att vi har varit lyckosammare i opposition än han var förra
              gången. Då fick han inget gehör. Det fanns inte ens någon här
              som lyssnade på debatten. Men kom ihåg att det var nära kopplat
              till att de baltiska länderna gick in i EU, och det blev ett annat
              tullförhållande. Det var skälet till det.
            </seg>
            <seg n="ff1beea7">
              Så ska vi komma ihåg att den socialdemokratiska regeringen sköt
              till pengar 2005 och 2006 som drogs bort i den budget som nu föreligger
              och som tullen ska hantera. Det var där problemet uppstod, och
              tullförvaltningen har försökt visa hur man får en budget i balans
              med de konsekvenser som visas i rapporten. Det är det riksdagen
              har tagit ställning till, och det är det som nästan alla som har
              yttrat sig i dag tydligen har problem med till och med finansministern
              som säger att det behövs mer resurser.
            </seg>
          </u>
          <note type="speaker" n="a37b5ca5">
            Anf. 122 PER SVEDBERG (s):
          </note>
          <u who="per_svedberg_c84256" xml:id="i-2e39ff3c4d5b9a5f-1" n="0a01fa14">
            <seg n="76aa80c9">
              Fru talman! Nu tänker jag snöa in på folkbildningsspåret. Jag
              är inblandad i sådant. Jag pratade lite om information i mitt
              förra inlägg, om läget lokalt där jag bor. Nu tänkte jag vidga
              blicken en aning och berätta lite om andra erfarenheter jag har
              gjort från en resa där jag besökte tullen på många olika platser,
              just för att informera mig om deras möjligheter och deras förtjänster
              och vad de ser som nödvändigt att utveckla. Jag har varit i Malmö,
              Sundsvall och Haparanda.
            </seg>
            <seg n="d8039df2">
              Genomgående kan man konstatera att fotfolket diskuterar att de
              skulle kunna göra mycket, mycket mer om de hade ytterligare förutsättningar.
              Då pratar man lite om befogenheter och möjligheter att ingripa
              på andra sätt. Man pratar alltså om en effektivisering utifrån
              den egna organisationen. Det tycker jag är spännande. Men det
              utredningen håller på med är att på punkt efter punkt slå undan
              fötterna på stora delar av dem som är aktiva som brottsbekämpare.
            </seg>
            <seg n="c794951e">
              Jag fick ett antal vittnesmål om hur man gång på gång påvisat
              möjligheter att utveckla den egna verksamheten, just för att man
              ser kopplingen mellan varje infört kilo amfetamin och en samhällskostnad
              i andra änden. Därför blir jag glad när finansministern lyfter
              fram folkhälsoperspektivet och nyttan av den verksamhet som tullen
              genomför.
            </seg>
            <seg n="af85a83f">
              Då blir det ännu mer intressant hur finansministern kommer att
              agera framgent. Då måste nog finansministern ta en diskussion
              med generaldirektören om vad de tycker om utredningen. Går den
              i lås kommer vi att få de här vita fläckarna jag pratade om tidigare.
              De som håller på med den här typen av investeringar och kriminell
              verksamhet är rätt sluga. De kommer att utnyttja de här vita fläckarna
              till max. Vi kan se att man styr om vissa transporter med anledning
              av att man ser en större risk när det gäller att komma fram med
              det man vill leverera. Det tror jag kommer att bli ett jättebekymmer
              framgent.
            </seg>
            <seg n="4a5bf72d">
              Egentligen ville jag bara säga att det är trevligt att finansministern
              sade som han sade nyss. Det borgar för någon typ av åtgärd. Det
              intressanta är vad det blir för åtgärd.
            </seg>
            <seg n="80d45cf9">
              Kommer finansministern att kunna se de här sammanhangen i sitt
              anslagsfördelande mellan olika myndigheter? På samma sätt som
              han anslår medel till Tullverket kanske det finns möjligheter
              att tjäna pengar i en annan ände. Mitt budskap till finansministern
              är att kanske ta ett snack med generaldirektören om den utveckling
              som är på gång, att se följdeffekterna och verkligen ta till sig
              den effektivitet som finns i Tullverket i dag.
            </seg>
          </u>
          <note type="speaker" n="0035efba">
            Anf. 123 HANS STENBERG (s):
          </note>
          <u who="hans_stenberg_1679e1" xml:id="i-539ea280d1a781a8-0" n="bf2ff809" next="i-073a396d171e01b3-0">
            <seg n="535085c2">
              Fru talman! Jag tittar förtvivlat efter Åke Sandström. Men han
              tycks ha försvunnit ur lokalen. Jag måste ändå säga att han förvånar
              mig i den här debatten, eftersom han sticker ut som den ende som
              mitt i den här villervallan börjar argumentera för hur det ska
              se ut om man ändå genomför utredningsförslaget i Norrland.
            </seg>
            <seg n="a2eb94c9">
              Jag tycker att vi gemensamt i skogslänen, oavsett vilket parti
              vi kommer från, borde argumentera för att behålla en fungerande
              tullverksamhet också i Norrland i fortsättningen. Man borde hålla
              sig för god för att börja slåss om var den föreslagna enheten
              ska ligga som faktiskt enligt utredningen får ett fullkomligt
              omöjligt uppdrag sextio man ska sköta bevakningen av mer än halva
              landet.
            </seg>
            <seg n="c463b9b4">
              När man lyssnar på de borgerliga ledamöterna och finansministern
              framstår det inte som alldeles glasklart vad regeringen vill i
              den här frågan. Man säger att man ska ge mer pengar, men man vägrar
              tala om hur mycket pengar det handlar om. Det känns lite mer som
              ett försök att mildra kritiken mot regeringen än att det skulle
              vara så att regeringen faktiskt sedan i går, när interpellationssvaret
              lämnades över, har kommit till insikt om att det är viktigt att
              värna tullens brottsbekämpande verksamhet.
            </seg>
            <seg n="ad38c446">
              För mig känns det väldigt tydligt att hotet mot tullens verksamhet
              i Norrland, och övriga landet för den delen, kvarstår. Det enda
              som kan hejda en nedläggning av viktiga verksamheter är att protesterna
              runt om i landet blir så starka att regeringen tillsätter mer
              pengar och att Tullverkets ledning tvingas att backa från sina
              planer. Det tycker jag är en viktig signal till alla oss som vill
              slå vakt om ett fungerande gränsskydd. Vi måste fortsätta att
              sätta press på regeringen i den här frågan om vi inte vill ha
              ett fritt flöde av droger över våra gränser.
            </seg>
            <seg n="40bc13d6">
              Mitt eget hemlän, Västernorrland, är ett tydligt exempel på vilka
              absurda effekter det får om man genomför utredningens förslag.
              Vi har till exempel fyra allmänna hamnar och ett stort antal industrihamnar
              där det dagligen kommer in flera fartyg med destinationer utanför
              EU. Trots det föreslås det i utredningen att gränsskyddsgruppen
              i Sundsvall ska avvecklas. Det innebär att det i praktiken blir
              fritt fram för smuggling över hamnarna. Lika vidöppet blir det
              för smuggling över länets flygplatser.
            </seg>
            <seg n="200f4214">
              Det har skapat oro inte bara bland dem som jobbar i tullen utan
              det har skapat en ordentlig oro ute bland befolkningen. Det skapar
              oro hos polisen som helt plötsligt får höra att de nu ska ta över
              arbetsuppgifter som tullen sköter i dag. De har inga resurser
              till det. Därför vädjar jag till finansministern: Ge ett klart
              besked här i dag! Får vi ett så rejält resurstillskott till tullen
              att vi slipper se denna utrednings helstolliga förslag genomföras?
            </seg>
          </u>
          <note n="43f2ab89">
            Anf. 124 MARIE NORDÉN (s):
          </note>
          <u who="hans_stenberg_1679e1" xml:id="i-073a396d171e01b3-0" n="bf2ff809" prev="i-539ea280d1a781a8-0">
            <seg n="153448fb">
              Fru talman! Det är intressant att lyssna på företrädarna för
              regeringspartierna i debatten. Man hör deras oro över situationen
              i Tullverket. Annicka Engblom sade att hon var ett fan av Tullverket.
              Det hjälper ju inte om man samtidigt röstar igenom en budget som
              faktiskt har lett till den situation vi har i dag. Åke Sandström
              lobbar för att Umeå ska bli huvudkontoret för den lilla enhet
              som vi hoppas aldrig kommer att komma till stånd. Man pratar om
              tekniska finesser med att lägga fram orimliga förslag.
            </seg>
            <seg n="f7e83400">
              Men hur orimliga de än är och om det är en teknisk hantering
              eller inte är det ändå en oro som är verklig för dem som är anställda.
              300 personer kommer att på något sätt bli övertaliga om utredningens
              förslag skulle gå igenom. En del av dem kommer att sägas upp och
              andra kommer att erbjudas förtida pension. Då undrar jag: Hur
              ser ministern på den situationen, med tanke på den arbetslinje
              regeringen säger sig driva?
            </seg>
            <seg n="a80daf51">
              Förslaget innebär att Tullverket kommer att krympa organisationen
              i ett läge där brottsbekämpningsgrupperna, bland annat på Arlanda,
              går på knäna. Det finns ett stort behov av att anställa i princip
              i hela landet. Man behöver bli fler, inte färre. Man behöver rekrytera
              för att klara generationsväxlingen. Den senaste anställningen
              gjordes 2006. Då försvann pengarna som vi avsatt för att klara
              av generationsväxlingen. Det är anställningsstopp fram till 2009.
              Då undrar jag om det är att lyfta fram och se Tullverkets stora
              betydelse i brottsbekämpningen, som Anders Hansson påstod tidigare.
              Är det så blir jag verkligen bekymrad.
            </seg>
            <seg n="3cdbafcc">
              Min fråga till ministern handlade främst om förslaget att lägga
              ned Tullverkets kontor i Östersund. Det är i dag tre tjänster
              som försvinner. Det kan tyckas onödigt att bråka om de här tjänsterna.
              Det är ju så många andra som försvinner 3 av 300.
            </seg>
            <seg n="b33ffff3">
              Men jag tycker att man måste ställa det här i ett större sammanhang,
              dels utifrån en situation då kontrollen försvinner helt och hållet
              i den här delen av landet, dels i ett sammanhang där vi ser de
              statliga jobben bli alltmer centraliserade och den statliga servicen
              ute i landet allt sämre. Det här är bara en del av de försämringar
              i det statliga servicepusslet som regeringen leker med. Tillsammans
              med försämrad service från Försäkringskassan, Ams och Skatteverket
              når man med det här till slut en smärtpunkt.
            </seg>
            <seg n="7134abbc">
              Det finns många dåliga förslag i den här utredningen som flera
              har lyft fram tidigare i debatten. Jag häpnar över om man verkligen
              har tittat på konsekvenserna och om det verkligen är besparingar
              som förslaget kommer att leda till. Morgan Johansson nämnde lite
              snabbt just Röd punkt. De som sitter på läktaren vet precis vad
              Röd punkt är. Men förhoppningsvis läser någon protokollet efteråt
              och kan då få veta att det är de som möter oss när vi kommer fram
              till tullens station på Arlanda där vi ska välja mellan att gå
              via rött eller grönt. De flesta väljer alltid grönt.
            </seg>
            <seg n="9a82c907">
              Detta ingår i brottsbekämpningen och har en viktig servicefunktion
              både för näringslivet och för oss resenärer. Och det har en väldigt
              viktig preventiv verkan. Det känns mycket märkligt att vår största
              flygplats inte ska ha någon närvarande mellan midnatt och sju
              på morgonen, under de timmar då så många flyg faktiskt kommer
              från länder varifrån vi vet att det inte bara är de som man kan
              kartlägga som kurirer som kommer utan även förstagångskurirer
              som inte passar i profilen.
            </seg>
            <seg n="f08ea8d1">
              Jag hoppas verkligen att vi får ett bra besked från ministern
              så att det här inte blir verklighet.
            </seg>
          </u>
          <note type="speaker" n="86944694">
            Anf. 125 LARS U GRANBERG (s):
          </note>
          <u who="lars_u_granberg_bcccd3" xml:id="i-dcabc73373803bae-1" n="a6d98d61">
            <seg n="95bf9029">
              Fru talman! Många har lovordat finansminister Anders Borgs lektion
              i statsrätt i svaret. Jag måste ändå lyfta fram ett citat från
              en tidning. I NSD den 4 mars framgår det att den moderate riksdagsledamoten
              Krister Hammarbergh, ledamot av justitieutskottet, besökte Moderaternas
              årsmöte i Haparanda. Han deklarerade att justitieministern hade
              saker och ting på gång som gör att hela tullens förslag ska kastas
              i papperskorgen. Den statsrättsliga undervisning finansminister
              Borg gav i sitt svar kanske ska föredras på de kommundagar som
              Moderaterna håller.
            </seg>
            <seg n="5d940394">
              Jag blir något förvånad över övriga inlägg från andra partier.
              Åke Sandström har återkommit till kammaren. Åke Sandström sitter
              i skatteutskottet, och han har varit med och röstat ned ett initiativ.
              Det är ett initiativ som i stort sett överensstämmer med vad finansministern
              vill göra. Nu säger Åke Sandström att han tycker att det här är
              jättebra och att man ska strunta i finansministerns nya tankar
              bara han får sitt till Umeå, bara om de neddragningar som tullen
              vill göra hamnar inom hans lilla område. Den styrka Åke Sandström
              ska ha till Umeå ska täcka upp ända upp till Haparanda och Kiruna.
              Jag tror inte att Åke Sandström tror på det själv. Ingen tror
              att det blir en bra brottsbekämpning med en styrka som ska tas
              från Umeå upp till Kiruna för att göra en insats.
            </seg>
            <seg n="f98a193d">
              Ja, Gunnar Andrén, man skulle ha haft kontakt med regeringen
              inför det initiativet. Vi har en justitieminister som jobbar på
              ett håll, och vi har en finansminister som lägger fram andra förslag.
              Jag kan förstå den borgerliga gruppen i skatteutskottet: Vilken
              del av regeringen ska man prata med? Jag kan förstå att ni inte
              kunde fatta ett annat beslut. Annars hade det varit bra om man
              kunde lyfta på telefonluren och fråga regeringen vad den vill
              för att få det svar som finansminister Anders Borg gav en timme
              senare och leverera det svaret i skatteutskottet i dag.
            </seg>
            <seg n="3e629e46">
              Politik är att vilja. Jag känner än så länge ingen större vilja
              från finansministern. Frågan kvarstår: Vilka belopp ska tullen
              få? När vi får svar vet vi om finansminister Anders Borg har en
              vilja att styra och vilka mål han har med tullen.
            </seg>
          </u>
          <note type="speaker" n="35a72f8d">
            Anf. 126 MORGAN JOHANSSON (s):
          </note>
          <u who="morgan_johansson_91c3d5" xml:id="i-cb351dcdd59c9243-1" n="31b73bce">
            <seg n="0dba3264">
              Fru talman! Mycket klokare blev jag inte av Anders Borgs svar.
              Han sade att de ska bekämpa narkotikan. Sedan lägger de ned Mobilisering
              mot narkotika. Sedan drar de ned på polisutbildningen. Sedan drar
              de dessutom, enligt förslaget, ned på tullen. Samtidigt är det
              överskott i statsfinanserna.
            </seg>
            <seg n="5f3eb8d1">
              Jag förstår inte detta. Det är fullständigt obegripligt, och
              jag är ändå rätt intresserad av politik. Jag kan sätta mig in
              i irrvägarna som regeringen ibland tar. Det är faktiskt en helt
              obegriplig linje. Om den är obegriplig för oss borde den rimligen
              vara ännu mer obegriplig för väljarna.
            </seg>
            <seg n="c488565d">
              Jag har försökt att noga lyssna på Anders Borg för att se om
              det finns några besked. Nej, det är bara det vanliga om att man
              ska se över möjligheterna att skjuta till mer pengar. Kan inte
              Anders Borg säga vad han tror att man landar på? Hur mycket pengar
              tror du att tullen behöver? Då kanske de som är oroade äntligen
              kan andas ut. Du har annars inte gett något besked alls i dag.
            </seg>
            <seg n="d322d5da">
              När det gäller regeringens ekonomiska politik förstår ni inte
              er riktigt på hur tullen fungerar. Den grundläggande ekonomiska
              politiken för regeringen är att sänka skatterna, sedan sätta den
              offentliga sektorn på sparlåga och sedan dra ned på socialförsäkringarna.
              I stället ska medborgarna på något sätt köpa sjukvårdsförsäkringar
              och trygghetslösningar för de pengar som de får i skattesänkningar.
            </seg>
            <seg n="847f6948">
              Jag har en nyhet till Anders Borg: Det funkar inte på tullen.
              Hemma i Lund finns ett kvarter som heter Professorsstaden. Där
              ligger de stora villorna. Det är där de allra rikaste bor. De
              fick förra året en skattesänkning bara på fastighetsskatten med
              20 000 kronor per hushåll. Om en familj i Professorsstaden skulle
              känna sig oroad över att tullen läggs ned i Trelleborg, och man
              kanske har en tonåring och blir oroad över att tillgängligheten
              till narkotika ökar, så kan inte den familjen ta sina 20 000 kronor
              och köpa en egen tulltjänsteman. Det fungerar inte på det sättet.
            </seg>
            <seg n="fdba533b">
              Brottsbekämpning och tullverksamhet är en grundläggande statlig
              tjänst som aldrig kan privatiseras hur mycket ni än sänker skatterna
              för de allra rikaste i landet. Kan finansministern förstå att
              tullen aldrig kan privatiseras hur mycket han än vill? Det är
              tråkigt för honom med den övriga ekonomiska politiken han för,
              men så är det faktiskt. Det kan inte göras.
            </seg>
            <seg n="7965eb59">
              Ge nu besked, Anders Borg, när detta har gått upp för dig. Det
              kvittar hur mycket ni sänker skatterna för folk i allmänhet. Det
              går aldrig att privatisera tullen. Ge besked nu när du har varit
              ute i dag och sagt att mer pengar ska ges till tullen. Hur mycket
              pengar blir det? Kan de andas ut i Trelleborg att det inte blir
              nedskärningar? Kan de andas ut på Arlanda att hoten som har hängt
              över dem där är borta? Kan narkotikahundarna vara kvar, eller
              befinner de sig fortfarande under hot om avveckling?
            </seg>
            <seg n="faa8231e">
              Sist vill jag säga några ord till Gunnar Andrén. Vi hade en diskussion
              om förra mandatperioden. Glöm inte att under förra mandatperioden
              gjorde vi en satsning på tullen, precis som Sven-Erik Österberg
              sade. Vi satsade pengar 2005, och vi satsade pengar 2006. Sista
              gången som ny personal anställdes på tullen var 2006. Sedan dess
              har verksamheten legat nere. Sedan dess har ni bara dragit ned
              på verksamheten och lagt fram nedskärningskrav. Ni har inte gjort
              någonting för att utveckla tullverksamheten. Det är facit hittills
              av regeringens politik gentemot tullen. Vi satsade, och ni lägger
              fram sparförslag.
            </seg>
          </u>
          <note type="speaker" n="1d06cb10">
            Anf. 127 OTTO VON ARNOLD (kd):
          </note>
          <u who="otto_von_arnold_36ab11" xml:id="i-f0907509924a3c9d-1" n="c85ed0e0">
            <seg n="9bac28e5">
              Fru talman! Jag tycker faktiskt att vi har fått ett bra förslag
              från finansministern. Även om det kanske satt långt inne har det
              i alla fall bringat klarhet i det hela.
            </seg>
            <seg n="aca91ecf">
              Problemet är att oppositionen, socialdemokrater med flera, försöker
              blanda bort korten precis som vanligt. Man tar lite här och lite
              där och blandar ihop och så blir det en kökkenmödding. Det handlar
              om att blanda ihop hur företag styrs med att allokera. Man vill
              blanda sig i och styra helt och hållet själv.
            </seg>
            <seg n="a0088e23">
              Det är viktigt att målstyra verksamheterna. Det har vi kommit
              fram till. Finansministern har gett besked om vilka mål som finns
              för verksamheten. Vi ska bekämpa brottsligheten, och det ska fungera
              i hela landet.
            </seg>
            <seg n="b53057ba">
              Marie Nordén var inne på att servicen försämras. Då kan jag glädja
              dig med att regeringen kommer att föreslå regionala servicekontor.
              Myndigheter runt omkring i landet samlas för att öka servicen.
            </seg>
            <seg n="1a88ecbe">
              Morgan Johansson sade att vi drar ned på antalet poliser. Det
              gör vi faktiskt inte. Vi har ökat antalet till 20 000. Sedan kommer
              det att minskas till att ta in 700 varje år. Det har varit genomsnittet.
              Det blir alltså ingen minskning.
            </seg>
            <seg n="aa451192">
              Fru talman! Det här är ett bra förslag. Det är viktigt att myndigheterna
              får styra budgetprocessen och att vi når målen om rättssäkerhet.
            </seg>
          </u>
          <note type="speaker" n="b5238f01">
            Anf. 128 PETER JEPPSSON (s):
          </note>
          <u who="peter_jeppsson_ad061c" xml:id="i-6e40ad136264ada1-1" n="190f8bdb">
            <seg n="f0d8cef1">
              Fru talman! Det är riktigt att vi har självständiga myndigheter,
              men det yttersta politiska ansvaret kan inte Anders Borg och regeringen
              avskriva sig.
            </seg>
            <seg n="f1445a3d">
              Genom att tullens verksamhet stöds av regleringsbrev från regeringen
              har man också ett ansvar för verksamheten.
            </seg>
            <seg n="b1c58221">
              Vid ett antal tillfällen i kammaren har det påpekats vad det
              liggande utredningsförslaget kommer att innebära för verksamheten.
              Det kommer att rasera den förebyggande verksamhet som har byggts
              upp under många år.
            </seg>
            <seg n="8f3d44f1">
              Nu säger regeringen underförstått att det inte spelar någon roll
              vilka tokiga förslag som presenteras: Vi kommer ändå inte att
              lägga oss i det hela.
            </seg>
            <seg n="9fcd3d0a">
              Det är en mycket oroväckande signal som ni från regeringen skickar
              ut till svenska folket, nämligen att ni inte är beredda att ta
              ansvar. Frågan som plötsligt uppstår är om detta speglar regeringens
              samlade uppfattning och om synsättet även kommer att gälla gentemot
              alla andra myndigheter, som Försvarsmakten, Krisberedskapsmyndigheten
              med flera, oavsett vad som eventuellt kommer att presenteras framöver.
            </seg>
            <seg n="ba1be992">
              I mitt tidigare inlägg tog jag upp problematiken med den ökade
              trafiken vid hamnen i Karlshamn, och jag vill nu klä det i siffror.
              År 2007 gav tullens gedigna arbete i syd följande: Antalet anhållna
              var 519 personer, häktade 245 personer och dömda 216 personer
              inom det geografiska området. Det visar att tullens personal i
              allra högsta grad, tyvärr, behövs.
            </seg>
            <seg n="d63f605c">
              Fru talman! Förutom det som har sagts tidigare, bland annat av
              Sven-Erik Österberg, vill jag tillägga att personalrepresentanter
              var med i arbetet vid den förra omorganisationen, och därmed kände
              man inte samma oro som man känner i dag.
            </seg>
            <seg n="686ccf41">
              Fru talman! Jag hoppas att ministern kan ta till sig detta och
              åtminstone inofficiellt i den egna kammaren hemma kasta utredningsförslaget
              i papperskorgen.
            </seg>
          </u>
          <note type="speaker" n="acc52152">
            Anf. 129 RONNY OLANDER (s):
          </note>
          <u who="ronny_olander_ce0a70" xml:id="i-35ef81550d22fadc-1" n="db9aa72f">
            <seg n="1fc69746">
              Fru talman! Anders Borg tycker att det är glädjande med debatter,
              och det instämmer vi alla i. Det är också glädjande om vi får
              de besked som vi efterlyser och så väl vill ha. Men vi får tydligen
              vänta, precis som de anställda inom Tullverkets organisation får
              vänta ytterligare en månad innan de vet om de har jobbet kvar
              och vilka möjligheter som finns. Men även om pengar tillförs är
              det en stark förhoppning att regeringen ska peka ut hur viktig
              gränskontrollen är så att pengarna inte läggs till någonting annat.
              Det är viktigt att påpeka.
            </seg>
            <seg n="6e190b8f">
              Den efterlysning som Lennart Hedquist gör är intressant, om lagändring
              och vassare verktyg. Varför inte ge tullen möjlighet att göra
              identifikationer av passagerare som passerar gränsen eller se
              till att tullen får tillgång till hela det territoriella området,
              alltså Sverige, precis som man har i Danmark och Tyskland? Vilka
              blev de kompensatoriska åtgärderna i och med vårt medlemskap i
              EU? Vart tog de vägen? Detta är en typisk sådan.
            </seg>
            <seg n="12404a88">
              Vad kommer finansminister Anders Borg att svara de frivilligorganisationer
              och ideella organisationer, typ Lions, som har samlat ihop pengar
              på gator och torg och vädjat till svenska folket att hjälpa till
              att skaffa fler knarkhundar? De ska nu avvecklas så att 54 blir
              betydligt färre. Vad är då budskapet till de hundförare som har
              Hicka och Harris i Trelleborg och Loka i Karlshamn? Det är viktiga
              frågor.
            </seg>
            <seg n="f0f2005d">
              Det viktiga är också: Ska Tullverkets mobila enheter bli ännu
              fler genom den här nedläggningen, om det nu blir så? Hur kul är
              det ur miljösynpunkt om de ska köra omkring?
            </seg>
            <seg n="56b14b20">
              I trygghetsavtalet står det i 1 §: Förändringar bör genomföras
              så att de tillgodoser såväl statsmakternas krav på verksamheten
              som de anställdas krav på anställningstrygghet. Vad är svaret
              till de anställda?
            </seg>
            <seg n="1a75ec3a">
              Ta chansen nu, Anders Borg! Det är ett antal som sitter uppe
              på läktaren och lyssnar, och de funderar: Kan vi lita på att finansministern
              nu ser till att med kraft lösa den här frågan?
            </seg>
          </u>
          <note type="speaker" n="3c161ec4">
            Anf. 130 BRITTA RÅDSTRÖM (s):
          </note>
          <u who="britta_radstrom_1301be" xml:id="i-2ba7844281bdb778-1" n="2d8904db">
            <seg n="d21b6cc7">
              Fru talman! Jag är intresserad av om ministern kommer att agera
              på något sätt för att behålla tullen i Norrland. Ser inte ministern
              någon fara i om tullen försvinner i norr och gränserna blir helt
              öppna?
            </seg>
            <seg n="7c528d77">
              Jag måste säga att det var ett märkligt inlägg av Åke Sandström,
              som röstade ned initiativet i dag och nu hyllar finansministern
              för hans förslag, som innebär ungefär samma sak som vårt initiativ.
            </seg>
            <seg n="50c7c94c">
              Enligt utredningens förslag ska, som flera har nämnt, sextio
              tulltjänstemän sköta brottsbekämpningen i hela Norrland. Det är
              orealistiskt och inte möjligt. Vilka blir kostnaderna? Vet ministern
              vilka avstånd som finns i Norrland? Lars U Granberg gav exempel
              på det.
            </seg>
            <seg n="8c7ab674">
              Jag trodde att Åke Sandström kände till avstånden bättre han
              är också en vildmarksmänniska men han verkar redan ha anammat
              utredningens förslag om en enda grupp fast det inte finns något
              beslut. Jag tycker att Åke ska kämpa för mer resurser till tullen
              så att tullen kan vara kvar i Norrland.
            </seg>
            <seg n="0e301c91">
              För att Norrland inte ska bli ett laglöst land måste Tullverket
              få tillräckliga resurser för sin uppgift.
            </seg>
          </u>
          <note type="speaker" n="d9c8e25d">
            Anf. 131 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-1a20dd0d126a9c64-1" n="205e9aef">
            <seg n="b59ad4c7">
              Fru talman! Regeringen har ansvar för hela landet, för den statliga
              servicen, för tryggheten och för brottsbekämpningen. Jag trodde
              i alla fall det.
            </seg>
            <seg n="fac05131">
              Ministern säger att han noga följer de intressen som finns, och
              han nämner låga skatter. Tullen ska vägas av i andra delar. Ja,
              det är det man undrar efter den här interpellationsdebatten. Ska
              jag tyda det så att skattesänkningar, som i alla andra debatter,
              är viktigare än att ha en bra trygghet och lösa brottsbekämpningen?
            </seg>
            <seg n="1d5debcb">
              Det blir mer pengar. Ja, frågan är: Hur mycket kommer det att
              bli? Det kommer säkerligen att bli större skattesänkningar framdeles,
              och hur mycket kommer finansministern då att ha till verksamheterna
              och för att kunna ge riktlinjer i sina regleringsbrev i framtiden?
            </seg>
            <seg n="c074549c">
              Jag vill kunna ge besked till tullen i Idre, som jobbar fantastiskt
              bra. Hur kommer framtiden att bli för dem? Och framför allt, finansministern,
              vill jag ge medborgarna i Dalarna besked: Hur kommer det att se
              ut i framtiden när det gäller Dalarna?
            </seg>
            <seg n="de56e458">
              Det handlar om tryggheten, om brottsbekämpningen och om statlig
              service i hela Sveriges land. Men tyvärr ser vi nu, som på alla
              andra områden här i riksdagen, hur landsbygden, glesbygden, lämnas
              på politikområde efter politikområde. Skattesänkningar är överordnade
              allt annat.
            </seg>
          </u>
          <note type="speaker" n="e756568e">
            Anf. 132 LARS JOHANSSON (s):
          </note>
          <u who="lars_johansson_1a1a7d" xml:id="i-19dacbcebf57ff46-0" n="375c0054" next="i-4d090c6dec1f9473-0">
            <seg n="d2f4a314">
              Fru talman! Anders Borg från regeringen säger väldigt många vackra
              saker i sitt andra inlägg. Men jag har lärt mig av tidigare debatter
              att det som är väsentligt är vad regeringen gör. I det här fallet
              har nu situationen utvecklats på ett sådant sätt att det finns
              en enormt stor förtroendeklyfta mellan Tullverkets ledning och
              dess personal. Det beror alltså på det beslut som riksdagsmajoriteten
              tidigare har fattat samtidigt som regeringen har förhållit sig
              passiv.
            </seg>
            <seg n="5e87e9eb">
              Nu har man hamnat i ett läge som är mycket sämre än vad det skulle
              ha varit om man hade hörsammat vad Socialdemokraterna sade i höstas.
              Nu är man i ett sådant läge att det inte är säkert att det besked
              som finansministern i dag gav om att det ska bli mer resurser
              till tullen kommer att lösa de frågor som debatten har handlat
              om. Jag är inte längre säker på det. Tvärtom får jag intrycket
              av att det inte kommer att lösa frågan.
            </seg>
            <seg n="e2331644">
              Om jag läser mellan raderna vad den fackliga organisationen Tull-Kust
              i dag säger i ett pressmeddelande som jag har fått säger de att
              de inte längre har förtroende för verksledningen. Då är nog läget
              det att regeringen måste ta till sig frågan på ett betydligt mer
              handfast sätt. Det kanske handlar om att tillsätta en internutredning,
              som regeringen tar ansvar för, för att på det viset se vad det
              är som pågår inom Tullverket och hur Tullverkets organisation
              ska se ut i framtiden för att klara det uppdrag som riksdagen
              har fattat beslut om.
            </seg>
          </u>
          <note n="a920d8cc">
            Anf. 133 GUNNAR ANDRÉN (fp):
          </note>
          <u who="lars_johansson_1a1a7d" xml:id="i-4d090c6dec1f9473-0" n="375c0054" prev="i-19dacbcebf57ff46-0">
            <seg n="bcff2df2">
              Fru talman! Först måste jag säga att det var ett väldigt humoristiskt
              anförande som Ronny Olander höll. Han räknade upp alla de förslag
              på utökad kompetens som han ville ge till tullen som han och hans
              partikamrater avslog 2003 i den framställning som vi gjorde då.
              Alla de förslagen fanns med där. Det blev ingenting av det. En
              del av dem kommer, har jag förstått, nuvarande regering genom
              Beatrice Ask att genomföra när det gäller utökning av tullens
              befogenheter.
            </seg>
            <seg n="cea77824">
              Men, fru talman, det var inte det jag tänkte säga i första hand.
              Jag är naturligtvis också oroad, som alla andra, för att vårt
              gränsskydd inte kommer att klara de ökade påfrestningar som den
              internationella handeln och smugglingen innebär. Men jag är inte
              ett dyft orolig för att regeringen inte kommer att se till att
              vidta åtgärder.
            </seg>
            <seg n="25003a26">
              Det enda förslag som jag har hört från regeringen den senaste
              tiden är att tullen ska få ökade anslag. Oppositionen diskuterar
              någonting annat, nämligen en internutredning som har kommit från
              tullen. Den är jag också oroad över, och de förslag som finns
              där. Om man fullföljer detta så kommer det att bli klent med tullskyddet
              i Haparanda, Kapellskär, Landvetter och Trelleborg. Det är klart.
            </seg>
            <seg n="2e8b5669">
              Men då måste man ha klart för sig vad grundorsaken till detta
              är. Det är ju det förslag som ni själva godkände 2004, som jag
              var väldigt kritisk till. Det handlade om kompetenscenter och
              det som Hans Stenberg är representant för nu, nämligen att vi
              ska ha ett geografiskt gränsskydd över hela landet.
            </seg>
            <seg n="457333b5">
              Man kan inte ha båda sakerna. Man måste bestämma sig. Vill man
              ha ett geografiskt gränsskydd eller vill man ha kompetenscenter?
              Nu säger Hans Stenberg att vi ska ha båda delarna, men jag förstår
              att man inte kan ha det.
            </seg>
            <seg n="ddd18fb7">
              Jag tycker också att man ska fundera på hur tullen ska vara organiserad,
              men man kan inte få allt för samma pengar. Det går bara inte.
            </seg>
          </u>
          <note type="speaker" n="0f57c53e">
            Anf. 134 ÅKE SANDSTRÖM (c):
          </note>
          <u who="mikael_sandstrom_847a6e" xml:id="i-32bf2d55e9ac4dcd-15" n="c5b927f6">
            <seg n="770c97c3">
              Fru talman! Jag har bara några kommentarer. Jag nämnde några
              saker i all korthet, och man kanske inte ska vara för kortfattad,
              för då kan man missuppfattas. Jag nämnde i all korthet att Norrlandskusten
              är 80 mil lång, att vi redan i dag har en enhet för den regionala
              kriminalunderrättelsetjänsten, KUT, att den nuvarande enheten
              råkar finnas i Umeå, att Umeå ligger i mitten av denna långa kuststräcka
              och att det kanske kan vara rimligt att man bygger på den enheten
              när man går vidare. Det var vad jag sade.
            </seg>
            <seg n="0ff2843c">
              Självklart ska inte vi som ledamöter ha detaljsynpunkter på verksamheten,
              och jag ska givetvis också, efter den uppmaning jag fick av Britta
              Rådström, på olika sätt jobba för största möjliga anslag på den
              här punkten. Om det råder inga tvivel.
            </seg>
          </u>
          <note type="speaker" n="d2d6fd0a">
            Anf. 135 Finansminister ANDERS BORG (m):
          </note>
          <u who="unknown" xml:id="i-32bf2d55e9ac4dcd-16" n="865d77db">
            <seg n="c17773e2">
              Fru talman! Den här debatten präglas från oppositionens sida
              av två drag. Det ena är att allt elände som råder i Sverige har
              tillkommit om inte de senaste två veckorna så de senaste två månaderna
              eller åtminstone de senaste sex månaderna eller de senaste 18
              månaderna. Dessförinnan rådde närmast paradisisk verksamhet där
              tullen byggde ut och flödade i resurser och där nya tjänstemän
              tillkom varje år för att stärka gränsskyddet och bekämpa alkohol-
              och narkotikainförseln.
            </seg>
            <seg n="8e4c03a6">
              Det är det ena benet. Det kan vi diskutera fram och tillbaka.
              Det är historieskrivning, och det är partipolitik.
            </seg>
            <seg n="c66cc4da">
              Det jag tycker att man möjligtvis kan ta fasta på i stället är
              väl något som är mer glädjande. Det är inte allt elände som har
              tillkommit de senaste månaderna, utan det är att vi har en stark
              samsyn på tullens verksamhet. Det är viktigt med brottsbekämpning.
              Det är viktigt med en effektiv handel.
            </seg>
            <seg n="72d0cb5a">
              Men vi måste också vara ärliga. Jag förstår att det är trevligt
              för Socialdemokraterna att hamna i opposition eftersom man då
              upphäver alla budgetrestriktioner.
            </seg>
            <seg n="f03c48a6">
              Morgan Johansson talar om att allt ska privatiseras. Nej, så
              är det ju inte. Men vi vill ju satsa pengar på förskolan. Vi vill
              ju satsa pengar på mer kunskaper i förskolan för barnen. Vi vill
              ju satsa pengar på sjukvården. Vi vill ju satsa pengar på offentlig
              skola inte privatiseringar, inte lägga ned och inte ha det som
              om allt skulle handla om skattesänkningar. Det handlar också om
              att väga av det reformutrymme vi har mellan olika offentliga myndigheter,
              och det finns många viktiga offentliga verksamheter.
            </seg>
            <seg n="8b6319e9">
              Tulltjänstemännen gör ett fantastiskt bra jobb. Det gör väldigt
              många andra offentliga tjänstemän också. Vi har ett ansvar, som
              man möjligtvis kan frånträda i opposition, men vi i regeringen
              har ett ansvar för att väga av dessa intressen, och det är därför
              vi har budgetprocesser. Det är det vi noggrant ska följa, och
              det är det vi ska landa i.
            </seg>
            <seg n="fb64cba0">
              Vi har nu kommit så långt att jag kan ge besked till tullen att
              vi i regeringen är på det klara med att det behövs ytterligare
              resurser. De resurserna ska tillkomma i tilläggsbudgeten, men
              i tilläggsbudgeten kommer vi naturligtvis inte att slutföra budgetprocessen
              för 2009, 2010 eller 2011, utan det är en tilläggsbudget för innevarande
              budgetår. Vi kommer att kunna ge besked om att det blir ytterligare
              resurser som vi uppfattar kommer att vara tillräckliga för att
              lösa de frågeställningar som finns.
            </seg>
            <seg n="8b751977">
              Sedan är det också så att när man diskuterar de här frågorna
              kan man inte komma ifrån förvaltningspolitiken. Det är inte regeringens
              ansvar att, oavsett om det rör sig om hur vi formulerar regleringsbrev
              eller målsättningar för myndigheterna, bestämma exakt i vilka
              delar av landet man ska finnas och exakt hur många anställda man
              ska ha på vilken ort. Varenda riksdagsledamot vet att så inte
              är fallet. Vi ska tillföra resurser. Vi ska sätta upp mål. Vi
              ska ge befogenheter. Vi ska reglera den generella inriktningen
              på verksamheten. Sedan har vi verksledningar som ska sköta det
              hela.
            </seg>
            <seg n="7c7b2d26">
              Sedan får vi ändå ha lite historia. Jag förstår att det har varit
              tuffa förändringar i Tullverket, därför att det är en verksamhet
              där det har varit stora förändringar, inte minst under de år då
              Socialdemokraterna styrde. Det är också så att de resurser som
              nu sägs ha tillförts ju genomgående är tillfälliga medel, tillfälliga
              medel som försvann, som har fallit bort och som vi har fått ersätta
              i varje budget. Det är naturligtvis så att vi måste titta på resursbehovet
              framöver också, men det har varit stora förändringar genom åren,
              och det har varit tillfälliga medel som har tillförts snarare
              än permanenta resurser, och det var samma förvaltningspolitik
              som rådde.
            </seg>
            <seg n="3c6b54cf">
              Det finns väl ingen socialdemokratisk ledamot här som inte vet
              att jag som statsråd inte är ansvarig för internutredningar i
              ett verk. Det spelar ingen roll om verket ligger under Finansdepartementet.
              Verksledningar gör sina utredningar och fattar sina beslut. Vi
              ska tillföra resurser.
            </seg>
            <seg n="fe28ad79">
              Sven-Erik Österberg nämnde att man ska bekymra sig för att man
              står på två ben och att det är svårt. Nej, jag tror inte att det
              är det. När man står på två ben står man förhållandevis stabilt,
              och tullen ska stå stabilt på två ben. Det ena är brottsbekämpningen,
              och det andra är den effektiva handeln.
            </seg>
            <seg n="8c7b82d6">
              Det här är viktigt för skatteintäkter. Det är viktigt för folkhälsan.
              Det är viktigt för vår alkoholpolitik. Det är viktigt för vår
              narkotikapolitik. Det är en viktig verksamhet som tullen bedriver.
              Det är statlig kärnverksamhet, och det är någonting vi i Allians
              för Sverige vill vårda.
            </seg>
          </u>
          <note type="speaker" n="eab466f2">
            Anf. 136 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-346ace2abe42835b-5" n="d33c63c1">
            <seg n="0e3224c4">
              Fru talman! Ja, det där med två ben är ju knappast kul. Det jag
              sade var faktiskt att om man röstar om en sak och drar ned resurserna
              och sedan inte gillar konsekvenserna försöker man tala väl om
              verksamheten och blundar för det beslut man har tagit om att stå
              på två ben. Sedan är faktiskt problemet att tullen bara har ett
              och ett halvt ben kvar. Det är det som är bekymret. Det är det
              vi diskuterar i dag. Man har ju inte två ben längre. Det är ju
              den diskussionen som har förts.
            </seg>
            <seg n="e44570c3">
              Sedan måste jag säga så här: Om man tyckte att det var för lite
              resurser 2004 och skyller på den dåvarande regeringen kan jag
              inte begripa varför man drar av ytterligare resurser och tror
              att det ska bli bättre. Då borde man väl ha tillfört resurser,
              om det resonemanget ska hänga ihop som den diskussion vi har haft
              här. Det tycker jag att man kan fundera på.
            </seg>
            <seg n="42cc801f">
              Sedan måste man också ställa sig en annan fråga. Eftersom finansministern
              har gett besked om att mera resurser ska till jag förväntar mig
              inte att vi får något besked om hur mycket här i dag måste man
              konstatera att det förslag regeringen gick till riksdagen med
              i höstas var en felbedömning. Den borgerliga majoriteten fattade
              ett felaktigt beslut om resurser till tullen. Det blev för snålt.
              Det fungerade inte.
            </seg>
            <seg n="909931e6">
              Vad kan man säga? Är det så enkelt nu att bara tillföra lite
              mer resurser till tullen, så är allting som förut? Vad är det
              för någonting som har förlorats under resans gång? Har regeringen
              och riksdagsmajoriteten offrat sin generaldirektör? Har man förtroendet
              kvar i myndigheten att kunna återskapa det här och få i gång verksamheten?
              Hur mycket tempo har tappats under den här perioden på grund av
              ett felaktigt beslut under hösten 2007, alltså för knappt tre
              månader sedan? Nu ser man konsekvenserna och då tycker man att
              det måste till mer resurser här.
            </seg>
            <seg n="4edd6fa8">
              Men återigen: Om det var för lite resurser 2004 blir det väl
              inte bättre av att dra bort resurser när man går in i det här?
              Det är det väl ganska enkelt att räkna ut.
            </seg>
          </u>
          <note type="speaker" n="1216c1f4">
            Anf. 137 PER SVEDBERG (s):
          </note>
          <u who="per_svedberg_c84256" xml:id="i-2e39ff3c4d5b9a5f-2" n="0a01fa14">
            <seg n="828ee2b6">
              Fru talman! Jag tänker inte fortsätta på det tidigare spåret
              utan i stället avvika.
            </seg>
            <seg n="c6e6f573">
              Jag blev inte lika imponerad av det senaste inlägget. Jag vet
              inte om Anders Borg håller på att bli trött, eller också är det
              jag som håller på att bli det.
            </seg>
            <seg n="fc4310cb">
              Du har ett signalsystem, Anders Borg, även om du inte vill påskina
              att det spelar så stor roll vad du tycker i förhållande till verket.
              Men nog kan du väl signalera genom att vara mer eller mindre tydlig?
              Jag tror att tullens medarbetare skulle känna att det vore rätt
              okej om du kunde meddela att ni ställer upp för fotfolket, att
              ni ser att de gör goda insatser och att följdeffekterna av insatserna
              kommer att generera andra typer av intäkter.
            </seg>
            <seg n="9720edaf">
              Du kommer säkert inte att bli tydligare än så, men min önskan
              är att du har tagit till dig det som sagts i dag och att du hanterar
              det på ett klokt sätt. Det borde per automatik leda till någon
              form av diskussion med verksstyrelsen.
            </seg>
          </u>
          <note type="speaker" n="bfd1fa97">
            Anf. 138 HANS STENBERG (s):
          </note>
          <u who="hans_stenberg_1679e1" xml:id="i-539ea280d1a781a8-1" n="bf2ff809" next="i-073a396d171e01b3-1">
            <seg n="8c455c5f">
              Fru talman! Först vill jag säga till Gunnar Andrén att det går
              bra att tala om underrättelsebaserad verksamhet, och den ska vi
              naturligtvis ha, men det måste finnas personal som både samlar
              in underrättelser och genomför tillslag när de fått misstankar.
              Det kan omöjligt sextio personer klara för mer än halva landet.
              Det var det jag ville ha framfört i mitt inlägg.
            </seg>
            <seg n="a1ec3edc">
              Sedan vill jag vända mig till finansministern. Om man väljer
              att genomföra enorma skattesänkningar, främst för dem som har
              det bäst ställt i samhället, blir det naturligtvis mindre pengar
              över till viktig verksamhet. Beskedet från finansministern har
              faktiskt blivit vagare under debattens gång. Vad gäller det utlovade
              tillskott som under nattens gång uppstod som en uppenbarelse för
              finansministern, att man måste tillföra Tullverket pengar, undrar
              jag: Är det pengar som är till för att man ska slippa genomföra
              det förödande utredningsförslaget, eller är det kanske så att
              pengarna tillförs som ett smörjmedel för att kunna genomföra nedläggningen
              av verksamheterna, att kunna genomföra den konstellation som exempelvis
              innebär att sextio man ska sköta brottsbekämpningen i Norrland?
              Det är stor skillnad på hur pengarna är tänkta att användas.
            </seg>
            <seg n="c9a90b53">
              Försök nu inte att än en gång säga att det är Tullverket som
              självt ska avgöra det. Det är regeringen som ger direktiv. Det
              är regeringen som tillsätter generaldirektör. Man måste ha en
              klar uppfattning från regeringens sida om vad det är tänkt att
              pengarna ska användas till om man nu ska skjuta till mer pengar.
            </seg>
          </u>
          <note n="f4b1a39f">
            Anf. 139 MARIE NORDÉN (s):
          </note>
          <u who="hans_stenberg_1679e1" xml:id="i-073a396d171e01b3-1" n="bf2ff809" prev="i-539ea280d1a781a8-1">
            <seg n="0f148cd6">
              Fru talman! Det mesta har sagts i debatten. Jag håller med om
              att beskedet från ministern blivit vagare under tiden som vi debatterat.
              Oron är inte mycket mindre, även om jag vill tro att det besked
              som ministern nu gav kommer att levereras i vårbudgeten och att
              det innebär att Tullverkets ledning lägger utredningen på is,
              eller slänger den i papperskorgen där vi tycker att den hör hemma,
              så att de anställda i Tullverket kan andas ut. Framför allt hoppas
              jag att tullen får resurser så att de kan börja anställa ny personal.
              Och då krävs just resurser. Där tycker jag att ministern kan bli
              tydligare.
            </seg>
            <seg n="2a029376">
              Sedan kan jag avslutningsvis inte låta bli att beträffande regionala
              servicekontor, som Otto von Arnold nämnde, säga att de innebär
              att specialistkompetens ersätts med pärmar och generalistkompetens.
              Skatteverket, Försäkringskassan, Arbetsförmedlingen sitter där
              med pärmar.
            </seg>
            <seg n="0442e5ec">
              Positiv och nödvändig utveckling, sade Odell i pressmeddelandet
              i somras. Försämrad service för oss i gles- och landsbygd, säger
              jag.
            </seg>
          </u>
          <note type="speaker" n="1d06e579">
            Anf. 140 LARS U GRANBERG (s):
          </note>
          <u who="lars_u_granberg_bcccd3" xml:id="i-dcabc73373803bae-2" n="a6d98d61">
            <seg n="535321b6">
              Fru talman! Jag inledde mitt första inlägg med att hålla upp
              en affisch från Norrländska Socialdemokraten om en tullchef som
              var orolig och vädjade till finansministern. Jag tror att han
              får fortsätta att vara ganska orolig, och inte bara han utan även
              alla andra tullchefer.
            </seg>
            <seg n="0d8b3eda">
              Debatten i dag har varit väldigt fokuserad på region efter region.
              Per Svedberg är kanske den ende som tagit upp frågan hur de som
              bryter mot lagen och utgör ett problem för de brottsbekämpande
              styrkorna beter sig. De lär inte sitta och lyssna på den här debatten
              och på finansministern, som kanske någon gång ger beskedet att
              han skulle vilja styra med politisk kraft så att det fanns insatser.
              De söker de luckor som finns. Och låt mig säga att de nu har fullt
              upp med att söka överallt, för det ges ju inga besked. Som det
              ser ut just nu kan de välja och vraka.
            </seg>
            <seg n="ae2570b0">
              Vackra ord har sagts av finansministern i debatten, men var finns
              den politiska viljan? Vad vill man med tullen? Som jag uppfattar
              det har finansminister Anders Borg trots allt en ganska enkel
              resa att göra. Otto von Arnold sade att det var ett jättebra förslag.
              Jag vill fråga Otto von Arnold: Vilket förslag? Är det ord utan
              innehåll som är budgetprocessen inom alliansen? Vilken enkel resa!
              Grattis, finansministern!
            </seg>
            <seg n="db17427a">
              Till Gunnar Andrén vill jag säga: Ja, vi är i opposition. Gunnar
              Andrén har tillsammans med finansministern budgetansvar 70 miljarder
              i sänkta skatter, på moderata kommundagar basuneras det ut ytterligare
              sänkta skatter. Tänk om man fick höra finansministern säga de
              vackra orden: Mer till tullen, för då får vi i stället in skatt!
            </seg>
          </u>
          <note type="speaker" n="86aaf2fc">
            Anf. 141 MORGAN JOHANSSON (s):
          </note>
          <u who="morgan_johansson_91c3d5" xml:id="i-cb351dcdd59c9243-2" n="31b73bce">
            <seg n="96d0dc09">
              Fru talman! Anders Borg säger: Vi vill göra det här, för vi vill
              satsa pengarna på sjukvården och förskolan i stället. Vilken tabbe
              han gjorde där!
            </seg>
            <seg n="5107f84f">
              Jag kan berätta från min synpunkt, sett från vår landsdel, att
              Anders Borgs partikamrater är i färd med att kraftigt skära ned
              på just sjukvården i Region Skåne. Går vi sedan till Lund ser
              vi att de där är i färd med att kraftigt skära ned på förskolan
              för att få råd med sina kommunala skattesänkningar. Så försök
              inte med det där! Säg inte att ni gör det för att ni i stället
              vill satsa pengar på sjukvården och förskolan. Ni skär ned på
              sjukvården, ni skär ned på förskolan och ni skär ned på tullen
              för att få råd med era skattesänkningar. Det är så det är.
            </seg>
            <seg n="6d5c2ddf">
              Vi får inga nya besked i dag. När man lyssnade på radio lät det
              förhoppningsfullt. Kanske skulle det komma någonting nytt. Men
              det kom inga nya besked, inga nya pengar, bara något om att vi
              ska titta över en allmän budgetprocess, bara halvhjärtade löften.
              Oron och frågorna kvarstår naturligtvis bland tullens personal.
            </seg>
            <seg n="eb211f81">
              Sedan gömmer sig Anders Borg bakom uppdelningen i regering och
              riksdag, bakom grundlagen. Men där har han fått grundlagen om
              bakfoten. Grundlagen hindrar honom inte från att agera. Självständiga
              myndigheter hindrar inte regeringen från att agera när det är
              uppenbart att det blir hårresande effekter av de förslag som regeringen
              själv lagt fram. Då kan man, och ska man, ta initiativ.
            </seg>
            <seg n="dadb3d92">
              Framför allt hindrar inte principen om självständiga myndigheter
              en regering från att se till att saker och ting är utredda innan
              den lägger fram sina budgetförslag. Det är det som är problemet.
              Tänk om Anders Borg först hade utrett detta! Tänk om han redan
              från början hade haft ett bra beredningsunderlag! Då hade han
              inte hamnat i den situation som han befunnit sig i hela kvällen.
              Då hade han vetat vilka effekter det skulle bli för tullen. Men
              det är en del av historien om den här regeringen, en regering
              som inte utreder innan den lägger fram förslag utan bara lägger
              fram hafsiga och slarviga budgetpropositioner.
            </seg>
          </u>
          <note type="speaker" n="ea21cfc9">
            Anf. 142 Finansminister ANDERS BORG (m):
          </note>
          <u who="unknown" xml:id="i-32bf2d55e9ac4dcd-17" n="865d77db">
            <seg n="3466fc02">
              Fru talman! Vi har varit så tydliga man kan vara när det gäller
              beskeden. Vi kommer att tillföra resurser till Tullverket utöver
              den gällande budgeten för innevarande budgetår i samband med att
              tilläggsbudgeten presenteras i Sveriges riksdag den 15 april i
              enlighet med de bedömningar som görs av behoven av medlen. Det
              är ett så tydligt besked man kan ge i den fas vi nu är i. Det
              kommer att tillföras mer resurser till tullen.
            </seg>
            <seg n="b799eaa0">
              Socialdemokraterna har delvis övergått till att föra en allmänpolitisk
              debatt. Jag ska försöka vara väldigt kort där. Hans Stenberg förde
              ett långt resonemang om hur det kan komma sig att vi har större
              resurser i budgeten nu. Det är relativt enkelt. Nu börjar regeringens
              politik ge effekter. Vi ser sysselsättningen, vi ser jobben och
              vi ser minskade kostnader för skatteintäkter. Det gör att vi trots
              en något svagare tillväxt har väldigt starka offentliga finanser.
              Tack vare det kommer vi i den kommande budgetprocessen att kunna
              göra viktiga satsningar för Sverige långsiktigt.
            </seg>
            <seg n="add4a04d">
              Det handlar om infrastruktur. Det handlar om behoven vi har på
              vägar och järnvägar runt om i landet. Det handlar om vad vi behöver
              göra för skolan och forskningen. Det är viktiga offentliga utgifter.
              Klarar vi alla de utgifter som vi anser är nödvändiga kan vi naturligtvis
              också diskutera andra åtgärder, som skattesänkningar. Men vi har
              varit helt entydiga med att det är detta som ska klaras först.
            </seg>
            <seg n="0a1ba059">
              Vi lämnar den allmänpolitiska diskussionen, som jag inser att
              många vill befinna sig i, för att i stället diskutera tullen.
              Här är det alldeles uppenbart att det finns en alldeles klar linje
              från regeringen. Brottsbekämpning är viktigt. Det är viktigt att
              bekämpa narkotikaflöden. Det är viktigt att bekämpa flöden av
              alkohol. Det är viktigt att bekämpa smuggling av cigaretter. Det
              är viktigt för folkhälsan. Men om ni inte tror att det är den
              som bekymrar mig tror jag ändå att jag kan övertyga er om att
              jag är väldigt intresserad av skatteintäkter. Det är det vi bygger
              landet starkt på, att vi har ordentliga skatteintäkter som gör
              att vi kan hålla låga skattesatser och ha en god ordning i våra
              offentliga finanser.
            </seg>
            <seg n="ba3f04c5">
              Här har tullen naturligtvis ett viktigt uppdrag, och vi ska se
              till att detta viktiga uppdrag klaras av. Det kommer, som jag
              tidigare gav besked om, att tillföras resurser i samband med att
              vi presenterar tilläggsbudgeten för innevarande budgetår.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="56de53ff">
            17 § Svar på interpellationerna 2007/08:350 och 352 om offentlighetsprincipen
            och kungahuset
          </note>
          <note type="speaker" n="213fac8e">
            Anf. 143 Finansminister ANDERS BORG (m):
          </note>
          <u who="unknown" xml:id="i-32bf2d55e9ac4dcd-18" n="865d77db">
            <seg n="af5098a3">
              Fru talman! Hillevi Larsson har frågat statsministern om det
              enligt honom är rimligt att medborgarna inte har full insyn i
              den myndighet där statschefen verkar och om statsministern avser
              att verka för att offentlighetsprincipen även ska omfatta kungahuset.
            </seg>
            <seg n="2f1865f3">
              Hillevi Larsson har vidare frågat mig om grunderna för bedömningen
              av hovets behov av medel.
            </seg>
            <seg n="db00a9bd">
              Arbetet inom regeringen är så fördelat att det är jag som ska
              svara på båda interpellationerna.
            </seg>
            <seg n="0c422509">
              Låt mig först göra klart att hovet inte är någon myndighet. Offentlighetsprincipen
              är inte tillämplig och verksamheten som bedrivs inom Hovstaten
              omfattas inte heller av Riksrevisionens granskning enligt lagen
              om revision av statlig verksamhet med mera.
            </seg>
            <seg n="74403d6f">
              När det gäller insyn i verksamheten bygger den redovisning som
              lämnas av hovet på en överenskommelse med regeringen från 1996.
              Överenskommelsen innebär bland annat att Riksrevisionen granskar
              den del av anslaget som betecknas den kungliga slottsstaten. Apanaget
              och Riksmarskalksämbetet granskas i annan ordning av en extern
              revisor. Man har senare enats om att komplettera överenskommelsen.
              Det innebär bland annat att den ekonomiska redogörelsen nu är
              fylligare och att kostnaderna fördelas på de olika organisatoriska
              enheterna. Överenskommelsen redovisades i 2006 års budgetproposition
              och fick riksdagens stöd. Konstitutionsutskottet avstyrkte också
              nyligen Hillevi Larssons och Veronica Palms motion om att utöka
              Riksrevisionens insynsmöjligheter när det gäller hovet, detta
              i samband med behandlingen av budgetpropositionen för 2008.
            </seg>
            <seg n="c1acf692">
              För närvarande finns det alltså inga önskemål från riksdagen
              om ytterligare insyn eller ändring av Riksrevisionens revisionsmandat.
            </seg>
            <seg n="b697e134">
              Mot bakgrund av det jag sagt, och mot bakgrund av att kungen,
              liksom andra medborgare, har en enskild sfär inom vilken han har
              rätt till skydd för sin integritet, tycker jag, som svar på Hillevi
              Larssons fråga, att rådande ordning är rimlig. Jag tänker därför
              inte verka för en ändring som skulle innebära att kungahuset omfattas
              av offentlighetsprincipen.
            </seg>
            <seg n="0d3111fe">
              När det gäller bedömningen av hovets behov av medel, är utgångspunkten
              det budgetunderlag för åren 20082010 som lämnats av de kungliga
              hovstaterna och diskussioner med berörda.
            </seg>
            <seg n="45172623">
              Regeringen har här tillmötesgått begäran om extra medel för säkerhetshöjande
              åtgärder eftersom säkerheten vid bland annat Helsingforss slott
              är eftersatt. Där finns till exempel ingen reception eller väskinlämning.
              Hälften av anslagshöjningen avser att täcka kostnader för att
              förbättra säkerheten vid hovet. Även en anhållan i budgetunderlaget
              om förstärkning av anslaget på grund av kronprinsessan Victorias
              ökade engagemang anser regeringen vara rimlig. Med utökad representation
              följer höjda kostnader för alla organisatoriska enheter inom Hovstaten.
              Detta utgör den andra delen av anslagshöjningen.
            </seg>
          </u>
          <note type="speaker" n="366200c6">
            Anf. 144 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-6" n="b588c3a2">
            <seg n="3cd07ed8">
              Fru talman! Jag tycker att det är lite anmärkningsvärt att vi
              nu ser den här stora ökningen av apanaget till kungen med tanke
              på hur mycket pengar kungahuset får redan i dag, detta speciellt
              mot bakgrund av de nedskärningar som har skett riktade mot enskilda
              svenskar och mot dem som har det absolut sämst, nämligen de sjuka,
              de arbetslösa och förtidspensionärerna.
            </seg>
            <seg n="ee575cdb">
              Dessutom har vi en del myndigheter som verkligen fyller en viktig
              funktion för svenska folket. Vi har Arbetsmiljöverket, Försäkringskassan
              och Arbetslivsinstitutet som till och med avvecklas. Detta tyder
              på en kris i ekonomin för regeringen eftersom man nu ger sig på
              så viktiga samhällsintressen.
            </seg>
            <seg n="4694bfa0">
              Däremot behövs den här höjningen för kungahuset. Det som jag
              tycker är extra anmärkningsvärt med detta är att vi inte ens har
              full insyn i hur pengarna används i dag. Det har vi faktiskt i
              de andra myndigheter där nedskärningar föreslås. Det har visserligen
              skett ett litet framsteg, ett litet första embryo till möjlighet
              till insyn och revision när det gäller hur pengarna används. Men
              det är fortfarande otroligt långt ifrån den offentlighet och insyn
              som råder för övrigt när det gäller hur våra skattepengar används.
            </seg>
            <seg n="ec8cadf5">
              Det är detta som jag tycker är grundfrågan här, nämligen att
              vi måste kunna följa hur skattepengarna används. Detta har också
              statsministern Fredrik Reinfeldt uttalat väldigt noga varenda
              skattekrona kan vi följa vart den går och exakt vad den används
              till. Man måste också kunna ifrågasätta hur varenda skattekrona
              används, för svenska folkets bästa.
            </seg>
            <seg n="745079b1">
              Då kan man ändå konstatera att det här fortfarande finns ett
              svart hål i insynen. Det är dessutom så att det i svaret hänvisas
              till att det blir väldigt integritetskränkande för kungafamiljen
              om man går in och tittar på hur de använder pengarna. Men det
              är väldigt tydligt fastslaget att apanaget inte ska användas för
              privata utgifter, utan sådana betalar kungen med pengar från sin
              förmögenhet, som dessutom är på omkring 300 miljoner kronor. Där
              finns alltså pengar att hämta.
            </seg>
            <seg n="4d201c92">
              Därmed ser jag inga hinder att helt och fullt ut tillämpa offentlighet,
              full insyn och revision även beträffande de medel som går till
              kungahuset. Dessutom tror jag att detta skulle ligga i deras eget
              intresse. Då skulle man kunna se svart på vitt. Om det nu är så
              att allt går rätt till skulle de kunna använda det som argument
              för att få mer pengar. Men i dagsläget blir man väldigt tveksam,
              tycker jag, till att tillskjuta dessa resurser när man inte ens
              vet hur de används i dag.
            </seg>
            <seg n="f0d5a545">
              Det är väldigt lätt att säga att man behöver höja säkerheten
              och att Victoria behöver ytterligare anslag. Men vad är det som
              säger att man inte inom ramen hade kunnat tillskjuta dessa resurser?
            </seg>
            <seg n="59416696">
              Sedan har det framkommit en del konstigheter också. Det sker
              i dag ingen granskning från Riksrevisionen när det gäller apanaget
              den del som går till kungafamiljen. Däremot har några journalister
              lyckats få fram lite uppgifter. De är väldigt knapphändiga eftersom
              det inte finns någon insyn. Men det är mycket oroväckande tecken
              att kungen bedriver till exempel privat näringsverksamhet i strid
              mot grundlagen. Kungafamiljen har bland annat fått EU-bidrag motsvarande
              7 miljoner kronor. Det finns väldigt mycket konstigheter här som
              jag tror att man skulle klara ut genom att ha en full insyn och
              offentlighet.
            </seg>
          </u>
          <note type="speaker" n="7adf3539">
            Anf. 145 Finansminister ANDERS BORG (m):
          </note>
          <u who="unknown" xml:id="i-32bf2d55e9ac4dcd-19" n="865d77db">
            <seg n="aaec19b9">
              Fru talman! När man hör Hillevi Larsson skulle man möjligtvis
              kunna tro att vi hade en debatt i Grundlagsutredningen eller om
              allmänna grundlagsfrågor. Nu talar vi om att man ska bygga en
              reception och ha en väskinlämning på slottet för att öka säkerheten.
              Det är inte så att vi här gör något alldeles exceptionellt som
              avviker från hur det tidigare har varit.
            </seg>
            <seg n="ca0d2ae6">
              Vi har haft en utveckling av anslagen till hovet som ligger ungefär
              i linje med annan statlig verksamhet. Hovet hanteras som annan
              statlig verksamhet och får samma uppräkning av pris- och löneomräkning
              och samma avräkning för en allmän produktivitet i tjänstesektorn
              som vi allmänt har för den offentliga verksamheten.
            </seg>
            <seg n="d0f9cd5c">
              Samtidigt är detta viktiga kulturfastigheter. Det är en del av
              vår nations sätt att förhålla oss till omvärlden att vi representerar
              via vår statschef gentemot utländska nationer. Det har funnits
              ett stort intresse för att vi ska ha en sådan verksamhet, och
              då är det naturligt att det då och då behövs tillföras resurser
              till denna.
            </seg>
            <seg n="28ed7be1">
              Det är lätt att se det faktum att eftersom kronprinsessan Victoria
              har omfattande åtaganden måste det också på något sätt påverka
              budgeten. Det är väldigt svårt att se hur man skulle kunna öka
              verksamheten utan att det får några konsekvenser.
            </seg>
            <seg n="a3b59aea">
              Det är verkligen inte på något sätt något exceptionellt avbrott
              jämfört med den tidigare regeringens utveckling som vi nu ser.
              Vi har samma grad av öppenhet och samma grad av redovisningskrav
              som de som förhandlades fram av Göran Persson under den tid då
              han var statsminister.
            </seg>
            <seg n="b3b4e71c">
              Man kan naturligtvis föra en diskussion om vad man på sikt vill
              göra med detta. Jag är en vän av öppenhet i principiell mening.
              Men jag tror att den här, liksom de flesta frågor som rör statschefens
              ställning, ska hanteras med ett visst mått av lugn och försiktighet.
              Vi har en ordning i Sverige som har en bred folklig förankring.
              Det har rått en bred samsyn över blockgränserna på hur vi i praktiken
              ska hantera detta. Jag tycker att det är spännande med principiella
              diskussioner. Men det faktum att vi nu bygger om receptionen och
              tillför en väskinlämning kanske inte är det allra bästa tillfället
              för den stora principiella debatten om monarkin.
            </seg>
          </u>
          <note type="speaker" n="dd35a9f3">
            Anf. 146 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-7" n="b588c3a2">
            <seg n="7e29ec39">
              Fru talman! Detta är vad kungahuset självt säger man behöver
              pengar till väskinlämning och till representation för Victoria.
              Men vad vet vi om vad som ligger bakom? Vad vet vi om hur de övriga
              pengarna används? Går det verkligen rätt till? Används verkligen
              skattepengarna till det de var tänkta?
            </seg>
            <seg n="1e17a7d6">
              Det är intressant att man har fastslagit att pengarna inte får
              användas för privata ändamål. Men ändå får vi ingen insyn i om
              detta sker eller inte. Det här går också i linje med kungens åtalsimmunitet.
              Där är argumenten att kungen troligtvis ändå inte kommer att begå
              något brott, så det gör ingenting att man inte kan åtala honom
              om han skulle göra det. Här verkar resonemanget vara likadant.
              Av någon anledning tänker man att här kan det omöjligtvis försiggå
              några oegentligheter eller vara så att apanaget används för privata
              ändamål detta trots att det finns många gränsdragningar att göra.
              Det offentliga och det privata går ihop här, och man borde ha
              full insyn.
            </seg>
            <seg n="b08331f6">
              Det finns absolut inget argument för att inte ha den här insynen
              eftersom detta ändå inte ska gå till privata ändamål. Därmed behöver
              vi inte läsa om vilka underkläder eller annat som har inhandlats
              för apanaget. Jag kan inte finna något som helst argument för
              detta.
            </seg>
            <seg n="d5311597">
              Det känns som att det är ett otroligt tassande kring kungafamiljen.
              Jag tycker att man får bestämma sig. Man kan ha ett kungahus som
              något slags spektakel, och då skulle man till och med kunna privatisera
              alltihop. Då skulle de kunna sköta det här utan någon insyn eftersom
              det inte skulle gå några skattepengar dit.
            </seg>
            <seg n="4c193228">
              Men när det nu är så att kungen är statschef och svenska folkets
              främste företrädare är detta ett offentligt uppdrag, och vi måste
              ha insyn i vad våra offentliga företrädare gör. Det är våra skattepengar
              som går in i detta kungahus. Varför gäller principen att vi inte
              kan följa just de pengarna när vi kan göra det i alla andra institutioner?
            </seg>
            <seg n="c1384dc6">
              Det är anmärkningsvärt att man lägger ned en hel verksamhet,
              till exempel Arbetslivsinstitutet. Det är världskänt för sin fantastiska
              verksamhet för arbetslivet, för arbetsmiljön och för folkhälsan.
              Här kan man utan nästan någon beredning alls lägga ned alltihop.
              Men i det här fallet kräver man inte ens insyn i varför kungafamiljen
              ska få ännu mer pengar än vad de redan har.
            </seg>
            <seg n="3d9450d8">
              Kungafamiljen blir bjudna på nästan allt var de än visar sig
              både i Sverige och i övriga världen. Därför kan man ifrågasätta
              detta. Det kanske till och med är så att de får mer pengar i dag
              än vad de verkligen behöver. Det blir konstiga signaler som man
              sänder ut när man gör kraftiga nedskärningar för dem som har det
              svårast i samhället och på viktiga myndigheter som snarare borde
              förstärkas, medan det inte finns någon gräns för hur mycket pengar
              man kan ösa över kungafamiljen utan att kräva insyn.
            </seg>
            <seg n="545b296a">
              Jag är i grunden emot kungahuset som konstruktion, men jag tycker
              att så länge vi har den här uråldriga dinosaurien i vårt statsskick
              ska vi ändå försöka tillämpa rättsprinciper och ett modernt tänkande
              så långt det går. Kungen kan inte vara svenska folkets högsta
              företrädare utan att man kräver någon som helst insyn i vad de
              faktiskt håller på med.
            </seg>
            <seg n="3775b407">
              Jag tror också, som sagt, att det skulle öka trovärdigheten för
              dem själva, att de inte har någonting att dölja i så fall. Jag
              förstår faktiskt inte varför inte regeringen kan gå fram på den
              här punkten.
            </seg>
          </u>
          <note type="speaker" n="60f03d41">
            Anf. 147 Finansminister ANDERS BORG (m):
          </note>
          <u who="unknown" xml:id="i-32bf2d55e9ac4dcd-20" n="865d77db">
            <seg n="9a045ec4">
              Fru talman! Det svenska hovet är inte en ekonomisk fristat i
              den offentliga delen av Sverige. Anslagen har utvecklats på ungefär
              samma sätt som har skett i andra delar. Den senaste tioårsperioden
              har ökningen för hovet varit 55 procent. Det kan till exempel
              jämföras med att ökningen för riksdagen har varit 61 procent.
              Det är inte på något sätt en exceptionell utveckling. Medlen hanteras
              precis som alla andra medel. Vi gör en pris- och löneomräkning.
              Vi justerar för den allmänna produktivitetsutvecklingen, och det
              omfattar hovet precis som all annan statlig verksamhet.
            </seg>
            <seg n="16425bd3">
              Samtidigt som vi har haft den här medelsutvecklingen har det
              tillkommit nya uppgifter som handlar om statschefens flygtransporter
              och en utvidgad verksamhet som har med kronprinsessan Victoria
              att göra. Det är alldeles uppenbart att det finns ett mycket starkt
              stöd hos svenska folket för att kronprinsessan i större utsträckning
              möter utländska besökare, reser i Sverige och representerar Sverige
              som, precis som Hillevi Larsson, svenska folkets främsta representant
              och främsta företrädare.
            </seg>
            <seg n="08e91cdb">
              Då har det vissa kostnadseffekter. Vi ska komma ihåg att det
              vi talar om är en höjning av anslaget på 10,6 miljoner, varav
              2 miljoner utgör en tillfällig höjning. För detta får man inte
              en okänd mängd tjänster, utan ska man bygga om en reception, göra
              en väskinlämning och upphandla en del säkerhetsförstärkande åtgärder
              vet vi rätt väl vad det kostar. Vi har inte gett en fri dragningsrätt
              här för ospecificerad verksamhet, utan vi har gett ett medelstillskott.
              Det är väl specificerat vad det ska användas till. Vi uppfattar
              också att det är nödvändigt utifrån den verksamhet som vi förväntar
              oss att svenska folkets främsta företrädare bedriver.
            </seg>
            <seg n="58b96780">
              Jag tror att man ska agera skyndsamt ibland och vara eftertänksam
              ibland. När det gäller den ordning vi har för vår demokrati, vår
              rösträtt, vilken ordning vi har för regeringen, riksdagen och
              därmed också vår statschef finns det anledning att alltid vara
              särskilt eftertänksam. Vi har en ordning som vi följer. Det är
              en ordning som har fastlagts under den tid som Göran Persson var
              statsminister och Socialdemokraterna innehade ansvaret och majoriteten
              här i Sveriges riksdag.
            </seg>
            <seg n="0b9f562b">
              Det faktum att vi nu har byggt en ny väskinlämning och lämnat
              pengar till en ny reception kanske inte riktigt föranleder en
              så omfattande och principiell debatt som vi här får intryck av.
            </seg>
          </u>
          <note type="speaker" n="97cfc672">
            Anf. 148 HILLEVI LARSSON (s):
          </note>
          <u who="hillevi_larsson_9ae9e2" xml:id="i-66761bfacfdee2ac-8" n="b588c3a2">
            <seg n="f2b5ea9f">
              Fru talman! Jag upplever att sedan regeringen tillträdde har
              man tagit mycket pengar från dem som redan har det svårt i samhället.
              Samtidigt har det blivit ett guldregn över redan rika områden.
              Det är fastighetsskatt, förmögenhetsskatt och massor med saker
              som har gynnat dem som redan har det bra. Nu kommer, som kronan
              på verket, att kungen också ska få mer pengar. Detta är faktiskt
              en familj som inte direkt är utblottad. De har det faktiskt ganska
              bra förspänt.
            </seg>
            <seg n="b6d23438">
              Dessutom har vi inte insyn. Behöver de verkligen mer pengar?
              Det förutsätts att ju mer vi ger dem, desto bättre. Jag tycker
              att det går stick i stäv med de principer som vi har tillämpat
              tidigare, i alla fall när det gäller offentliga institutioner.
              Man måste först visa vad pengarna används till om man vill ha
              mer pengar.
            </seg>
            <seg n="39f2b8eb">
              Jag skulle önska att detta tassande kring kungafamiljen kunde
              upphöra en gång för alla. Vi har ändå demokrati i Sverige. Alla
              människor är lika mycket värda. Samma rättigheter och skyldigheter
              ska gälla för alla. Jag tycker att det blir mer och mer egendomligt
              ju längre tiden går. Av någon anledning ska dessa personer exkluderas
              från detta.
            </seg>
            <seg n="7b769e32">
              Man skulle enkelt kunna se till att Riksrevisionen har full insyn
              i hela kungahusets ekonomi och kan följa alla inkomster och utgifter.
              Man kan låta journalister och svenska folket också få denna insyn,
              liksom självklart också riksdag och regering.
            </seg>
            <seg n="4295125c">
              Jag tycker också att det är en självklarhet att offentlighetsprincipen
              ska råda fullt ut när det gäller kungahuset. Är det handlingar
              som gäller kungen i hans offentliga funktion som statschef är
              det en självklarhet att de ska bli offentliga, om det inte finns
              skäl för sekretess. Jag tycker också att Grundlagsutredningen
              måste få diskutera kungahusets vara eller icke vara. Det är ett
              tankeförbud i dag, som jag ser det.
            </seg>
          </u>
          <note type="speaker" n="cc53855b">
            Anf. 149 Finansminister ANDERS BORG (m):
          </note>
          <u who="unknown" xml:id="i-3be279a4844decbd-0" n="865d77db">
            <seg n="d16df13a">
              Fru talman! Nu vill Hillevi Larsson föra en generaldebatt om
              den ekonomiska politiken och om vad vi har gjort med skatterna.
              Det är en intressant diskussion. Vi ser en remarkabel förbättring
              på svensk arbetsmarknad, där vi pressar tillbaka utanförskapet
              i en takt som vi inte har upplevt på 30 år, för vi har sänkt en
              del skatter. Vi har gjort det mer lönsamt att arbeta. Det är viktigt.
              Då kommer fler ut på arbetsmarknaden, och arbetsmarknaden fungerar
              bättre.
            </seg>
            <seg n="84eb3d17">
              Vi har gjort det billigare att anställa. Inte minst många unga
              och många äldre upplever nu att det är lättare att få jobb. Vi
              har förstärkt ägandet i Sverige, för det är viktigt att svenskar
              äger och att vi har svenska ägare till svenska företag som investerar
              i Sverige. Det är olika steg på vägen till full sysselsättning.
              Men det är inte riktigt detta vi diskuterar i dag.
            </seg>
            <seg n="1d68db5c">
              I dag diskuterar vi en reception hos hovet, vissa åtgärder för
              att höja säkerheten och en viss ökning av anslagen för kronprinsessan
              Victoria. Det här är svenska folkets främsta företrädare. Både
              konungen och kronprinsessan gör ett digert arbete för att företräda
              Sverige. Det är den roll vår grundlag har tilldelat dem den grundlag
              som Sveriges riksdag har beslutat om. De fullföljer på ett mycket
              bra sätt de plikter och det ansvar som har ålagts dem av svenska
              folket.
            </seg>
            <seg n="bd7a6670">
              Naturligtvis bygger stödet för ordningen med monarki i grunden
              på att det finns en granskning och en möjlighet för svenska folket
              att följa verksamheten. Så länge man upplever att det finns ett
              starkt stöd för den har vi denna ordning. Det är den ordning som
              har rått i Sverige under lång tid och som vi och oppositionen
              i normalfallet har varit överens om.
            </seg>
            <seg n="0a847950">
              Vi tänkte nog fortsätta arbeta enligt samma ordning som tidigare
              och som har gällt under den förra majoriteten. Finns det nya behov
              av att bygga om en reception eller att höja säkerheten kommer
              vi naturligtvis att tillföra ytterligare medel. Det får då noggrant
              prövas i framtida budgetprocesser.
            </seg>
          </u>
          <note n="c62ff253">
            Överläggningen var härmed avslutad.
          </note>
          <note n="e39c8c63">
            18 § Anmälan om inkomna uppteckningar från EU-nämndssammanträde
          </note>
          <note n="86919f8c">
            Tredje vice talmannen anmälde att uppteckningar från EU-nämndens
            sammanträde fredagen den 15 februari inkommit.
          </note>
          <note n="4301099a">
            19 § Anmälan om inkomna faktapromemorior om förslag från Europeiska
            kommissionen
          </note>
          <note n="dfe2f987">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-09e2047518864db2-0" n="865d77db">
            <seg n="22c9b2a2">
              KOM(2008)9
            </seg>
            <seg n="66957c1b">
              Luciano Astudillo
            </seg>
          </u>
          <note n="34b92150">
            KOM(2008)32, KOM(2008)33, KOM(2008)35
          </note>
          <note n="36c150e7">
            KOM(2008)58
          </note>
          <note n="770ea0be">
            20 § Hänvisning av ärenden till utskott
          </note>
          <note n="35bda1b0">
            Föredrogs och hänvisades
          </note>
          <note n="c0434bf2">
            21 § Förnyad bordläggning
          </note>
          <note n="68df8c0c">
            Föredrogs och bordlades åter
          </note>
          <note n="15a03392">
            22 § Bordläggning
          </note>
          <note n="d95c5958">
            Anmäldes och bordlades
          </note>
          <note n="40845357">
            23 § Anmälan om interpellationer
          </note>
          <note n="bff170e8">
            Anmäldes att följande interpellationer framställts
          </note>
          <note n="a9cac139">
            den 7 mars
          </note>
          <note n="8f5307e9">
            Christina Axelsson
          </note>
          <note n="8ec951a8">
            Marianne Berg
          </note>
          <note n="92adb607">
            den 10 mars
          </note>
          <note n="ececce58">
            Sven-Erik Österberg
          </note>
          <note n="af2fef81">
            Hans Linde
          </note>
          <note n="418ce3ae">
            Börje Vestlund
          </note>
          <note n="418ce3ae">
            Börje Vestlund
          </note>
          <note n="221ead2b">
            Carina Adolfsson Elgestam
          </note>
          <note n="418ce3ae">
            Börje Vestlund
          </note>
          <note n="92d5f11c">
            Monica Green
          </note>
          <note n="418ce3ae">
            Börje Vestlund
          </note>
          <note n="418ce3ae">
            Börje Vestlund
          </note>
          <note n="58b13e50">
            den 11 mars
          </note>
          <note n="418ce3ae">
            Börje Vestlund
          </note>
          <note n="8870fc4a">
            Kalle Larsson
          </note>
          <note n="77dbd990">
            Interpellationerna redovisas i bilaga som fogats till riksdagens
            snabbprotokoll tisdagen den 18 mars.
          </note>
          <note n="7caa34c4">
            24 § Anmälan om frågor för skriftliga svar
          </note>
          <note n="fbb0636b">
            Anmäldes att följande frågor för skriftliga svar framställts
          </note>
          <note n="92adb607">
            den 10 mars
          </note>
          <note n="876e8898">
            Lars Wegendal
          </note>
          <note n="a5822dcc">
            Birgitta Ohlsson
          </note>
          <note n="58b13e50">
            den 11 mars
          </note>
          <note n="7ee9d7e3">
            Hans Rothenberg
          </note>
          <note n="2219684f">
            Cecilia Widegren
          </note>
          <note n="0380225a">
            Cecilia Wikström
          </note>
          <note n="5ca49927">
            Hans Backman
          </note>
          <note n="876e8898">
            Lars Wegendal
          </note>
          <note n="c4239422">
            Frågorna redovisas i bilaga som fogats till riksdagens snabbprotokoll
            tisdagen den 18 mars.
          </note>
          <note n="c31f1cb3">
            25 § Anmälan om skriftligt svar på fråga
          </note>
          <note n="c0f0ca02">
            Anmäldes att skriftligt svar på följande fråga inkommit
          </note>
          <note n="58b13e50">
            den 11 mars
          </note>
          <note n="3c40688a">
            Carina Hägg
          </note>
          <note n="96bbf9ca">
            Svaret redovisas i bilaga som fogats till riksdagens snabbprotokoll
            tisdagen den 18 mars.
          </note>
          <note n="4e57ad6d">
            26 § Kammaren åtskildes kl. 23.23.
          </note>
          <note n="18c11e52">
            Förhandlingarna leddes
          </note>
          <note n="6e3c5da8">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
