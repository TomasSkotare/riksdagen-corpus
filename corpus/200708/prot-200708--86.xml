<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--86</head>
          <docDate when="2007-04-01">2007-04-01</docDate>
        </div>
      </front>
      <body>
        <div>
          <note n="0f363a2b">
            ﻿
          </note>
          <note n="7a00902a">
            Riksdagens protokoll
          </note>
          <note n="ab9c111e">
            2007/08:86
          </note>
          <note type="date" n="b586e8fc">
            Tisdagen den 1 april
          </note>
          <note n="1443420a">
            Kl. 13:30 - 22:42
          </note>
          <note n="de61e707">
            1 § Justering av protokoll
          </note>
          <note n="ef0c9546">
            Justerades protokollen för den 25 och 26 mars.
          </note>
          <note n="dcd146b7">
            2 § Avsägelser
          </note>
          <note n="7ed69e72">
            Andre vice talmannen meddelade att Kenneth G Forslund (s) avsagt
            sig uppdraget som ledamot i EU-nämnden och att Lars Lilja (s)
            avsagt sig uppdraget som suppleant i EU-nämnden.
          </note>
          <note n="f5135caa">
            Kammaren biföll dessa avsägelser.
          </note>
          <note n="45f3827f">
            3 § Anmälan om kompletteringsval till EU-nämnden
          </note>
          <note n="38d8b524">
            Andre vice talmannen meddelade att Socialdemokraternas riksdagsgrupp
            på grund av uppkomna vakanser anmält Lars Lilja som ledamot i
            EU-nämnden och Åsa Lindestam som suppleant i EU-nämnden.
          </note>
          <note n="b572027e">
            Andre vice talmannen förklarade valda till
          </note>
          <note n="77ea0579">
            ledamot i EU-nämnden
          </note>
          <note n="676d26fc">
            suppleant i EU-nämnden
          </note>
          <note n="ba14e97f">
            4 § Meddelande om frågestund
          </note>
          <note n="405eff48">
            Andre vice talmannen meddelade att vid frågestunden torsdagen
            den 3 april kl. 14.00 skulle följande statsråd närvara:
          </note>
          <note n="ed6446c0">
            Socialminister Göran Hägglund (kd), statsrådet Cristina Husmark
            Pehrsson (m), statsrådet Åsa Torstensson (c), miljöminister Andreas
            Carlgren (c) och arbetsmarknadsminister Sven Otto Littorin (m).
          </note>
          <note n="80172336">
            5 § Anmälan om fördröjda svar på interpellationer
          </note>
          <note n="2ea9429a">
            Till riksdagen hade inkommit följande skrivelser:
          </note>
          <note n="7cfbd56e">
            Interpellation 2007/08:483
          </note>
          <note n="25061c73">
            Interpellation 2007/08:483 Utredningen med anledning av Lavalmålet
          </note>
          <note n="64b1c262">
            Interpellationen kommer att besvaras tisdagen den 22 april 2008.
          </note>
          <note n="96185b33">
            Skälet till dröjsmålet är tjänsteresa.
          </note>
          <note n="121311ec">
            Karin Renman
          </note>
          <note n="71fbdc85">
            Interpellation 2007/08:485
          </note>
          <note n="395f2fe3">
            Interpellation 2007/08:485 Vita elcertifikat
          </note>
          <note n="f24a8d29">
            Interpellationen kommer att besvaras tisdagen den 8 april 2008.
          </note>
          <note n="f69938b3">
            Skälet till dröjsmålet är sedan tidigare inbokade engagemang.
          </note>
          <note n="0e0793c5">
            Fredrik Ahlén
          </note>
          <note n="13b510be">
            Interpellation 2007/08:488
          </note>
          <note n="973f0091">
            Interpellation 2007/08:488 Konkurrens och oseriösa företag
          </note>
          <note n="f24a8d29">
            Interpellationen kommer att besvaras tisdagen den 8 april 2008.
          </note>
          <note n="f69938b3">
            Skälet till dröjsmålet är sedan tidigare inbokade engagemang.
          </note>
          <note n="0e0793c5">
            Fredrik Ahlén
          </note>
          <note n="be423c81">
            6 § Svar på interpellation 2007/08:395 om Guantánamo
          </note>
          <note type="speaker" n="09479b18">
            Anf. 1 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-0" n="925a9d5a">
            <seg n="20067c92">
              Fru talman! Luciano Astudillo har frågat mig vilka åtgärder jag
              avser att vidta för att få USA att ge de fängslade på Guantánamo
              en sedvanlig rättegång samt vilka åtgärder jag avser att vidta
              för att Guantánamo ska stängas. Jag har flera gånger tidigare
              kommenterat dessa frågor i riksdagen, bland annat i svar på Kerstin
              Lundgrens interpellation 2007/08:294.
            </seg>
            <seg n="fd2a8637">
              Sverige är ett av de länder som tydligt givit uttryck för vad
              vi tycker när det gäller situationen på Guantánamo och fångarnas
              rättsliga status. De frihetsberövade på Guantánamo ska antingen
              behandlas som krigsfångar eller civila som gripits i samband med
              en väpnad konflikt och i båda fallen behandlas i enlighet med
              Genèvekonventionerna. Vi har under lång tid framfört vår uppfattning
              till de amerikanska myndigheterna.
            </seg>
            <seg n="57a71915">
              Den amerikanska administrationen har nu aviserat att sex av dessa
              fångar ska ställas inför militärdomstol. Det är inte folkrättsstridigt
              att upprätta särskilda militärdomstolar. Sådana finns i flera
              stater för särskilda typer av mål. Också i en militärdomstol måste
              processerna leva upp till rättsstatens krav på rättvis rättegång,
              inbegripet opartisk prövning och med den tilltalades rätt till
              ett fullgott försvar.
            </seg>
            <seg n="ecff00b1">
              Eftersom rättegångarna i de amerikanska militärdomstolarna ännu
              inte har påbörjats är det svårt att uttala sig om i vilken utsträckning
              dessa krav kommer att respekteras. Det är dock oroande att den
              lag som reglerar militärdomstolarna, Military Commissions Act,
              inte är helt tydlig i fråga om förbud mot bevisning som framkommit
              genom tvång. Vidare är det djupt olyckligt att åklagaren yrkar
              på dödsstraff i samtliga sex fall. Sveriges principiella hållning
              mot dödsstraffet gäller självfallet också brott av ett så allvarligt
              slag som det här är fråga om.
            </seg>
            <seg n="ac337817">
              Den aktuella lagen och militärdomstolarna har diskuterats dels
              bilateralt med USA, dels i den pågående dialogen mellan amerikanska
              UD:s rättschef och hans EU-kolleger om folkrätten och kampen mot
              terrorism. Inom dialogen har bland annat behandlingen av frihetsberövade,
              inklusive förhörsmetoder och deras rätt till en godtagbar judiciell
              prövning, diskuterats, särskilt beträffande Guantánamo.
            </seg>
            <seg n="d96f2307">
              Vad gäller den andra frågan vill jag upprepa att den svenska
              regeringen, liksom flera andra europeiska regeringar, anser att
              fånglägret måste avvecklas så snart som möjligt. Jag välkomnar
              därför USA:s inriktning att stänga lägret.
            </seg>
          </u>
          <note type="speaker" n="8b36443f">
            Anf. 2 LUCIANO ASTUDILLO (s):
          </note>
          <u who="luciano_astudillo_040f39" xml:id="i-0a0684d1034abf09-0" n="d8769853">
            <seg n="985e5403">
              Fru talman! Han var fortfarande ung, kanske i min ålder, nitton
              eller tjugo år. Han låg på marken och gav ett svagt ljud ifrån
              sig. Han grät inte, men jag tyckte mig höra något som liknade
              en melodi, en sorgsen arabisk sång. Han hade inga ben kvar. Såren
              var ännu färska.
            </seg>
            <seg n="2ab658c4">
              Jag satt i min bur och kunde knappt titta. Jag kastade bara gång
              på gång förstulna blickar i hans riktning. Benstumparna var helt
              variga. Bandaget som var virat kring dem hade färgats rött och
              gult. Det blödde och vätskade sig något fruktansvärt. På händerna
              hade han frostknölar. Fingrarna verkade han nästan inte kunna
              röra längre. Jag såg hur han rätade upp sig. Han kröp fram till
              hinken i buren och försökte ta sig upp på den. Han behövde väl
              gå på toaletten. Han försökte dra sig upp i stålnätet för att
              nå upp till hinken. Men han klarade det inte. Han kunde ju knappast
              få ett grepp med sina svullna händer. Trots det försökte han förtvivlat.
              Då kom en vakt och slog honom utifrån med batongen på händerna.
              Pojken föll till marken.
            </seg>
            <seg n="9893ad2d">
              Varje gång han försökte häva sig upp på hinken kom vakterna och
              slog honom på händerna. Det var lag: Vi fick inte röra stängslet.
            </seg>
            <seg n="3286d7a5">
              Fru talman! Jag vill be åhörarna om ursäkt om de har mått dåligt
              när jag har läst det här. Den här debatten hade kanske inte alls
              behövt föras och sådana böcker som den här, Fem år av mitt liv
              skriven av Murat Kurnaz, en turkisk-tysk pojke som satt fem år
              av sitt unga liv i Guantánamo, hade kanske inte ens behövt skrivas.
            </seg>
            <seg n="1c54a555">
              Men tyvärr finns Guantánamo kvar, sex år efteråt. Och tyvärr,
              tycker jag, har vi alltför många gånger haft en utrikesminister
              som har varit lite otydlig i fördömandena av Guantánamo och den
              pågående processen. Den här debatten hade inte behövts om utrikesministern
              hade varit tydligare tidigare.
            </seg>
            <seg n="e855c9e2">
              Bakgrunden till att jag över huvud taget lyfte upp frågan var
              den utrikespolitiska deklarationen, som lästes upp av utrikesministern
              i mitten av februari. Inte med ett ord nämndes Guantánamo. Inte
              med ett ord i den efterföljande debatten fanns Guantánamo nämnt.
              Och det är en regering som säger att den har prioriterat mänskliga
              rättigheter, att det står högst på dagordningen.
            </seg>
            <seg n="a4d243e2">
              Jag är fortfarande orolig. Det finns en otydlighet i det här
              svaret också. Det är sant att det inte är folkrättsvidrigt att
              upprätta särskilda militärdomstolar. Men den särskilda lagstiftning
              som den här domstolen i USA vilar på är ingenting som vi kan acceptera.
            </seg>
            <seg n="e1853d07">
              Bevisning framtvingad under tortyr kommer att tillåtas. Det blir
              tillåtet med hemliga bevis utan att den tilltalade får möjlighet
              att ta del av bevisen. Den tilltalade får inte åberopa Genèvekonventionen
              som rättskälla i domstolen.
            </seg>
            <seg n="575073c8">
              Allt det här är den lagstiftning utifrån vilken de sex ska ställas
              inför rätta. Det måste vi fördöma och ta avstånd från. De här
              människorna måste få en värdig rättegång, och de mer än 200 människor
              som än i dag sitter fängslade på Guantánamo måste antingen släppas
              eller ställas inför rätta så snart som möjligt.
            </seg>
          </u>
          <note type="speaker" n="eff19b56">
            Anf. 3 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-1" n="925a9d5a">
            <seg n="6f87c048">
              Fru talman! Det är alldeles rätt, som Luciano Astudillo nämner,
              att denna fråga inte fanns med i utrikesdeklarationen. Det är
              av den enkla anledningen att det var rätt mycket annat som inte
              fanns med heller. Bland annat fanns det inte med som jag tidigare
              har talat om relativt utförligt i riksdagen. Ofta tar man tillfället
              i akt i utrikesdeklarationen att tala om sådant som kanske inte
              har fått den uppmärksamhet alltid som det borde ha fått i andra
              sammanhang. Men vår inställning tycker jag inte att det kan råda
              några större tveksamheter kring. Den utvecklar vi ytterligare
              i svaret, och vi är dessutom inne i en process som ju icke är
              alldeles okomplicerad när det gäller att stänga lägret. Situationen
              nu är ju en annan situation än för några år sedan, när den amerikanska
              administrationen fortfarande ville behålla lägret.
            </seg>
            <seg n="7533d176">
              Nu säger man att man vill stänga det, och så sent som för bara
              några dagar sedan hade vi tillsammans med EU:s utrikesministrar
              en diskussion mot bakgrund av en amerikansk vädjan till oss att
              hjälpa till att stänga lägret. Som jag tidigare har diskuterat
              med Kerstin Lundgren här i kammaren är det förenat med en del
              komplikationer. Inriktningen är dock tydlig, och i den mån det
              skulle finnas någon möjlighet att hjälpa till ska vi pröva det
              i enlighet med de riktlinjer som vi tidigare har fastställt. Samtidigt
              är svårigheterna relativt betydande.
            </seg>
            <seg n="c3551b04">
              Vi har också understrukit det Luciano Astudillo noterar, nämligen
              att det är klart att dessa rättegångar i militärdomstolar, vilka
              i och för sig är möjliga att ha, måste ske på ett sätt som tillfredsställer
              de krav som kan ställas. Det vet vi inte så mycket om eftersom
              de ännu inte har börjat, men det vi har haft anledning att reagera
              på och det gör jag också i interpellationssvaret är självfallet
              att åklagaren yrkar på dödsstraff. Det är kanske inte någon avgörande
              nyhet i och med att dödsstraffet förekommer och dessvärre fortfarande
              tillämpas, om än i tilltagande ringa utsträckning, i den amerikanska
              lagstiftningen.
            </seg>
            <seg n="ea135696">
              Vår förhoppning som vi också har framfört till de amerikanska
              myndigheterna är att dessa rättegångar ska ske på ett sätt som
              tillfredsställer rättssäkerhetens krav.
            </seg>
            <seg n="eb36728c">
              Man ska förstås ha klart för sig att det inte handlar om några
              änglar som har sprungit förbi och råkat hamna i garnet, utan det
              handlar om några av hjärnorna bakom den 11 september och åtminstone
              i ett fall förmodligen hjärnan bakom hela al Qaida-nätverkets
              omfattande terrorism. Men detta är ingen ursäkt för att de inte
              ska kunna få en rättegång. Om bevisningen mot dem är övertygande
              ska bevisningen läggas fram i domstolen och leda till ett domslut.
              Detta har vi också framfört till amerikanerna, liksom vikten av
              att man så snart som möjligt stänger lägret, vilket också den
              amerikanska administrationen är inriktad på.
            </seg>
          </u>
          <note type="speaker" n="cc96acd8">
            Anf. 4 LUCIANO ASTUDILLO (s):
          </note>
          <u who="luciano_astudillo_040f39" xml:id="i-0a0684d1034abf09-1" n="d8769853">
            <seg n="cb233753">
              Fru talman! Men lagstiftningen som ska ligga till grund för rättegångarna
              som ska sätta i gång finns där. Den finns där och kan kritiseras
              och fördömas för att den inte utgår från den internationella rätt
              och de lagar som vi ställer oss bakom.
            </seg>
            <seg n="a30080b0">
              Utrikesminister Carl Bildt är väldigt mjuk i kritiken i allt
              han har sagt. Han hyser förhoppningar om att det ska gå rätt till.
              När samma utrikesminister uttryckte sig om Gazaremsan för ett
              år sedan ungefär pratade han om helvetets förgård. Men här hyser
              han förhoppningar om denna lag. Aldrig använder utrikesministern
              den typen av uttryck när han talar om Guantánamo, utan i samma
              artikel som han pratade om helvetets förgård sade utrikesministern
              att det är en mycket svår balansgång, det här med Guantánamo.
              Så uttrycker han sig även i dag.
            </seg>
            <seg n="eb7c28e4">
              För mig blir den här boken verkligen en förnyad väckarklocka
              om väldigt grundläggande principer och om det som skiljer oss
              människor från djuren det som gör oss till förnuftiga människor
              som kan välja mellan gott och ont i varje givet läge. Jag tror
              att vi alla som enskilda människor och som nationer måste ta varje
              tillfälle att fördöma när ont används för att förgöra ont.
            </seg>
            <seg n="55d55d15">
              Säkert är att en och annan av dem som är kvar i Guantánamo har
              begått vedervärdiga brott. Men det legitimerar aldrig, aldrig
              att vi torterar dem med skendränkningar och skenavrättningar för
              att de ska erkänna och att läkare används så att man kan stoppa
              precis innan tortyren blir för mycket så att de dör. Detta är
              kanske helvetet på jorden!
            </seg>
            <seg n="bee29e72">
              Därför anser jag att Sverige, vårt land, som alltid har stått
              för de mänskliga rättigheterna och som alltid, oavsett om det
              har varit Sovjetunionen, Ryssland eller USA som har kränkt dem,
              ändå har vågat ställa upp för människovärdet och för de människor
              som kränks nu ska säga att det inte får lov att ske på det här
              sättet.
            </seg>
            <seg n="7da12a87">
              Utifrån den debatt som var i samband med den utrikespolitiska
              debatten och också utifrån att jag följer vad utrikesministern
              gör tycker jag att Bildt väldigt sällan pratar om Guantánamo och
              om fångarna där. Men han säger att han är beredd att kräva att
              Guantánamo stängs så fort som möjligt.
            </seg>
            <seg n="b6044267">
              Om Bildt är med på vagnen och säger att vi ska se till att de
              här fångarnas rättegång sker på ett sätt som är acceptabelt vill
              jag veta här och nu hur Sverige och utrikesministern gör för att
              förverkliga dessa två så viktiga ambitioner!
            </seg>
          </u>
          <note type="speaker" n="3827f466">
            Anf. 5 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-2" n="925a9d5a">
            <seg n="17984b87">
              Fru talman! Det gör jag genom att framföra denna vår uppfattning
              till företrädare för den amerikanska administrationen. Det är
              inte vi som har jurisdiktionen över det amerikanska territoriet,
              ej heller över den del av kubanskt territorium där Guantánamobasen
              ligger.
            </seg>
            <seg n="17764482">
              Den svenska utrikespolitikens vapen är ofta ordet. Vi framför
              vår mening. Detta är vi ju inte alldeles ensamma om, för att uttrycka
              saken försiktigt. Vi har, som jag påpekade, en pågående dialog
              mellan EU:s rättschefer och USA:s rättschef när det gäller olika
              aspekter av kampen mot terrorismen.
            </seg>
            <seg n="75d009db">
              Det hävdas att jag har sagt att dessa frågeställningar ofta inkluderar
              en mycket svår balansgång det gör det. Kampen mot terrorismen
              inkluderar, liksom rättstatens värld i många andra sammanhang,
              mycket svåra balansgångar. I detta och många andra fall genom
              åren är det min fasta uppfattning att rättsstaten ytterst bara
              kan försvaras med rättsstatens principer. Men det svaret, enkelt
              och vackert som det är, rymmer fortfarande nödvändigheten av olika
              typer av balansgångar.
            </seg>
            <seg n="d7b8c19c">
              Det gäller till exempel stängningen av lägret vid Guantánamo.
              En betydande del av dem som är där vill inte vara i USA. Det går
              inte att återskicka dem till deras respektive länder, för då skulle
              de mötas av ett öde som är det verkliga helvetet, om Luciano kallar
              Guantánamo för helvetets förgård. Dessutom finns en viss skepsis
              från länder, till exempel Sverige, när det gäller att hjälpa till
              att ta emot dessa individer.
            </seg>
            <seg n="4b940fdb">
              Det är ett genuint dilemma och en mycket svår balansgång vad
              man ska göra med dessa individer som under förhandenvarande omständigheter
              inget land vill ta emot utom deras egna hemländer som vill ha
              dem för att behandla dem på ett sätt som är, för att uttrycka
              saken osedvanligt diplomatiskt, mindre acceptabelt. Detta var
              bara ett exempel på de rätt svåra avvägningar som vi ibland har
              att göra.
            </seg>
            <seg n="343141a0">
              Men vi ska framföra dessa åsikter, och det gör vi. Vi noterar
              också att de har ett allt starkare stöd också i den amerikanska
              debatten. Det faktum att den amerikanska administrationen är inställd
              på att stänga lägret så snabbt som möjligt är självfallet bra,
              och det finns också anledning att säga att det inte bara gäller
              det här lägret utan även andra möjliga platser som kan användas
              för motsvarande ändamål. Det har funnits uppgifter om sådana och
              också funnits sådana, även om uppgifter gör gällande att dessa
              också skulle ha stängts.
            </seg>
            <seg n="12e29444">
              Jag tror dock att det är viktigt att den dialog som har inletts
              och som pågår mellan vår egen rättschef, EU:s rättschefer och
              den amerikanska rättschefen fortsätter och kan leda till att vi
              får en något mer harmoniserad uppfattning om hur man hanterar
              de svåra avvägningar som ligger i kampen mot terrorismen utgående
              från den svenska grunduppfattningen: att rättsstatens värden och
              värderingar försvaras i grunden och ytterst alltid bäst med rättsstatens
              principer.
            </seg>
          </u>
          <note type="speaker" n="44a67fa4">
            Anf. 6 LUCIANO ASTUDILLO (s):
          </note>
          <u who="luciano_astudillo_040f39" xml:id="i-0a0684d1034abf09-2" n="d8769853">
            <seg n="a8c7a9f9">
              Fru talman! Tack, utrikesministern, även om jag inte är helt
              nöjd med det här samtalet. Jag kommer att fortsätta följa utrikesministerns
              agerande i detta, för man kan ju välja olika hållning för att
              driva på frågor, och det är bra. Om utrikesministern säger att
              han är på den amerikanska administrationen tar jag honom på hans
              ord. Fortsätt att framföra kritiken! Fortsätt att framföra krav
              på rättegångar som är sjysta och på att Guantánamo faktiskt stängs!
            </seg>
            <seg n="c4a3c16e">
              Men man kan också använda andra verktyg som opinionsbildare och
              även som utrikesminister. Härförleden skrev utrikesministern en
              debattartikel om att man ville att Serbien skulle få ansluta sig
              till EU. Det är ett exempel där utrikesministern valde att ta
              täten, att peka med hela handen, att måla upp en vision av att
              hela Europa ska få vara med i den fred som vi bygger upp och att
              det därför är viktigt att ha med Serbien.
            </seg>
            <seg n="9586cc28">
              Uppenbarligen vill han inte ta täten i de här frågorna. Det är
              frågor som har varit grunden för den utrikespolitiska kamp som
              Sverige utkämpat för människovärdets princip och mänskliga rättigheter.
              Vi har alltid fört kamp mot tortyr, alltid varit till stöd för
              den lille mot förtryckaren.
            </seg>
            <seg n="449e9b2d">
              Jag kommer att följa honom. Bli tydligare i kritiken mot militärdomstolarna
              och den lagstiftning som de vilar på! Bli också mycket tydligare
              i kravet på att denna helvetets förgård stängs så fort som möjligt!
            </seg>
          </u>
          <note type="speaker" n="08d117c9">
            Anf. 7 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-3" n="925a9d5a">
            <seg n="61e90426">
              Fru talman! Att Luciano Astudillo kommer att fortsätta att följa
              frågan välkomnar jag i grunden, för debatten i sig som vi för
              i denna kammare är en del av det svenska reaktionsmönster som
              säkert, i någon utsträckning i alla fall, noteras på andra sidan
              Atlanten.
            </seg>
            <seg n="7725e31a">
              Men sedan vill jag understryka att det nu är en något annorlunda
              situation. För några år sedan var vi i den situationen att vi
              kunde säga: Stäng Guantánamo! Det fanns en skepsis från amerikansk
              sida när man sade att man skulle behålla det och ha det till vad
              det nu var för någonting. I dag är den argumentationslinjen lite
              att slå in öppna dörrar eftersom den amerikanska administrationen
              mycket tydligt säger: Vi avser att så snabbt som möjligt stänga
              lägret.
            </seg>
            <seg n="e1d58ced">
              Jag hade ett eget samtal med den amerikanske försvarsministern
              om detta, och han ville stänga det så snabbt det över huvud taget
              var möjligt. Sedan hamnade jag, ska jag gärna säga i denna kammare,
              lite i en defensivsituation när de omedelbart säger till mig:
              Kan inte du och Sverige hjälpa till och ta emot en del av de här
              individerna så att vi kan stänga?
            </seg>
            <seg n="aac7426b">
              Då hamnade jag i den situationen att jag måste säga att vi av
              olika skäl har mycket stora svårigheter att göra det. Då säger
              de: Det är väldigt bra att ni vill stänga lägret. Det vill vi
              också. Men vi skulle tycka att er kritik var lite bättre grundad
              om ni samtidigt kunde hjälpa oss att stänga det. Då säger jag:
              Men det är ni som har upprättat det, och det är faktiskt ytterst
              ert ansvar.
            </seg>
            <seg n="77d463d1">
              Så är det självfallet också. Men vi har en lite annan diskussionssituation
              nu.
            </seg>
            <seg n="524287f3">
              Vi har också nu en situation där rättegångar pågår. Dem är det
              viktigt att man följer. Jag håller med om det. Det finns aspekter
              på dem. Dödsstraffet nämnde jag speciellt. Möjligheten att använda
              bevisning som tagits fram under tortyr eller tortyrliknande former
              är inte heller acceptabel från svensk utgångspunkt, som vi självfallet
              har möjlighet att uppmärksamma. Men i den mån rättegångarna är
              en del av ansträngningarna att stänga lägret är det självfallet
              någonting som är bra. Formerna för det är förvisso inte det i
              alla delar.
            </seg>
            <seg n="0fb6ca2c">
              Vi hoppas att det ska vara möjligt att gå vidare med processen
              för stängning av lägret så snabbt detta över huvud taget är möjligt.
              Det handlar rätt mycket om att finna en framtid som är acceptabel
              för de personer som man nu vill släppa ur lägret men inte vågar
              på grund av att de i de länder som de hamnar i kommer att möta
              ett mycket grymt öde.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="a8bf5f58">
            7 § Svar på interpellation 2007/08:406 om åtgärder mot Sudan
          </note>
          <note type="speaker" n="2e28e0e0">
            Anf. 8 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-4" n="925a9d5a">
            <seg n="4244b324">
              Fru talman! Peter Hultqvist har frågat om jag avser att vidta
              några åtgärder med anledning av det förändrade läget i Sudan.
              Peter Hultqvist har tidigare tagit upp frågor om läget i Sudan,
              och jag tänker här inte upprepa vad som tidigare framförts utan
              koncentrera mig på den aktuella situationen.
            </seg>
            <seg n="1609fe21">
              Jag är djupt oroad över den försämrade humanitära situationen
              i Darfur, återupptagna stridigheter och regeringens flygbombningar
              i gränsområdet till Tchad. Även i södra Sudan finns orostecken,
              trots att fredsavtalet CPA, Comprehensive Peace Agreement, mellan
              norra och södra Sudan fått ny styrfart sedan SPLM, Sudan Peoples
              Liberation Movement, återinträtt i samlingsregeringen. På flera
              håll också i söder har väpnade sammandrabbningar ägt rum igen,
              till exempel i det strategiska oljerika området Abyei. Vi får
              heller inte glömma vikten av att upprätthålla respekten för fredsavtalet
              i östra Sudan, en av landets allra fattigaste delar.
            </seg>
            <seg n="7bd9ebdd">
              Den komplicerade situationen i Sudan kräver en helhetslösning.
              Fredsavtalet CPA ger grunden för detta genom att föranstalta om
              allmänna val under 2009 och därmed en förändring i demokratisk
              riktning. CPA ger också södra Sudan möjlighet att år 2011 folkomrösta
              om att ingå i Sudan eller bryta sig loss som självständig statsbildning.
              Det sätt på vilket CPA genomförs kommer att bli helt avgörande
              för Sudans nationella framtid.
            </seg>
            <seg n="88c3f686">
              Sverige fortsätter att stödja genomförandet av CPA. Ett givar-
              och strategimöte, det så kallade Sudan Consortium, förbereds nu
              och planeras äga rum i april maj i Paris. Sverige verkar för att
              mötet ska bli en injektion till fortsatt genomförande av fredsavtalet.
              Parterna måste härvidlag visa fortsatt vilja och förmåga att axla
              det ansvar som de har gentemot befolkningen i Sudan.
            </seg>
            <seg n="c0d31955">
              Jag delar Peter Hultqvists oro över den regionala dimensionen
              av säkerhetsläget i Sudan. En rad länder på Afrikas horn berörs.
              Hit hör särskilt Tchad, som jag själv besökte för ett par månader
              sedan. Jag fick då en direkt bild av den utsatta situationen för
              tchadiska internflyktingar och flyktingar från Darfur.
            </seg>
            <seg n="f3691c45">
              Utplaceringen av den EU-styrka, Eufor, som agerar under mandat
              från FN:s säkerhetsråd är av stor betydelse för att trygga situationen
              för flyktingarna, internflyktingarna och civilbefolkningen i östra
              Tchad. Sverige lämnar, som bekant, ett substantiellt bidrag till
              denna styrka. Denna militära insats måste åtföljas av ett fortsatt
              effektivt humanitärt stöd, insatser för tidig återuppbyggnad och
              fortsatta uppmaningar till president Déby att respektera de mänskliga
              rättigheterna och stödja politisk dialog något som Sverige också
              framhållit i EU-kretsen.
            </seg>
            <seg n="c0ab61bc">
              En fortsatt politisk kris i Tchad har omedelbara effekter på
              Darfur, då det är känt att rebeller agerar på båda sidor gränsen.
              Oroligheterna försvårar FN:s och AU:s ansträngningar att samla
              Darfurrebellerna till en gemensam plattform för förhandlingar
              om en politisk lösning av konflikten i Darfur. Det är av största
              vikt att dessa fredsansträngningar fortsätter under ledning av
              FN:s särskilda sändebud Jan Eliasson och AU:s särskilda sändebud
              Salim Salim. Sverige bidrar till processen genom stöd till DarfurDarfur-dialogen
              och till FN:s fond för den politiska processen.
            </seg>
            <seg n="80741a06">
              En politisk lösning i Darfur skulle underlättas av en framgångsrik
              FN- och AU-insats. Sverige erbjöd sig i höstas, tillsammans med
              Norge, att bidra med ett ingenjörsförband till Unamid. Det är
              djupt beklagligt att Sudans regering i Khartoum inte accepterade
              detta erbjudande. Vi inriktar oss nu på att bidra med stöd på
              annat sätt, bland annat genom fortsatt stöd till AU:s och FN:s
              fredsansträngningar, fortsatt sjukvårdsstöd från Statens räddningsverk
              och bidrag med poliser till Unamid. Vi gör också vad vi kan för
              att Unamid så snart som möjligt ska utplaceras och uppnå full
              styrka.
            </seg>
            <seg n="8da7636a">
              De humanitära insatserna och arbetet med återuppbyggnad måste
              fortsätta med oförminskad kraft. En ny, fördjupad strategi för
              Sudan kommer inom kort att antas av regeringen. Det är den första
              strategin i förhållande till ett land i Afrika efter att regeringen
              i höstas beslutade om förhöjd prioritet åt konflikt- och postkonfliktländer.
              Strategin, som betonar genomförandet av CPA, kommer att utgöra
              en viktig grund för vårt fortsatta arbete. Det är av stor betydelse
              att insatserna på utvecklingsområdet samordnas och resulterar
              i konkreta förbättringar för den sudanesiska befolkningen, både
              för att förbättra livsbetingelserna och för att stärka hoppet
              om framtiden. Ett centralt tema i denna strategi kommer att vara
              respekten för de mänskliga rättigheterna ett ansvar som vilar
              särskilt tungt på den sudanesiska regeringen.
            </seg>
            <seg n="855455c6">
              Det är då naturligtvis djupt oroande att två individer, åtalade
              av den internationella brottmålsdomstolen för brott mot mänskligheten
              och krigsbrott, fortsatt är på fri fot den ena av dem därtill
              i position av minister i Sudans regering. Regeringen förväntar
              sig att Sudan samarbetar med domstolen i enlighet med säkerhetsrådets
              beslut i dess resolution 1593 om Sudan.
            </seg>
            <seg n="4df146db">
              Peter Hultqvist tar avslutningsvis upp frågan om oljeutvinningen
              i Sudan. Jag konstaterar att oljeinkomsterna är centrala för den
              ekonomiska tillväxten i Sudan och därmed av avgörande betydelse
              för landets utveckling. Detta gäller särskilt södra Sudan där
              de största oljetillgångarna finns, men där fattigdomen är mest
              utbredd. Den resursfördelningsnyckel som gäller för CPA styr fördelningen
              av landets oljeinkomster.
            </seg>
            <seg n="569cfdab">
              Fru talman! Sveriges engagemang i Sudan är mångfasetterat och
              långsiktigt. För att på bästa sätt kunna genomföra våra insatser
              i Sudan, och ytterligare stärka vårt politiska engagemang, fattade
              regeringen den 19 december förra året beslut om att öppna ambassad
              i Khartoum. Därmed stärks Sveriges möjligheter till dialog med
              Sudan och agerande inom både EU och FN.
            </seg>
            <seg n="537419bb">
              Peter Hultqvist kan således vara förvissad om att regeringen
              även fortsättningsvis kommer att söka bidra till en positiv och
              förhoppningsvis fredlig utveckling i Sudan.
            </seg>
          </u>
          <note type="speaker" n="c6720e49">
            Anf. 9 PETER HULTQVIST (s):
          </note>
          <u who="peter_hultqvist_c9866b" xml:id="i-f54c7aff69dc88fb-0" n="70f20e3f">
            <seg n="fead636c">
              Fru talman! Först vill jag tacka utrikesminister Carl Bildt för
              svaret. Det ger en genomgripande bild av regeringens engagemang
              i Sudan och den oro man känner för utvecklingen i regionen. Jag
              har respekt för det, och jag litar på att utrikesministern här
              gör vad han kan genom olika internationella kontakter och kanaler.
              Jag noterar också det stöd som uttalas för den tidigare socialdemokratiske
              utrikesministern och numera FN:s särskilda sändebud i regionen
              Jan Eliasson. Det är också bra att utrikesministern gör en markering
              av de humanitära insatserna och att regeringen inom kort ska ta
              ställning till en ny och fördjupad strategi för Sudan.
            </seg>
            <seg n="b0532008">
              Carl Bildt markerade i sitt svar till mig vikten av att Sudans
              regering samarbetar med den internationella brottmålsdomstolen
              när det gäller bland annat en minister i Sudans regering. Här
              finns anledning att tala med betydligt högre röst än vad man gör.
              Tror Carl Bildt på allvar att Sudans regering tänker samarbeta
              med den internationella brottmålsdomstolen? Finns det några tydliga
              indikationer på att det är realistiskt att förvänta sig det? Jag
              tycker att det är i allra högsta grad relevanta frågor.
            </seg>
            <seg n="dc986d78">
              Sudans regering har betraktat det här som en intern sudanesisk
              fråga. USA:s regering har officiellt protesterat mot utnämningen.
              Hittills har Sverige hållit en mycket låg profil. På denna punkt
              vill jag och många andra höra Carl Bildt tala ett betydligt tydligare
              språk än vad som nu är fallet. Är ministerns förväntningar på
              samarbete med internationella brottmålsdomstolen något annat än
              fromma förhoppningar?
            </seg>
            <seg n="73591f64">
              Carl Bildt hänvisade också i sitt svar till mig att oljeinkomsterna
              är mycket centrala för den ekonomiska tillväxten i Sudan. Det
              är nog med sanningen överensstämmande. Men oljans roll i förhållande
              till den sudanesiska krigsmakten, dess miliser och hela historien
              med oroligheter, krig och fördrivningar i Sudan, är sammankopplad.
              Varför tog inte utrikesministern upp dessa perspektiv i sitt svar
              till mig? Varför berördes inte dessa saker när kopplingen mellan
              olja och konflikt är så pass tydlig?
            </seg>
            <seg n="80546eb6">
              Den som ska borra efter olja och bedriva oljeutvinning i Sudan
              kopplas med självklarhet ihop med den sudanesiska statens bolag
              Sudapet. Lundin Petroleum, det svenska bolag som nu borrar efter
              olja i Sudan, hymlar inte om kopplingen mellan oljepengar och
              krigsmakten. Ian Lundin, styrelseordförande i företaget, sade
              så sent som förra året som svar på en fråga från Sveriges Radio:
              Pengarna från oljeindustrin är den sudanesiska regimens främsta
              inkomstkälla, och de används bland annat i kriget i Darfur. Han
              sade att en del av pengarna används för deras försvar.
            </seg>
            <seg n="256f2f8d">
              Det så kallade försvaret har kopplats samman med övergrepp, grymheter,
              krigsförbrytelser, förstörelse och utnyttjande av minst sagt suspekta
              milisgrupper, och det har kritiserats av FN-organ. Den svarta
              oljan har förvandlats till rött flytande blod oerhört många gånger.
              Det är civilbefolkningen som får betala ett högt pris. Är det
              inte dags att även Carl Bildt talar om den delen av problemen,
              det vill säga oljans finansiering av armé och krig? Varför säger
              du ingenting utan tiger på den punkten?
            </seg>
          </u>
          <note type="speaker" n="9e42f5e5">
            Anf. 10 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-5" n="925a9d5a">
            <seg n="44297a7e">
              Fru talman! Anledningen till att jag har lagt upp mitt svar på
              det sätt jag har gjort beror i allt väsentligt på att jag har
              försökt besvara de frågor som Peter Hultqvist ställer, vilket
              jag tycker är ett utslag av artighet. Jag har försökt att teckna
              en någorlunda heltäckande bild av utvecklingen i Sudan. Jag är
              inte alldeles säker på att jag har lyckats med det. Komplexiteten
              i den situation vi har att hantera i Sudan, vilket Peter Hultqvist
              alldeles riktigt påpekar i regionen i dess helhet, är utomordentligt
              stor.
            </seg>
            <seg n="55fe9788">
              Vi befinner oss för närvarande, tror jag dessvärre, i ett skede
              där situationen håller på att bli mer komplicerad. Förhoppningen
              var att vi från och med någon gång förra året skulle komma in
              i ett skede där deployeringen av FN:s och AU:s gemensamma styrka
              Unamid vi hoppades då på en relativt snabb deployering skulle
              skapa en känsla i flyktinglägren i Darfur av ökad säkerhet som
              skulle göra det möjligt för fredsförhandlingar att börja. Så har
              det, som bekant, inte blivit. Framför allt från rebellsidan med
              det finns klart tveksamheter också på regeringssidan har det funnits
              en ovilja att gå in i fredsförhandlingarna. Därtill kommer att
              deployeringen av Unamid sker relativt långsamt. Därmed infinner
              sig inte den säkerhetskänsla som kanske var en av förutsättningarna
              för fredsavtal. Jag ska inte här referera Jan Eliassons bedömning,
              men jag tror att det är svårt att just nu göra en alltför positiv
              bedömning av möjligheterna till framgång. Den uppsplittring som
              har skett på rebellsidan har kanske mildrats något men är fortfarande
              självfallet avgörande hinder, liksom den acceleration vi ser av
              konflikten över gränsen mellan västra Sudan Darfur och östra Tchad
              med de konsekvenser vi har diskuterat tidigare.
            </seg>
            <seg n="da8e117e">
              Om det är något som ser marginellt bättre ut i denna rätt dystra
              situation som jag tecknar är det väl möjligtvis att den kris vi
              var på väg in i när det gäller CPA åtminstone delvis har övervunnits.
              Det var ett nästan allvarligare hot mot situationen i regionen
              än det som vi ser i Darfur. Om CPA skulle rämna skulle det leda
              till ett återupptaget krig mellan nord och syd. Det kriget var
              det ska vi inte glömma allvarligare än det krig i Darfur som vi
              via medierna har blivit mer informerade om. Kriget i söder var
              mer ett tyst krig.
            </seg>
            <seg n="234d9c40">
              Vi har ett halvt fungerande fredsavtal mellan nord och syd. Detta
              halvt fungerande fredsavtal förutsätter oljeinkomsterna. Utan
              oljeinkomsterna finns det ingen sydsudanesisk statsbildning att
              över huvud taget tala om. Utan de pengarna kollapsar allt. Sydsudanesiska
              företrädare kritiserar inte oljeutvinningen. De vill ha mer av
              denna oljeutvinning. De vill ha den snabbare. Det är förutsättningen
              för att de ska få de pengar som är en förutsättning för deras
              utveckling.
            </seg>
            <seg n="a5c2f841">
              Nu frågade Peter Hultqvist vad jag tänker göra. Detta är min
              syn. Frågan är vad som är Peter Hultqvists syn. Ska vi strypa
              dessa pengar? Det är säkert så att pengarna i nord används också
              för andra ändamål liksom i syd. Korruptionen är ett synnerligen
              omfattande problem också i syd när det gäller oljepengarna. Alternativet
              tror jag inte har stöd av någon, det vill säga att vi skulle strypa
              varje möjlighet att ge dem de pengar de enligt fredsavtalet har
              rätt till. Det är inte en uppfattning som företräds av någon regering
              eller någon bedömare av Sudan i övrigt.
            </seg>
          </u>
          <note type="speaker" n="e742754b">
            Anf. 11 PETER HULTQVIST (s):
          </note>
          <u who="peter_hultqvist_c9866b" xml:id="i-f54c7aff69dc88fb-1" n="70f20e3f">
            <seg n="520b6c4e">
              Fru talman! Jag har respekt för Carl Bildts ansträngningar och
              analyser när det gäller CPA och hans vilja att åstadkomma något
              i sammanhanget.
            </seg>
            <seg n="646763b0">
              Det jag skulle vilja upprepa från mitt föregående inlägg är den
              inledande analys ministern gjorde i svaret om Sudans eventuella
              vilja att samarbeta med den internationella brottmålsdomstolen
              när det gäller denna minister. Är det något annat än en from förhoppning,
              är det realistiskt, att förvänta sig att det blir ett sådant samarbete
              från Sudans sida? Jag känner rätt stor tveksamhet på den punkten.
              Carl Bildt har möjlighet att återkomma i sitt nästa inlägg.
            </seg>
            <seg n="04fa2405">
              Jag är väl medveten att man vill använda oljeinkomster för att
              utveckla landet. Oljan kan ha en roll för att skapa fred. Men
              oljan kan vara och är om man tittar genom tiderna grogrund för
              nya konflikter, förödelse och kvalificerade hemskheter. Det är
              två sidor av samma mynt. Vi rör oss i en av de mest svåra regionerna
              i världen. Det handlar i mångt och mycket om blodspengar.
            </seg>
            <seg n="de6ac05e">
              Många företag har lämnat områden, till exempel tyska Siemens
              och schweiziska ABB. Amerikanska företag har förbjudits att befinna
              sig där över huvud taget. Bill Clinton förbjöd amerikanska investeringar
              för tio år sedan. Det har förekommit mycket av den typen av debatt.
              Men Lundin Petroleum finns där.
            </seg>
            <seg n="a96b570a">
              I en artikel i tidningen Process Nordic beskrivs detta med ett
              par korta meningar: I Ogaden i Etiopien, i södra Sudan, på Salwati
              och i Nigerdeltat betyder oljefyndigheter att lokalbefolkningen
              blir fattigare och i värsta fall fördriven. På alla nämnda platser
              verkar oljeföretag som ingår i svenska Lundinkoncernen.
            </seg>
            <seg n="7a130ad5">
              I länder som Sudan, med dess speciella och svåra historia, tidvis
              sköra fred och återkommande uppblossande krig, direkta kopplingar
              mellan armé och oljepengar, korruption, övergrepp, folkfördrivning
              och folkmord, har normal etik i affärer självklart svårt att slå
              rot och vinna respekt.
            </seg>
            <seg n="72d90d78">
              Därför gick regeringen ut med den här skriften, OECD Risk Awareness
              Tool for Multinational Enterprises in Weak Governance Zones .
              Det skulle vara någon sorts riktlinjer för hur företag ska bete
              sig i den här typen av regioner.
            </seg>
            <seg n="baa8e540">
              Då har jag några frågor till Carl Bildt, med anledning av att
              han frågar vad vi ska göra. Man skulle åtminstone kunna följa
              upp det här: Följer Lundin den här skriftens intentioner? Man
              skulle kunna göra en analys på Lundins beteende i området: Vad
              har man fått göra för att uppnå den position man har? Har man
              anlitat hjälp från den sudanesiska armén? Har man följt internationellt
              erkända riktlinjer? Har man varit med i någonting som har tvingat
              bort civilbefolkning från sina områden?
            </seg>
            <seg n="34218990">
              Det är sådana här frågor vi skulle behöva ha svar på. Utrikesministern
              kan ta initiativ till en sådan analys. Jag skulle egentligen bli
              förvånad om ministern inte gör det.
            </seg>
            <seg n="073c02fb">
              Jag tycker också att Carl Bildt har ett särskilt ansvar, mot
              bakgrund av sitt eget tidigare engagemang som styrelseledamot
              och rådgivare inom Lundin Petroleum. Allvaret i situationen understryks
              inte minst av det förhållandet att Sudans regering uppges ha finansierat
              militärförband som dödat mellan 200 000 och 400 000 civila och
              fördrivit ca 2 miljoner människor från sina hem.
            </seg>
          </u>
          <note type="speaker" n="5cef160e">
            Anf. 12 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-6" n="925a9d5a">
            <seg n="53697ec4">
              Fru talman! Jag får börja med att be Peter Hultqvist om ursäkt
              för att jag glömde svara på hans fråga angående om det bara är
              en from förhoppning att Sudans regering ska samarbeta fullt ut
              med den internationella brottmålsdomstolen eller inte. From eller
              inte förhoppning är det.
            </seg>
            <seg n="c09e7b83">
              Vi vet båda att den internationella brottmålsdomstolen befinner
              sig i ett tidigt skede. Vi har haft anledning att i andra sammanhang
              diskutera svårigheterna att få regeringen att fullt ut omedelbart
              samarbeta med denna typ av internationella tribunaler. Jag tror
              att man bara kan hoppas på att den internationella rättvisan ska
              respekteras om man ser detta i ett något längre perspektiv, det
              vill säga att vi inte ger upp, fortsätter att uttala vårt stöd,
              uttala vår vilja, uttala våra förhoppningar och uttala de krav
              som detta måste leda till.
            </seg>
            <seg n="c02d1da1">
              Oljan det är lite av dacapo av gamla debatter, men varför inte?
              Favoriter i repris kan man också ägna sig åt. Peter Hultqvist
              och jag har ägnat oss åt detta tidigare. Låt mig börja med den
              stora bilden. Jag har absolut inget emot den här debatten tvärtom;
              den är kul och lattjo.
            </seg>
            <seg n="3963da7a">
              Jag har sagt tidigare till Peter och Peter vet naturligtvis detta
              att oljan faktiskt bidrog till att vi fick ett fredsavtal, CPA.
              Jag tror inte att det hade varit möjligt utan olja. Kriget uppkom
              före oljan. Det var oljan som etablerade en del intressen som
              gjorde att det fanns både internationella och nationella aktörer
              som insåg att det inte går att utvinna olja om det är krig. Men
              det går att utvinna olja om det är fred, och då får man förutsättningar
              för detta. Det drev fram CPA.
            </seg>
            <seg n="23fd6ff1">
              Det finns också komplikationer med detta, speciellt när det gäller
              gränsdragningen mellan nord och syd, som jag refererade till,
              i en del relativt oljerika områden. Där har man nu delade meningar
              om exakt hur gränsdragningen ska bli.
            </seg>
            <seg n="35bbc4d7">
              När vi hade fått CPA och därmed bättre förutsättningar för utveckling
              i landet i dess helhet utbröt konflikten i Darfur. Den är inte
              relaterad till olja jag tror inte att någon har påstått det över
              huvud taget utan den har sin grund i helt andra faktorer. Oljan
              bidrog till att driva fram ett fredsavtal, och sedan fick vi en
              konflikt som inte kan relateras till oljan.
            </seg>
            <seg n="8e60f486">
              Peter Hultqvist har självfallet helt rätt i att detta att bedriva
              både företagande och oljeutvinning, eller vad det nu kan bli,
              i den här typen av regioner är mycket komplicerat och mycket krävande.
              Jag kan inte svara för situationen nu, men jag kan svara för situationen
              tidigare. Då kan jag säga så här: Ja, man levde upp till den typen
              av krav. Det finns detaljerat i vitböcker och annat som lades
              fram för ett antal år sedan när denna debatt frodades relativt
              mycket.
            </seg>
            <seg n="ec1cba1f">
              Nu har vi en situation där jag tror att det är angeläget att
              oljeutvinningen inte bara fortsätter utan till och med accelererar
              i södra Sudan. Det har inte att göra med några kommersiella hänsynstaganden,
              utan det har helt enkelt att göra med den situationen att behoven
              i södra Sudan är enorma.
            </seg>
            <seg n="e65b6b0a">
              Sedan känner jag en viss oro, som alltid när det gäller att i
              sådana här situationer med väldigt svaga statsbildningar, svaga
              juridiska system, få in en förfärlig massa pengar. Det leder lätt
              till korruption, som vi har sett i södra Sudan. Där är det dessvärre
              ingen större skillnad mellan oljeinkomster och biståndspengar.
              Bägge tenderar att vara korruptionsdrivande, och vi måste vara
              närvarande för att se till att bekämpa detta.
            </seg>
            <seg n="a02ed6ea">
              Man måste få en verksamhet som kan stå på egna ben och finansieras.
              Hade detta kunnat ske genom högteknologisk tillverkning, genom
              produktion av potatis eller genom någonting annat hade det inte
              heller varit fel. Men nu är detta nog, dessvärre under överskådlig
              tid, södra Sudans enda möjlighet till någon typ av anständig social
              och mänsklig utveckling. Jag tror inte att någon, inte ens Peter
              Hultqvist, vill beröva dem det.
            </seg>
          </u>
          <note type="speaker" n="b23d0dc5">
            Anf. 13 PETER HULTQVIST (s):
          </note>
          <u who="peter_hultqvist_c9866b" xml:id="i-f54c7aff69dc88fb-2" n="70f20e3f">
            <seg n="4a8541ac">
              Fru talman! Det är kopplingen mellan de här oljebolagen och den
              sudanesiska statens oljebolag Sudapet, och kopplingen av penningflödet
              till det så kallade försvaret armén, milisgrupper eller vilken
              beteckning man nu väljer att ge det som är problemet i den här
              delen.
            </seg>
            <seg n="1be3690a">
              Ministern pratar om ena delen av det här med oljan, tillväxten
              och utvecklingsmöjligheterna. Okej! Men man får alltid tvinga
              fram diskussionen om den här delen. Det här skulle Carl Bildt
              kunna lösa genom att själv flytta fram sina positioner.
            </seg>
            <seg n="0bb652ea">
              Ta det här som regeringen själv nu har försökt lyfta upp till
              ytan, OECD-instrumentet med analys för företag i weak governance
              -områden och följ upp det! Hur beter sig Lundin Petroleum i Sudan
              i förhållande till det här instrumentet? Ett sådant UD-uppdrag
              skulle man kunna ge för att göra en sådan analys. Man skulle kunna
              redovisa det offentligt och komplettera det med sådant här: Har
              Lundin anlitat den sudanesiska armén, och på vilket sätt har man
              gjort det? Har deras verksamhet fått effekter för civilbefolkning?
              Har civilbefolkning tvingats bort från markområden för att bereda
              plats för provborrning efter olja?
            </seg>
            <seg n="aee159b5">
              I de avtal som du hänvisar till finns det också klausuler och
              regleringar som handlar om att civilbefolkningen ska ha ersättning
              för att de har tvingats bort från områden och hanterats negativt
              och väldigt brutalt av just oljebolagen. Den här biten skulle
              behöva belysas. Här kan ministern ta initiativ.
            </seg>
            <seg n="596d91e2">
              From förhoppning det är bra om man driver det här nu och pratar
              ett högre språk. Men tala då konsekvent ett högre språk så att
              det hörs när det gäller brottmålsdomstolen och den sudanesiske
              ministern!
            </seg>
          </u>
          <note type="speaker" n="51d986f2">
            Anf. 14 Utrikesminister CARL BILDT (m):
          </note>
          <u who="unknown" xml:id="i-34998a5407c6685b-0" n="925a9d5a">
            <seg n="cc7523af">
              Fru talman! Vilken version av svenska jag ska använda vet jag
              inte. Men jag kan försäkra Peter Hultqvist att frågan om respekt
              för den internationella brottmålsdomstolen kommer att fortsätta
              att finnas med i vår politik. Jag kan försäkra honom på den punkten,
              för jag håller med om att detta är viktigt.
            </seg>
            <seg n="15ce1228">
              Samtidigt vill jag gärna säga att jag inte har några illusioner
              om att bara några skarpa uttalanden av Sveriges utrikesminister
              förändrar den afrikanska kontinentens öde och politiska inriktning.
              Det här handlar om ett rätt mödosamt arbete på lite längre sikt.
            </seg>
            <seg n="fd59e957">
              Sedan favoriten i repris igen: Alla de där frågorna är utredda,
              diskuterade och redovisade när det gäller den tid då Lundin Petroleum
              var verksamt nere i Sudan. Den tiden kan jag som bekant en del
              om. Vad jag vet är man det inte nu.
            </seg>
          </u>
          <note n="7326aa43">
            (PETER HULTQVIST (s): De borrar nu.)
          </note>
          <u who="unknown" xml:id="i-a6d7a76e2eb7ffeb-0" n="925a9d5a">
            <seg n="c345e950">
              Nej, de borrar inte såvitt jag förstår, om det inte är någonting
              som jag inte vet. Åtminstone på den tid då jag lämnade företaget
              hade man avvecklat all egen verksamhet nere i Sudan men hade ett
              finansiellt intresse som på den tiden uppgick till 24 procent
              i ett konsortium som bedrevs av det malaysiska oljebolaget Petronas.
              Där var det också, som Peter Hultqvist mycket riktigt påpekar,
              ett ägande av det sudanesiska oljebolaget Sudapet. Det senare
              är inte ovanligt tvärtom. Det är standard i alla länder. Jag tycker
              inte att det är någon vidare bra standard, men det där med nationella
              oljebolag är mycket populärt, och de vill alltid ha mer.
            </seg>
            <seg n="2463c09b">
              Sedan betalar alla bolag i alla länder skatter och avgifter till
              det land som man verkar i. Man kan tycka att det är mer eller
              mindre bra att de betalar de här skatterna och avgifterna. Vissa
              tycker att de ska vara högre, och vissa tycker att de ska vara
              lägre. Ibland är det ren brandskattning av oljebolag, och ibland
              kommer de lite lindrigare undan.
            </seg>
            <seg n="f260651a">
              Man ska inte ha några illusioner om att man kan ha råvaruutvinning
              i någon del av världen utan att delar av de intäkter som detta
              leder till också kommer till den regering som på ett eller annat
              sätt har ansvaret för landet i fråga.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="ac13681a">
            8 § Svar på interpellationerna 2007/08:463 och 525 om internationellt
            förbud mot klustervapen
          </note>
          <note type="speaker" n="3774f531">
            Anf. 15 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-7" n="925a9d5a">
            <seg n="854eac46">
              Fru talman! Peter Rådberg har frågat hur jag kommer att agera
              i förhandlingarna inom Osloprocessen om klusterammunition som
              äger rum i Dublin den 1930 maj. Carina Hägg har frågat mig vad
              jag ska göra för att Sverige ska efterleva resultatet av Osloprocessen.
              Jag väljer att besvara båda interpellationerna i ett sammanhang.
            </seg>
            <seg n="33437b98">
              Låt mig börja med att konstatera att klusterammunition kan skapa
              och har skapat allvarliga humanitära problem, senast i Libanon.
              Därför är Sveriges övergripande målsättning att få till stånd
              en ambitiös och effektiv internationell reglering av klusterammunition.
            </seg>
            <seg n="5636e634">
              Riksdagen har uttalat sitt stöd för den deklaration som antogs
              vid Osloprocessens första möte i februari 2007 och som Sverige
              och 45 andra stater ställde sig bakom. Oslodeklarationens målsättning
              är att förbjuda klusterammunition som orsakar oacceptabla civila
              skador. Detta sätter fokus på de humanitära problem som klusterammunition
              ger upphov till men är inte liktydigt med ett totalförbud. Samma
              målsättning upprepades i den deklaration som Sverige tillsammans
              med drygt 80 andra stater ställde sig bakom vid Osloprocessens
              fjärde möte i Wellington den 1822 februari i år. I Wellington
              förekom inga omröstningar, och BK 90 nämndes inte av Sverige eller
              andra länder under förhandlingarna där.
            </seg>
            <seg n="62af8630">
              Som framhållits i tidigare svar bland annat till riksdagen är
              det regeringens målsättning att få till stånd en ambitiös och
              effektiv internationell reglering av klusterammunition. Sveriges
              engagemang i klusterammunitionsfrågan är grundat på insikten om
              att vissa sorters klusterammunition ger upphov till stora problem.
              Låt mig erinra om att det var Sverige som i FN CCW koordinerade
              uppropet om en internationell reglering av klusterammunitionen
              2006. Förhandlingar om en sådan reglering pågår som bekant nu
              både i FN och i Osloprocessen. Inom ramen för Osloprocessen handlar
              denna målsättning om att få till stånd ett förbud mot klusterammunition
              som förorsakar oacceptabla civila skador. En kommande konvention
              bör ha en så hög ambitionsnivå att den bidrar till att undanröja
              humanitära problem som förknippas med klusterammunition. För att
              regleringen ska bli effektiv eftersträvar Sverige vidare att en
              ny konvention får en sådan utformning att också stora tillverkare
              och användare av klusterammunition kan ansluta, annars riskerar
              genomslagskraften i verkligheten att påtagligt begränsas.
            </seg>
            <seg n="e1845f86">
              Låt mig i sammanhanget också erinra om att all ammunition, inklusive
              klusterammunition, redan i dag måste användas i enlighet med internationell
              humanitär rätt inklusive grundläggande principer om försiktighetsåtgärder
              vid attack, kraven på proportionalitet och distinktion det vill
              säga att endast militära mål får angripas samt förbudet mot urskillningslösa
              attacker.
            </seg>
            <seg n="88d8a845">
              Balansen mellan militära och humanitära intressen är fortsatt
              en ledtråd i förhandlingarna. Denna balans har varit en vägledande
              princip i många tidigare instrument på området.
            </seg>
            <seg n="95dd3fd7">
              Genom olika förslag, bland annat om den helt centrala frågan
              om definitioner, om möjliga övergångstider, om internationellt
              samarbete för röjning och om så kallad interoperabilitet, har
              den svenska förhandlingsdelegationen, enskilt och tillsammans
              med delegationer från andra länder, i Wellington bidragit till
              regeringens målsättning.
            </seg>
            <seg n="4e534917">
              Osloprocessens femte och sannolikt sista operativa möte sker
              vid den diplomatkonferens i Dublin som Peter Rådberg hänvisat
              till. Där kommer deltagande stater under två veckor formellt att
              förhandla om innehållet i en kommande konvention. Vilket resultatet
              av Osloprocessen blir, det vill säga vad en ny konvention kommer
              att innebära, återstår således att se. Regeringen fortsätter nu
              sitt arbete med att bereda svenska positioner inför Dublin i syfte
              att nå den övergripande målsättningen. Mot denna bakgrund är det
              också för tidigt att ange vilka åtgärder jag avser att vidta för
              att Sverige ska efterleva Osloprocessens resultat. Det är svårt
              att efterleva resultat som ännu inte finns.
            </seg>
          </u>
          <note type="speaker" n="4f57e931">
            Anf. 16 CARINA HÄGG (s):
          </note>
          <u who="carina_hagg_fe9c1b" xml:id="i-32de18a79c2c4217-0" n="95357bc2">
            <seg n="762aa4cf">
              Fru talman! Utrikesminister Carl Bildt! Jag tycker att det är
              viktigt att få till stånd den här interpellationsdebatten, inte
              minst eftersom vi vet att Sveriges ansats inledningsvis under
              Osloprocessen har varit mycket avvaktande. Till mötet i Lima åkte
              man inte alls. Till Wienmötet i december förra året var hållningen
              minst sagt ganska passiv och mycket avvaktande.
            </seg>
            <seg n="ae758ebc">
              På mötet i Wellington i februari i år lämnade Sverige in ett
              antal positionspapper som klart motarbetade målet om ett undantagslöst
              och kraftfullt förbud mot klustervapen. Bland annat har det handlat
              om att man i framtiden med en konvention vill införa undantag
              för det svenska klustervapnet bombkapsel 90, BK 90, samt att man
              vill införa övergångsperioder trots att Sverige undertecknade
              Oslosdeklarationen redan 2007. I deklarationen sägs klart och
              tydligt att ett internationellt avtal som förbjuder klustervapen
              ska vara slutförhandlat under 2008. Detta ställde sig också en
              enig riksdag bakom.
            </seg>
            <seg n="6f9abfff">
              Osloprocessen syftar inte till att reglera användning eller ge
              vissa länder undantag för de egna klustervapnen inte ens Sverige.
              Regeringens linje i Osloprocessen strider därmed både mot Oslodeklarationen
              och mot riksdagens beslut i maj 2007. Ännu här i dag säger utrikesministern
              att det är för tidigt och att det inte finns några positioner
              från Sveriges regering, trots att riksdagen har varit enig i detta.
            </seg>
            <seg n="428d3d38">
              Därför vill jag naturligtvis upprepa frågan: Hur kommer regeringen
              att ställa sig inför Dublinmötet? Kommer vi också att få en återredovisning
              till riksdagen efter mötet?
            </seg>
            <seg n="37c13649">
              Jag ska fortsätta med några kompletterande frågor mot bakgrund
              av regeringens otydlighet och på grund av att regeringen inte
              följer riksdagens ståndpunkt.
            </seg>
            <seg n="c5d94b9f">
              Det finns många frågor som behöver besvaras, men jag stannar
              vid detta. Jag vill också anknyta till det som vi hade anledning
              att fundera över i den utrikespolitiska debatten. Då satt här
              på läktaren en ung tjej som själv hade blivit drabbad av klustervapen.
              Hon överlämnade också 12 000 namnunderskrifter till regeringens
              företrädare, kabinettssekreterare Fredrik Belfrage.
            </seg>
            <seg n="1a2b27ad">
              Socialdemokraterna lyfte under den utrikespolitiska debatten
              fram nedrustningsfrågorna som det viktigaste området. Detta nonchalerades
              av utrikesministern, men vi kommer att fortsätta driva de här
              frågorna. I vårt tolvpunktsprogram är klustervapnen en av de viktiga
              punkterna. Vi vill se att dessa vapen utfasas, på samma sätt som
              vi en gång drev processen för en utfasning av landminorna, personminorna,
              genom Ottawaprocessen.
            </seg>
            <seg n="f31c8b4d">
              Jag drev här i riksdagen att vi skulle stoppa tillverkning, lagring
              och försäljning. Jag var oerhört glad att också få uppleva att
              det blev beslutet. Jag vill se samma process här.
            </seg>
          </u>
          <note type="speaker" n="8c6ac1b5">
            Anf. 17 PETER RÅDBERG (mp):
          </note>
          <u who="peter_radberg_980aa0" xml:id="i-689da65f64dcb67f-0" n="39f91d9b">
            <seg n="70c4aa28">
              Fru talman! Jag får tacka utrikesminister Carl Bildt för svaret.
            </seg>
            <seg n="7624047f">
              Tyvärr lägger han dimridåer kring frågan om klusterbomber när
              han säger att regeringens ambition är att få till stånd en ambitiös
              och effektiv reglering av klusterammunition. Det kommer inte att
              lyckas av den enkla anledningen att en majoritet av de länder
              som deltog på mötet i Wellington redan har förbundit sig att gå
              på ett totalförbud för alla sorters klusterbomber, inklusive den
              svenska bombkapsel 90.
            </seg>
            <seg n="1d083f74">
              Frågan om klusterbomber är uteslutande en moralisk fråga och
              inte en militärisk fråga. Carl Bildt måste förklara hur han kan
              försvara svenska och andra klustervapen.
            </seg>
            <seg n="881d5bb5">
              Mot bakgrund av denna faktabild blir regeringens försvar av våra
              egna klustervapen obegripligt. Självklart ska dessa vapen förbjudas.
            </seg>
            <seg n="f02753fb">
              Huvudfrågan är egentligen: Vilka är de militära skälen att försvara
              klusterbomber när civilbefolkningen drabbas i upp till 98 procent?
            </seg>
            <seg n="aa7c1eef">
              Klusterbomber uppfanns som vapen mot storskaliga invasioner med
              infanteri under kalla kriget, men faktum är att klusterbomber
              aldrig har använts i detta syfte. Världens regeringar har inte
              presenterat några konkreta bevis för att klusterbomber skulle
              vara effektiva samt inte heller för att de skulle ha avgörande
              betydelse i krig. Regeringarna har ett ansvar under internationell
              lag att skydda civila. Det finns däremot ingen skyldighet att
              skydda just klusterbomber.
            </seg>
            <seg n="5f68bb88">
              Vi kan titta på norska försvarets forskningsinstitut. De visar
              att felprocenten i Libanon för Israels klusterbomber med självförstöringsmekanismer
              i verkligheten var mer än tio gånger så hög som den felprocent,
              på en procent, som tillverkaren angett.
            </seg>
            <seg n="ccf21c01">
              Osloprocessen är den enda process som har möjlighet att nå fram
              till ett fördrag baserat på humanitära värderingar.
            </seg>
            <seg n="f577efcd">
              Carl Bildt måste motivera skälen till att man försvarar svenska
              och andra klusterbomber som strider mot folkrätten, som strider
              mot FN:s intentioner och som strider mot riksdagens ställningstagande.
            </seg>
          </u>
          <note type="speaker" n="a327f45c">
            Anf. 18 ELSE-MARIE LINDGREN (kd):
          </note>
          <u who="else-marie_lindgren_bfea8c" xml:id="i-f4c01d65109760b9-0" n="cb9df751">
            <seg n="5c092d85">
              Fru talman! Jag kommer in i ett sent skede. Jag lyssnade på debatten
              från tv:n på mitt kontor. Jag tycker att det är en väldigt intressant
              fråga som interpellanterna ställer.
            </seg>
            <seg n="3b57351d">
              Jag ställer mig givetvis bakom Carl Bildts deklaration här och
              även Oslodeklarationen som vi har hört talas om här. Där har 46
              stater, däribland Sverige, deklarerat ambitionen att man före
              utgången av 2008 ska sluta ett internationellt avtal om att förbjuda
              användningen av just klusterbomber som förorsakar oacceptabla
              civila skador. Det är precis det som vi alla vill. Även ni från
              den tidigare regeringen har skrivit under detta.
            </seg>
            <seg n="35ce0b3e">
              Man kan fundera på, utifrån de uttalanden som görs här i dag,
              huruvida ni tidigare agerade i den här frågan. Den frågan vill
              jag ställa.
            </seg>
            <seg n="da74b6e9">
              Peter Rådberg säger att det är en moralisk fråga. Givetvis är
              det så. Sedan tar du upp det här med bombkapsel 90. Jag vet, eftersom
              jag har undersökt det här vid tidigare tillfällen, att all expertis
              som har undersökt bombkapsel 90 säger att den inte har de förödande
              egenskaper som ni vill göra gällande. Det är det jag vill ha upp
              till debatt.
            </seg>
            <seg n="7c46ff7f">
              Hur långt vill ni egentligen att Sverige ska gå i den här frågan,
              utifrån att vi också har ett försvar, i yttersta fall? Som Peter
              Rådberg säger har vi inget hot mot Sverige under överskådlig framtid.
              Men vi vet att Sverige i yttersta fall är ett väldigt avlångt
              land. Därför kan vi i yttersta fall behöva den här typen av försvar
              i Sverige. Det är det jag också vill ta fram.
            </seg>
            <seg n="ffc8ee09">
              Sedan vill jag ta fram en annan sak. Det handlar om när bomber
              har fallit, vilket sker. Det är smärtsamt. Jag är medveten om
              det. Men då vill jag påminna om det arbete som Swedec utför. Man
              kan till exempel med hund genomsöka stora områden snabbt.
            </seg>
            <seg n="44f2522c">
              Jag kan bara nämna ett exempel. En yta som söks över av en hund
              på tio minuter tar det tre dagar för en manuell röjare att med
              metalldetektor söka över. Swedec har alltså ett världsledande
              och ett oerhört viktigt uppdrag som jag vill påminna om utifrån
              situationer då det eländiga har hänt.
            </seg>
          </u>
          <note type="speaker" n="b614725b">
            Anf. 19 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-8" n="925a9d5a">
            <seg n="7b53ab28">
              Fru talman! Det var ett antal frågeställningar som jag ska försöka
              besvara.
            </seg>
            <seg n="e499125c">
              Jag börjar med Carina Hägg. Det var en lång serie av frågor.
              Jag tror inte att jag klarar alla men i all fall några av dem.
            </seg>
            <seg n="3b77f544">
              De var framför allt relaterade till bombkapsel 90 som finns i
              det svenska försvaret. Den fasades in under en tidigare regering,
              vars namn ska förbliva icke nämnt i detta sammanhang, under en
              relativt lång period.
            </seg>
            <seg n="ad75189a">
              Anledningen var självfallet att man upplevde att det fanns ett
              behov av detta. Antalet är sekretessbelagt, men jag kan i alla
              fall bryta mot lagen och säga att det handlar om enstaka tiotal.
              Det är ett relativt begränsat antal av dessa vapen som finns.
              Och jag kan säga som den norske utrikesministern Jonas Gahr Støre
              säger om de relativt mer förekommande norska vapnen, nämligen
              att man har ett absolut moratorium för användningen av dem.
            </seg>
            <seg n="de10c9c6">
              Skulle vi hamna i den situationen att landet utsätts för invasion
              jag delar Peter Rådbergs uppfattning om sannolikheten för detta
              kan de komma att användas men inte i något annat fall.
            </seg>
            <seg n="a9a7abe6">
              När vi har att göra med människor som har drabbats av detta i
              Libanon eller Kosovo, för att ta de mest aktuella exemplen, ska
              man ha klart för sig att det inte är det svenska försvarets användning
              som har orsakat detta lidande. Därför undrar jag om det inte är
              någon typ av kortslutningsfel som råder när man säger: Avskaffa
              det som vi har i Sverige, så blir det inte lidande i Libanon!
            </seg>
            <seg n="8606a748">
              Det är också detta som vägleder den svenska regeringens agerande.
              Vi vet vilka som har klustervapen. Vi vet vilka som använder klustervapen.
              Vi vet var de använder klustervapen. Ett förbud som inte berör
              eller omfattas av dem som har klustervapen och använder klustervapen
              orsakar lidande. Det är visserligen någonting som kanske låter
              bra i en interpellationsdebatt, men i övrigt är det fullständigt
              verkningslöst ute i verkligheten.
            </seg>
            <seg n="93478313">
              Det är därför vi säger att det ska vara de klustervapen som faktiskt
              orsakar lidande. Det ska vara väldefinierat, och det ska omfattas
              av de länder som är relevanta i sammanhanget.
            </seg>
            <seg n="30e928c7">
              Man kan i och för sig självfallet säga och det är ju rätt att
              säga att en majoritet av länder är för ett totalförbud. Jag tror
              att Peter Rådberg sade det. Jag vet inte om det är sant eller
              inte sant. Jag utgår självfallet från att det är sant. Men det
              är klart att en majoritet av länder inte har dessa vapen. Men
              jag skulle säga att alla de länder som är relevanta i sammanhanget
              står utanför det här arbetet. Det är det som är det stora problemet.
              Det är därför som vi tycker att FN-spåret är det som ytterst är
              det avgörande. Det är först när vi får ett FN-förbud som vi får
              ett förbud, förbud, förbud som gäller eller en reglering, reglering,
              reglering som gäller.
            </seg>
            <seg n="3c4cec6d">
              Då kan man säga att Osloprocessen ska vara moraliskt pådrivande.
              Ja, det kan den nog vara. Jag delar den bedömningen, men det är
              under förutsättning att den sker på ett sådant sätt att den till
              exempel är noggrann med sådant som definitioner.
            </seg>
            <seg n="2bc18160">
              Då säger man: Är det där med definitioner så viktigt? Är klusterbomber
              inte klusterbomber? Nej, det är det inte alls. Det definieras
              ju som ett vapen som delas upp i olika stridsdelar. Ja, en mer
              extensiv definition omfattar också de motmedel som vi har till
              exempel på svenska transportflygplan. När de landar och det är
              risk för moteld skickar de ut IR-facklor. Med en av de definitioner
              som används skulle vi få ta bort IR-facklorna, motmedlen, på svenska
              transportflygplan som används för hjälpsändningar. Det tror jag
              inte är någons mening.
            </seg>
            <seg n="6706c9d4">
              Det finns också de som säger att det ska omfattas när vi har
              till exempel substridsdelar i artillerigranater för att förhindra
              massiva artillerianfall och för att gå med styrda stridsdelar
              mot mål. Det finns de som säger att det är klusterbomber. Nej,
              säger de flesta, det kan det inte vara.
            </seg>
            <seg n="123c7047">
              Sådant här måste vara noggrant. Annars är man inte trovärdig
              när det gäller att uppnå resultat, och det är detta som är relevant
              för oss. Det handlar om att uppnå relevanta resultat riktade mot
              dem som faktiskt har och använder klusterbomber. Och det är inte
              Norge, och det är inte Finland, och det är inte Sverige, och det
              är inte Island som är det avgörande hotet i det här sammanhanget,
              utan det är länder som vi har diskuterat tidigare.
            </seg>
            <seg n="903e31a7">
              Sedan kort till Carina: Nej, BK 90 är inte ens svenskt. Det är
              importerat, så att förutsättningen för att vi ska exportera det
              är väl relativt begränsad.
            </seg>
          </u>
          <note type="speaker" n="3ad180eb">
            Anf. 20 CARINA HÄGG (s):
          </note>
          <u who="carina_hagg_fe9c1b" xml:id="i-32de18a79c2c4217-1" n="95357bc2">
            <seg n="7aa80275">
              Fru talman! Jag vill tacka, för jag tycker nog att vi börjar
              komma någon vart i den här interpellationsdebatten nu. Här kom
              en del svar, och vi får en del förtydliganden, även om de förtydligandena
              inte alltid går i den riktning som jag hade hoppats.
            </seg>
            <seg n="95505c3c">
              När det gäller synen på Osloprocessen framkommer det tvärtom,
              tycker jag, mer och mer av frågetecken från regeringens sida,
              vilket jag tycker är väldigt bekymmersamt. Jag vill återkomma
              till det. När kommer vi från riksdagens sida att få en redovisning,
              före Dublin? Och komer vi att få en återredovisning efter Dublin?
              Vi har nämligen frågetecken efter tidigare möten. Och vi vet att
              regeringen körde dubbelspel i Wellington. Det vill vi inte se
              upprepas, utan det som riksdagen har slagit fast ska också följas.
            </seg>
            <seg n="d31ff36b">
              Men jag blir förvånad och än mer bekymrad när jag lyssnar på
              Else-Marie Lindgren från Kristdemokraterna som nu månglar sig
              ur den överenskommelse som jag har upplevt att vi har här i riksdagen.
              Det finns också fastlagt i dokument och protokoll. Men nu ställer
              sig Else-Marie Lindgren på Carl Bildts sida, den sida som för
              regeringen bort från de beslut som vi har tagit här gemensamt,
              den sida där de står som inte vill ha den tydliga reglering som
              Osloprocessen kan ge oss och ska kunna ge oss om vi tillsammans
              strävar åt det hållet.
            </seg>
            <seg n="c1b506b5">
              Kristdemokraternas nya ståndpunkt här är alltså väldigt förvånande.
              Jag vill säga något till Else-Marie Lindgren som kanske inte har
              varit med. Hon hänvisade till Swedec. Den som lade fram förslaget
              i Sveriges riksdag om att man skulle inrätta ett ammunitions-
              och minröjningscentrum var Carina Hägg. Jag lade också fram förslaget
              att det skulle förläggas till Eksjö. Båda dessa saker har blivit
              besannade. Det skedde under dåvarande försvarsminister Thage G.
              Peterson. Jag var också väldigt drivande i Ottawaprocessen som
              ledde fram till att vi fick ett förbud mot landminor.
            </seg>
            <seg n="8f265668">
              Jag vill upprepa det som jag avslutade mitt förra inlägg med,
              nämligen att vi har oerhört mycket att lära av Ottawaprocessen
              nu när vi jobbar med Osloprocessen. Rätt använt och med rätt stöd
              från inte minst Sveriges sida kan vi också flytta fram positionerna.
              Vi vet att 98 procent av dem som drabbas av klustervapen är civila
              och att 40 procent av dem är barn, utan att Else-Marie Lindgren
              tycker att det är något bekymmersamt med detta, vilket jag noterade.
            </seg>
            <seg n="fb27f040">
              Klusterbomberna uppfanns som ett vapen mot storskaliga invasioner
              under andra världskriget och efter andra världskriget. Det är
              ett vapenslag som vi inte behöver. På så sätt är det parallellt
              med ett vapenslag som fanns under lång tid bland de svenska vapnen.
              Vi har, liksom i fråga om landminor, fasat ut det därför att vi
              inte har den typen av behov. Vi kan inte ha den typen av argument
              längre. De är inte relevanta.
            </seg>
            <seg n="b8964826">
              Klusterbomberna drabbar både civila och stridande. Men vi vet
              att det är allt fler, och en majoritet är civila som drabbas av
              dem i konflikter i dag. Dessa klusterbomber ligger kvar på ett
              annat sätt.
            </seg>
            <seg n="2f1ccc4a">
              Jag vet att Försvarets materielverk har pekat på att det är ungefär
              2 procent blindgångare. Det norska försvarets forskningsinstitut
              och även Norsk Folkehjelp har pekat på att det är tio gånger så
              stor felprocent som tillverkarna har angett. Man har angett 1
              procent.
            </seg>
            <seg n="a0a34ffa">
              En brittisk befälhavare har berättat att brittiska styrkor tyckte
              att de behövde vara mindre försiktiga med att använda klusterbomber
              om det fanns självförstörelsemekanismer som skulle undanröja dessa
              minor efter ett tag. Det visar sig att det kan ha motsatt effekt
              om man bygger på med teknik och att man använder dem i större
              utsträckning men att de inte heller har den tillförlitlighet som
              man skulle önska.
            </seg>
            <seg n="323df3f6">
              Jag vill upprepa min uppmaning inte fråga den här gången till
              utrikesminister Carl Bildt. Ställ dig bakom Osloprocessen utan
              reservationer! Det är positivt om det pågår andra processer, och
              CCW-processen får vi följa. Men det är Osloprocessen som inom
              överskådlig tid kan leda framåt. Står regeringen bakom den eller
              inte?
            </seg>
          </u>
          <note type="speaker" n="20184345">
            Anf. 21 PETER RÅDBERG (mp):
          </note>
          <u who="peter_radberg_980aa0" xml:id="i-269518c27c757df4-0" n="39f91d9b" next="i-cc719f84d0d2527a-0">
            <seg n="74c3ae38">
              Fru talman! Jag ska kortfattat säga till Else-Marie Lindgren
              att jag är lite förvånad över att hon ifrågasätter den hotbild
              som sju partier har varit helt överens om. Men jag lämnar det
              därhän. Det är Carl Bildt som jag vill tala med i dag.
            </seg>
            <seg n="9058026d">
              Det är helt riktigt, Carl Bildt, att det inte är svenska klustervapen
              som orsakar lidandet utan det är klustervapen från andra länder.
              Men detta är en moralisk fråga. Men majoriteten av de länder som
              finns med i Osloprocessen är alltså för ett totalförbud. Det är
              intressant. Det finns många viktiga länder. Det är tråkigt att
              sådana länder som USA, Ryssland, Kina, Israel och så vidare inte
              deltar. Men detta tycker jag ytterst är en moralisk fråga. Carl
              Bildt svarade inte på just den moraliska frågan. Hans svar blir
              mer tekniskt.
            </seg>
            <seg n="50514342">
              FN:s förre generalsekreterare Kofi Annan har uppmanat samtliga
              stater att förbjuda klusterbomber därför att de strider mot just
              den humanitära rätten på grund av att de drabbar civila. Sverige
              brukar hänvisa till FN i många olika sammanhang. Det vore därför
              logiskt att vi även denna gång följer de råd som den före detta
              generalsekreteraren har utfärdat.
            </seg>
            <seg n="bf1cb0ac">
              Sverige undertecknade Oslodeklarationen i februari 2007. I deklarationen
              sägs klart och tydligt att ett internationellt avtal som förbjuder
              klustervapen ska slutföras under 2008. Det ställde sig ett enigt
              utrikesutskott bakom i maj 2007. Osloprocessen syftar inte till
              att reglera det som Sverige nu försökte göra i Wellington, alltså
              att reglera användningen eller att ge vissa länder undantag för
              deras egna klustervapen.
            </seg>
            <seg n="65c5aee6">
              Regeringens linje i Wellington strider alltså tyvärr mot Oslodeklarationen
              och mot riksdagens ambitioner. Sverige agerade aktivt i Wellington
              för att ett vapensystem som det svenska klustervapnet bombkapsel
              90 ska undantas från ett internationellt förbud. Sverige agerar
              också för en övergångsperiod som innebär att staterna, trots att
              de skriver under konventionen mot klustervapen, kan fortsätta
              att använda dem upp till tio år.
            </seg>
            <seg n="f2c56dda">
              Detta förslag har avvisats av Norge som säger att sådana förslag
              inte ligger inom ramen för Osloprocessen.
            </seg>
            <seg n="f7e58b68">
              Sverige har, som utrikesministern vet, ett gott renommé i internationella
              sammanhang och har varit ledande i nedrustningsfrågor under mycket
              lång tid. Denna tradition får nu en allvarlig knäck genom att
              regeringen verkar för ett undantag för sitt eget och andras klustervapen.
              Att försöka få undantag för svenska klustervapen och samtidigt
              skriva under dokumentet i Wellington är ett dubbelspel som solkar
              ned Sveriges goda rykte internationellt.
            </seg>
          </u>
          <note n="d82a7eac">
            I och med detta möte i Wellington ligger klusterkonventionen
            från den 21 januari fast och kommer att utgöra grunden för de
            avslutande förhandlingar som kommer att hållas i Dublin i maj.
          </note>
          <u who="peter_radberg_980aa0" xml:id="i-cc719f84d0d2527a-0" n="39f91d9b" prev="i-269518c27c757df4-0">
            <seg n="deece69a">
              Det är helt klart att Osloprocessen kommer att leda till ett
              totalförbud av klustervapen oavsett vad Sverige anser.
            </seg>
            <seg n="f28a0b7e">
              Då blir huvudfrågan till Carl Bildt: Vad blir Sveriges linje?
              Blir det samma strategi som i Wellington, alltså att försöka få
              undantag för sitt eget klustervapen som redan är föråldrat och
              som vi inte kommer att använda nationellt eller internationellt,
              eller kommer vi att verka för ett internationellt förbud i enlighet
              med Oslokonventionen?
            </seg>
            <seg n="a97702ff">
              Vi har i alla fall länder som Österrike, Ungern och Belgien som
              redan har förbjudit klustervapen i nationell lagstiftning. Bulgarien,
              Norge och Kroatien har signalerat att de ska följa efter. Men
              tyvärr är Sverige inte längre pådrivande i den här typen av frågor,
              utan vi kommer i bästa fall efter dessa länder.
            </seg>
            <seg n="869c560b">
              Men det vore väldigt bra om utrikesministern kunde ge svar på
              vilken typ av strategi som Sverige ändå kommer att ha i Dublin
              i slutet av maj.
            </seg>
          </u>
          <note type="speaker" n="e5731d65">
            Anf. 22 ELSE-MARIE LINDGREN (kd):
          </note>
          <u who="else-marie_lindgren_bfea8c" xml:id="i-f4c01d65109760b9-1" n="cb9df751">
            <seg n="9c3f0408">
              Fru talman! Först vill jag hålla med Carina Hägg om att det är
              ett oerhört viktigt arbete som bedrivs i Eksjö. Man är där faktiskt
              världsledande när det gäller ammunitionsröjning av olika slag.
              Jag är mycket glad om du har varit den som har drivit på detta,
              och jag tycker att det är positivt på alla sätt. Det vill jag
              framhålla.
            </seg>
            <seg n="d9824d9c">
              Till Peter Rådberg vill jag säga att vi vet, enligt den statistik
              som jag har, att det finns ca 30 länder i världen som producerar
              mer än 200 olika typer av klustervapen.
            </seg>
            <seg n="daab0db9">
              Jag vill ändå påpeka att det system som Sverige har valt bygger
              på just att substridsdelens detonation skulle utebli så att den
              blir spänningslös efter någon timme och därmed verkningslös. Jag
              tycker att vi borde ha med det i resonemanget när vi fördömer
              bombkapsel 90 till varje pris. Att det finns olika typer av klustervapen
              är en viktig informationsdel.
            </seg>
            <seg n="e262db82">
              Hela utrikesutskottet jag också stod bakom Oslodeklarationen
              som undertecknades 2007. Vi går vidare i den processen. Jag tycker
              att det är oerhört viktigt att ha med detta. Där tror jag att
              vi från alla partier i riksdagen står enade när det gäller att
              vi vill gå vidare med detta. Men låt oss få en bra diskussion
              om hur vi ska gå vidare så att inte allt blir svart eller vitt
              i den här debatten och i den här diskussionen.
            </seg>
          </u>
          <note type="speaker" n="8305d1c0">
            Anf. 23 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-9" n="925a9d5a">
            <seg n="c22603b9">
              Fru talman! Låt mig börja med att klargöra för Peter Rådberg
              att Oslodeklarationens målsättning är att förbjuda klusterammunition
              som orsakar oacceptabla skador för civilbefolkningen, så det är
              inte riktigt på det sätt som Peter Rådberg säger. Det är viktigt
              när det gäller den svenska regeringens inställning.
            </seg>
            <seg n="dcd67d66">
              Jag tycker att det är lite egenartat att arbetet för att avskaffa
              klustervapen är ett arbete mot det svenska försvaret. Jag tycker
              att ni är i fel härad när det gäller den här verksamheten. Vi
              vet precis vilka som använt dem, i vilka situationer och när.
              De är oacceptabla, och det är förfärliga skador som har uppstått.
              Jag har själv sett dem. Jag har åtminstone varit i en sådan situation.
              Men jag tror inte att ett härnadståg mot det svenska försvaret
              har så stor relevans i detta sammanhang.
            </seg>
            <seg n="784659af">
              Jag tycker att det är relativt hedervärt att försvara FN. Det
              finns en FN-process, och det är inget större fel på den. Den är
              mycket svårare än Osloprocessen, för den inkluderar dem som vi
              vill komma åt. Men det är svårt att åstadkomma det som är svårt
              per definition, och det är lätt att göra det som är lätt.
            </seg>
            <seg n="f3a4eacf">
              Att få en majoritet av världens stater med på vagnen är inte
              så svårt jag nämnde lite oförsiktigt bland annat Vatikanstaten,
              för de har inga sådana vapen. Det vi måste åstadkomma är att få
              med dem på vagnen som har det. Det är först då vi når något resultat
              ute i den faktiska verkligheten. Då får vi också arbeta med sakfrågan
              som den faktiskt ser ut. Då är det inte alls ointressant att syssla
              med definitionen av vad det faktiskt är som vi vill förbjuda,
              för annars tas vi inte på allvar.
            </seg>
            <seg n="016d28d3">
              Det är heller inte alls ointressant att syssla med övergångstider,
              som Peter Rådberg var emot. Vi kan ta ett konkret exempel, Tyskland,
              som har ett visst vapensystem vi ska inte gå in på detaljer. Om
              vi säger att Tyskland ska avveckla sitt vapensystem säger tyskarna
              att det skulle kunna vara möjligt för dem men att det tar dem
              ett antal år att anskaffa det vapensystem som de behöver för att
              ersätta det. Då är det inte alldeles orimligt att de har denna
              övergångstid för att göra det. Då uppnår vi ett resultat. Säger
              vi nej uppnår vi inget resultat över huvud taget.
            </seg>
            <seg n="932516a2">
              Det är detta som vägleder regeringen. Det är försök att åstadkomma
              det som ger något resultat. Jag är fullt medveten om att detta
              är svårare och kanske lämpar sig lite mindre väl för de allra
              enklaste och braskande rubrikerna. Det kanske inte ger resultat
              fullt lika snabbt, men det kanske har förutsättningar att nå de
              resultat som vi faktiskt vill uppnå.
            </seg>
            <seg n="2ae45a1f">
              Jag ska inte gå in för mycket i detalj, men Peter Rådberg var
              inne på att de här vapnen är omoraliska. Jag har ibland lite svårt
              för det här, och jag tror att jag har sagt det tidigare i kammaren.
              För mig är dödande alltid ett moraliskt problem. Varje vapen som
              vi anskaffar också i det svenska försvaret optimerar vi för att
              döda och förstöra. Det är ett moraliskt problem. Då handlar det
              väldigt mycket om varför vi gör detta och om hur vi använder dem.
            </seg>
            <seg n="22f96acc">
              Vi har inga större svårigheter med detta i det svenska försvaret.
              Men definieringen som vi ibland sysslar med av goda och onda vapen
              är för mig ibland lite moraliskt svår att acceptera, för alla
              dödar. De gör det på lite olika sätt, med lite olika effektivitet
              och på lite olika platser, men de dödar allihop.
            </seg>
            <seg n="aae7d0ad">
              Jag skyller ibland lite på den tidigare regeringen för att de
              anskaffade BK 90. Det är lite osjyst för jag har varit med i tidigare
              regeringar där denna fråga har varit aktuell. Vad är det då för
              användningsområden som man bland annat har förutsett? Det är att
              anfalla start- och rullbanor på främmande flygbaser. Där är det
              oerhört effektivt att gå in med klustervapen. Då behöver det anfallande
              flygplanet bara göra ett anfall för att slå ut rullbanan med flera
              olika substridsdelar. Det är egentligen motivet. Där ska förhoppningsvis
              inte finnas någon människa, men det är klart att det inte kan
              uteslutas. Men att vi anskaffar svenska klustervapen för att anfalla
              civila människor i Libanon är icke riktigt med sanningen överensstämmande.
            </seg>
          </u>
          <note type="speaker" n="02a1f73e">
            Anf. 24 CARINA HÄGG (s):
          </note>
          <u who="carina_hagg_fe9c1b" xml:id="i-32de18a79c2c4217-2" n="95357bc2">
            <seg n="399667ef">
              Fru talman! Även i de fortsatta inläggen här har det kommit fram
              mer och mer som är intressant. Jag märker att utrikesminister
              Carl Bildt gör ställningstaganden här, även om de inte går i den
              riktning som jag skulle önska. Som vi från Socialdemokraternas
              sida har pekat på har vi en alliansregering som är passiv i ödesfrågor
              som kärnvapen, klusterbomber och över huvud taget på områden som
              handlar om internationell nedrustning. Jag beklagar det, för jag
              hade hoppats att den här interpellationen tvärtom skulle leda
              till att vi fick bekräftat det som riksdagen tidigare har slagit
              fast. I stället ser vi att klyftorna ökar mellan de olika partierna
              i riksdagen.
            </seg>
            <seg n="5c470e0e">
              Jag ställer mig också frågande till om vi också ser en spricka
              mellan de olika allianspartierna i och med att kd har ställt sig
              på utrikesministerns och, utgår jag från, även försvarsministerns
              sida. Folkpartiet har ju deklarerat en annan uppfattning. Och
              i dag får vi ställa frågan till Centern som inte är närvarande:
              Vilken sida står ni på? Står ni på utrikesministerns sida, står
              ni på Folkpartiets eller på oppositionens sida?
            </seg>
            <seg n="298c747a">
              Det är tolv organisationer som ingår i nätverket mot klustervapen.
              Jag tror att de följer den här debatten och att de blir förundrade
              över de svar som vi har fått här. Jag tror att de också är bekymrade
              och att de konstaterar, liksom jag, att det inte framför allt
              handlar om klustervapen som ska landa på någon rullbana. Vi vet
              att det är 40 procent barn, civila till 80 procent och barn är
              alltid civila som drabbas av klustervapnen.
            </seg>
            <seg n="9b215d54">
              Det handlar om helt andra situationer, även om man kanske har
              motiverat framtagandet av vapnen med att man tillhandahåller och
              lagrar dem av andra skäl. Men det är så verkligheten ser ut.
            </seg>
            <seg n="b34a04fe">
              Det här är vapen som vi inte behöver. Varför då inte ställa upp
              på Osloprocessen fullt ut och gå före tillsammans med så många
              andra länder som är beredda att göra det? I Wienkonferensen om
              klustervapen var 138 länder närvarande.
            </seg>
            <seg n="ae09a9df">
              Vi kan inte vänta på att USA, Ryssland, Israel eller ens Kina
              ska gå före. Vi måste gå före. Vi kan inte vänta på Kina.
            </seg>
          </u>
          <note type="speaker" n="3260248e">
            Anf. 25 PETER RÅDBERG (mp):
          </note>
          <u who="peter_radberg_980aa0" xml:id="i-689da65f64dcb67f-1" n="39f91d9b">
            <seg n="80dcabe0">
              Fru talman! Det är i alla fall glädjande att höra Carl Bildt
              säga att alla vapen är ett moraliskt problem, eller hur han uttryckte
              sig. Men problemet med klusterbomber, Carl Bildt, är att 98 procent
              av dem som drabbas är civila, varav 40 procent är barn. Du jämför
              klustervapen med vilken kulspruta eller vilket gevär som helst.
              Det är skillnad mellan vapen och vapen.
            </seg>
            <seg n="3d7da331">
              Sverige har ingen användning av sitt eget vapen. Vi ska inte
              använda det på svenskt territorium, och vi ska inte använda det
              internationellt. Det har den svenska regeringen sagt. Jag hoppas
              att Carl Bildt håller med om detta. Då blir detta en moralisk
              fråga: Ska Sverige gå före och leda den här processen eller ska
              vi sitta på läktaren och titta på?
            </seg>
            <seg n="4237a12c">
              Carl Bildt hänvisar hela tiden till andra länder, som Kina och
              så vidare, som använder klustervapnen. Jag kan hålla med om att
              där är problemet. Men det betyder inte att Sverige kan stå och
              titta på och inte göra någonting.
            </seg>
            <seg n="d4959129">
              Nu finns för första gången i historien en process som verkligen
              går åt rätt håll. Då säger Carl Bildt: Men vi ska gå till FN i
              stället. Som jag sade har Kofi Annan, FN:s förre generalsekreterare,
              bett samtliga länder i hela världen att avrusta sina klustervapen
              för att de bryter mot folkrätten.
            </seg>
            <seg n="5036d05e">
              Det finns inget tydligare besked att få än att färdriktningen
              är klar. Det förvånar mig att Carl Bildt inte tar stafettpinnen
              och låter Sverige leda avrustningen i stället för att försöka
              försvara någonting som vi ändå inte ska ha. Det är det som är
              problemet. De svenska klustervapnen är föråldrade. Vi kommer inte
              att använda dem. Vad är det du försvarar egentligen? Det är min
              fråga.
            </seg>
          </u>
          <note type="speaker" n="084a2d8a">
            Anf. 26 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-10" n="925a9d5a">
            <seg n="4dd57723">
              Fru talman! Jo, Peter Rådberg, det jag försvarar är FN och det
              som Kofi Annan säger. Om Peter Rådberg återger vad Kofi Annan
              har sagt korrekt, det vill säga att han vädjar till alla länder
              att avskaffa klustervapnen, då handlar det om FN-processen. Det
              är den som levererar det resultatet. Det levererar inte Osloprocessen.
              Den levererar inte avskaffande hos de länder som faktiskt har
              och använder de stora arsenalerna.
            </seg>
            <seg n="78a47298">
              Det jag försvarar är alltså en FN-process och det som Kofi Annan
              talar om. Sedan tycker jag att man ska rikta uppmärksamheten åt
              de håll som är relevanta i sammanhanget.
            </seg>
            <seg n="7323f437">
              Carina Hägg frågar var regeringen står. Jag tror att jag har
              förklarat det. Var står Socialdemokraterna? Jag har aldrig hört
              någon socialdemokratisk företrädare för försvarspolitiken säga
              de här sakerna. Jag har aldrig hört socialdemokratiska försvarspolitiker
              hetsa mot substridsdelar eller bombkapslar i det svenska försvaret.
              Men jag har genom åren sett Carina Hägg här i riksdagen trycka
              på knappen för anskaffning av de här vapensystemen. Jag känner
              till partidisciplinens krav, så jag ska inte lasta henne moraliskt
              för detta. Men hennes parti går inte alldeles fritt.
            </seg>
            <seg n="54463f2f">
              Slutligen vill jag bara säga att de som driver detta hårdast
              är Human Rights Watch, som enligt min mening är en synnerligen
              bra organisation. De är både engagerade och faktabaserade. Om
              man går in på deras hemsida hittar man som en central del av deras
              kampanj dirty dozen cluster munitions , de som verkligen har åstadkommit
              den här skadan. Jag ska inte gå in på vilka länder det är och
              vad det är för vapen igen, men det är dessa länder och dessa vapen
              som vi ska komma åt.
            </seg>
            <seg n="7ffebb76">
              Vad är det Human Rights Watch vill ha? Human Rights Watch believes
              that all cluster munitions that cause unacceptable harm to civilians
              should be prohibited. Svenska regeringen tycker detsamma. The
              burden of proof must be in governments to demonstrate that any
              specific type of cluster munition does not cause such harm. Det
              är alldeles rätt; man måste bevisa detta. The dirty dozen cluster
              munitions below are singled out because they are either among
              the most widely used, have caused the most civilian harm, or pose
              the greatest threat to civilians due to their high failure rates
              and inaccuracy. Det är dem vi vill åt. Dem kommer ni inte åt alls;
              ni bara jagar svenska försvaret.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="347ee4ca">
            9 § Svar på interpellation 2007/08:468 om bilden av Sverige i
            Latinamerika
          </note>
          <note type="speaker" n="f42a09c7">
            Anf. 27 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-11" n="925a9d5a">
            <seg n="38795a24">
              Fru talman! Bodil Ceballos har frågat mig om jag avser att ta
              initiativ till att arbeta fram en strategi för Sveriges framtida
              relationer till länder där vi inte längre har svensk närvaro i
              form av bistånd eller ambassader, i till exempel Latinamerika,
              om jag avser att ta några initiativ för att motverka att bilden
              av Sverige försämras i dessa länder samt vilka frågor jag avser
              att verka för att Sverige ska driva under temana hållbar utveckling
              och fattigdomsbekämpning vid toppmötet i Lima.
            </seg>
            <seg n="ca02d69a">
              Sverige har, precis som Bodil Ceballos påpekar, sedan länge ett
              stort förtroendekapital i Latinamerika. Vi ska vårda det väl.
              Det svenska samarbetet med Latinamerika var under 1970-, 80- och
              90-talen präglat av stöd till demokratiska processer. När nu alla
              länder utom Kuba övergått till demokrati har också våra relationer
              och vårt samarbete förändrats.
            </seg>
            <seg n="903f672d">
              Biståndet fortsätter dock att spela en viktig roll. Genom landfokuseringsbeslutet
              kommer Sverige fortsatt att stödja arbetet för fred och säkerhet
              i Colombia och Guatemala och fortsätta det långsiktiga utvecklingssamarbetet
              med Bolivia. Just nu arbetar vi med nya samarbetsstrategier för
              dessa tre länder. Att därutöver utarbeta en formell strategi för
              alla former av relationer med länderna i Latinamerika bedömer
              jag för tillfället inte vara nödvändigt. Vi har för närvarande
              åtta ambassader i Latinamerika.
            </seg>
            <seg n="1da9f613">
              Våra relationer med de latinamerikanska länderna fortgår genom
              bilaterala diplomatiska förbindelser, dialog och besöksutbyte
              men också på många andra sätt. Vi får inte glömma att EU har en
              stark röst i Latinamerika. EU är en mycket viktig ekonomisk och
              politisk partner för Latinamerika i egenskap av den näst största
              handelspartnern och den största biståndsgivaren till regionen.
              Genom Europeiska unionen har Sverige goda möjligheter att driva
              sådana frågor som vi fäster särskild vikt vid. Sverige bidrar
              även med medel till och i utformningen av utvecklingsprogram inom
              EU:s, FN:s och andra multilaterala organs ramar.
            </seg>
            <seg n="e328aea5">
              Andra sätt att upprätthålla relationer mellan vårt land och Latinamerika
              är att skapa förutsättningar för ett ökat handelsutbyte. Associeringsavtalen
              mellan EU och Mexiko samt EU och Chile är några av de mest långtgående
              samarbetsavtalen EU har med tredjeland.
            </seg>
            <seg n="e15f2a4f">
              Sedan hösten 2007 pågår formella förhandlingar mellan EU och
              den Andinska gemenskapen respektive Centralamerika om associeringsavtal
              i vilka handel utgör en viktig del. Sverige har varit pådrivande
              i att dessa förhandlingar ska inledas. Genom att skapa förutsättningar
              för ett utökat handelutbyte kan vi bidra till långsiktiga relationer.
              I avtalen ska även politisk dialog och utvecklingssamarbete ingå.
              Härigenom kan vi också föra en dialog kring viktiga frågor och
              stödja fattigdomsbekämpning och utvecklingsfrämjande processer.
            </seg>
            <seg n="0e28bb16">
              Besöksutbytet mellan Sverige och de latinamerikanska länderna
              fortsätter. Ett antal besök av svenska regeringsrepresentanter
              är under planering. I höstas genomförde Brasiliens president Lula
              ett statsbesök i Sverige med mycket gott resultat. Vi slöt ett
              samarbetsavtal om bioenergi, och de redan goda relationerna med
              Brasilien fördjupades ytterligare.
            </seg>
            <seg n="4c8482ee">
              Beslutet om att fasa ut det bilaterala utvecklingssamarbetet
              med ett antal länder innebär självklart inte slutet på våra relationer.
              Ambassaden i Guatemala kommer att ta över ansvaret för Nicaragua
              när ambassaden i Managua stänger senare i år och blir då ännu
              tydligare en regionambassad med ansvar för hela Centralamerika.
              Många viktiga frågor för Centralamerika har dessutom en regional
              dimension. Den organiserade brottsligheten, för att ta något av
              det negativa, rör sig över gränserna. Alla länder drabbas hårt
              av naturkatastrofer, och de är sårbara för fluktuationer i den
              globala ekonomin. Regionambassaden i Guatemala kommer därför att
              ha goda förutsättningar för att genom en regional ansats föra
              en dialog om viktiga frågor.
            </seg>
            <seg n="c95c1531">
              I utfasningen av utvecklingssamarbetet med Nicaragua och Honduras
              är vi angelägna om att i nära samarbete med lokala partner, andra
              givare och enskilda organisationer föra en dialog om hur utfasningen
              ska ske och hur erfarenheter, resultat och etablerade nätverk
              på bästa sätt kan tas till vara.
            </seg>
            <seg n="94b3874c">
              Syftet med toppmötet i Lima är att stärka de redan goda relationerna
              mellan EU och Latinamerika, och Sverige deltar aktivt i förberedelserna
              inför mötet. De två huvudtemana för toppmötet hållbar utveckling
              och fattigdomsbekämpning är svenska profilfrågor. Dessutom har
              vi efter år av samarbete med regionen goda erfarenheter på dessa
              områden att bygga vidare på inför och under mötet. Sverige är
              angeläget att toppmötet ska bidra till att lyfta fram sambandet
              mellan klimatförändringar, miljöfrågor och fattigdomsbekämpning.
              Jag ser fram emot att medverka vid toppmötet, och jag ser det
              som ett viktigt tillfälle att påvisa det fortsatta svenska engagemanget
              för Latinamerika.
            </seg>
          </u>
          <note type="speaker" n="df24f5c5">
            Anf. 28 BODIL CEBALLOS (mp):
          </note>
          <u who="bodil_ceballos_024a44" xml:id="i-cc5dcdb5992a5231-0" n="7f761634">
            <seg n="65d7e6ed">
              Fru talman! Vi utformar Afrikastrategier runt om i Europa; vi
              utformar olika strategier. Därför är frågan om vi också skulle
              kunna utforma en Latinamerikastrategi.
            </seg>
            <seg n="02aa4ff1">
              Grunden för interpellationen är naturligtvis det ändrade förhållande
              som blir följden av att vi dels drar tillbaka ett mångårigt bistånd
              till många länder i Latinamerika men också i resten av världen,
              dels stänger ambassader i världen. Mycket av detta landfokuseringen
              och ambassadstängningar gjordes utan särskilt mycket information
              och delaktighet från berörda länders ambassader.
            </seg>
            <seg n="69d4a97a">
              Sverige har, som sagt, en lång närvaro i Latinamerika. Vi har
              nära band till kontinenten. Det är mycket på grund av alla de
              invandrare och flyktingar som flyttade hit under de många år som
              människor tvingades fly därifrån till följd av förföljelse och
              trakasserier i sina hemländer.
            </seg>
            <seg n="422d71f7">
              Även näringslivet har relationer i Latinamerika, många gånger
              också tack vare dessa invandrare som kanske har flyttat tillbaka
              eller lever kvar här. En del synpunkter fick vi också när ambassaden
              i Managua skulle stängas, till exempel. Ambassaderna är också
              en mötesplats för näringslivet.
            </seg>
            <seg n="7bcdfcab">
              Naturligtvis är det så att i länder som inte längre behöver bistånd
              kan det fasas ut och om en ambassad inte behövs kan den stängas.
              Men det är bra om man gör en konsekvensbedömning före och inte
              efter. Det är bra om man för dialogen före och inte efter. Regeringen
              borde ha satt sig ned med berörda ambassader och diskuterat hur
              de framtida relationerna ska se ut. Det skulle ha förts en tvåpartsdialog
              och inte en monolog.
            </seg>
            <seg n="f0d9f737">
              Hur ska vi främja det framtida ömsesidiga utbytet när det gäller
              handel, kultur och studentutbyten inte bara att regeringschefer
              besöker varandra? Hur ska vi fasa ut vårt bistånd utan att lämna
              länderna och bra svenska projekt i sticket? Den dialogen fördes
              inte före, anser jag. Vi har inte heller fått veta om det har
              gjorts en samordning med andra EU-länder eller andra givare när
              landfokuseringen gjordes.
            </seg>
            <seg n="9bde025a">
              Resultatet av detta blir självklart att de latinamerikanska länderna
              kan uppfatta det som att vi har förlorat intresset för Latinamerika.
              Det vore mycket tråkigt med tanke på de goda relationer vi historiskt
              har haft. Bilden av Sverige förändras naturligtvis om vi ensidigt
              säger upp bekantskapen utan att föra denna dialog. En dialog i
              efterhand är inte tillfredsställande. Jag upplever att svaret
              visar på en dialog i efterhand. Jag hoppas att utrikesministern
              kommer att lyckas att återupprätta det skadade förtroendet och
              att han är väl förberedd när han åker till Lima.
            </seg>
            <seg n="4491217c">
              Ministern svarar att Sverige är angeläget att toppmötet ska bidra
              till att lyfta fram sambandet mellan klimatförändringar, miljöfrågor
              och fattigdomsbekämpning. Det behöver ministern inte oroa sig
              för eftersom temat för mötet är just det. Självklart kommer de
              frågorna att lyftas fram; det är inget som vi behöver driva vid
              sidan av.
            </seg>
            <seg n="7e7a919b">
              Jag anser, som jag tidigare har sagt, att det är viktigt att
              vi skickar en representant som intresserar sig för och kan dessa
              frågor till Lima. Jag har också sagt tidigare att det vore lämpligt
              om vi skickade statsministern till Lima. Det finns två skäl till
              det. Det första är att det ger en tydlig signal till länderna
              i Latinamerika att vi inte har förlorat intresset för dem. Många
              andra skickar sina statsministrar. Det andra skälet är att jag
              har större förtroende för statsministern än för utrikesministern
              i dessa frågor eftersom jag upplever att han har hunnit läsa på
              lite bättre.
            </seg>
            <seg n="4861a3cb">
              Utrikesministern får gärna, som jag skriver i interpellationen,
              överbevisa mig i denna fråga. Det har han nu chansen att göra
              på några minuter.
            </seg>
          </u>
          <note type="speaker" n="6d8f02ee">
            Anf. 29 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-12" n="925a9d5a">
            <seg n="f2a7fe04">
              Fru talman! Jag är inte säker på att fyra minuter räcker till
              det, men jag kan göra ett hedervärt försök.
            </seg>
            <seg n="b8ba567a">
              Jag ska inte gå in på skedet då landfokuseringen kom till och
              genomfördes. Jag tror att Gunilla Carlsson har redovisat det i
              kammaren i olika sammanhang. Jag tror att det finns ett allmänt
              stöd för den grundläggande tanken att Latinamerika i dag, om man
              förenklar det hela väldigt, är inne i en något annan utvecklingsfas.
              Vi har fått en bättre demokratisk utveckling, och också en ekonomisk
              utveckling, i huvuddelen av länderna medan Afrika är inne i ett
              annat skede. Det är kanske inte fullt så mörkt som man föreställer
              sig i alla sammanhang, men det är mer Afrika vi ska koncentrera
              våra biståndsrelaterade insatser till. Det innebär inte att situationen
              i Latinamerika ska prioriteras ned.
            </seg>
            <seg n="9fd40a7c">
              Vi har som nämnts mottagit ett statsbesök av Brasiliens president.
              Jag skulle gärna se att jag hade mer tid att ägna åt att resa
              också i Latinamerika. Det här vet inte Bodil Ceballos om, men
              jag har en bakgrund på kontinenten. Jag har rest rätt mycket i
              de där länderna och är fascinerad av utvecklingen där. Vi har
              dessutom, som påpekades, bland annat flyktingar som har kommit
              till Sverige från länder som Chile och delvis Argentina under
              svåra perioder. Då har det byggts mänskliga, ekonomiska och kulturella
              band som utan tvekan har varit berikande för Sverige och förhoppningsvis
              också i någon utsträckning berikande för dessa länder. Dessvärre
              får jag också ibland reda på av oppositionen att jag reser för
              mycket och ägnar för lite tid åt kammaren. Då blir det så att
              man ibland inte kan resa fullt så mycket som man skulle kunna
              i den här typen av länder.
            </seg>
            <seg n="f2ca7fb2">
              Jag är övertygad om att statsministern gärna också hade åkt till
              Lima, men även där är det dessvärre så att program kräver prioriteringar.
              Då föll det på min lilla lott att under några dagar åka till Lima
              och delta i dialogen med olika latinamerikanska företrädare. En
              del av de kolleger som jag har där känner jag numera relativt
              hyggligt från olika sammanträffanden. Dialogen är i alla fall
              mycket viktig.
            </seg>
            <seg n="41c9dcfa">
              Jag kan försäkra att jag kommer att göra vad jag kan för att
              vi ska påminna de olika länderna om den roll som vi har, den roll
              som finns i den bilaterala relationen. Det gäller näringslivsrelationen,
              som det erinras om, som ju egentligen går tillbaka till mellankrigstiden
              om vi tar stora länder som Brasilien, Argentina och i någon utsträckning
              också Peru och Chile. Men det gäller också de mer mänskliga och
              kulturella kontakter som har tillkommit under de senaste 2030
              åren, det senaste kvartsseklet, framför allt av politiska skäl.
              Jag kan bara lova att försöka verka i riksdagens och interpellantens
              anda under dessa resor.
            </seg>
          </u>
          <note type="speaker" n="04be14fc">
            Anf. 30 BODIL CEBALLOS (mp):
          </note>
          <u who="bodil_ceballos_024a44" xml:id="i-cc5dcdb5992a5231-1" n="7f761634">
            <seg n="df73f0bc">
              Fru talman! Det var ju inte ett försök att övertyga mig om utrikesministerns
              goda miljökunskaper, men dock. Men när det nu ändå är utrikesministern
              som reser vill jag nämna något om de associeringsavtal som togs
              upp, som EU förhandlade fram med bland annat Andinska gemenskapen.
              De har ju potential att gynna utvecklingen både där och, naturligtvis,
              i EU. Men om de ska bidra till en långsiktigt hållbar utveckling
              och en rättvisare fördelning av välståndet på jorden krävs också
              att EU inser sitt ansvar som ekonomisk stormakt i förhållande
              till de här länderna och inte i huvudsak driver frågor för att
              gynna sin egen ekonomiska tillväxt. För att förankra handelsavtalen
              i det bredare samhället måste civilsamhällets organisationer inkluderas
              i förhandlingarna från början. Det gäller inte minst organisationer
              som företräder ursprungsbefolkningarna. Jag anser också att EU
              och Sverige i förhandlingarna måste ta stor hänsyn till de regionala
              integrationsprocesser som pågår i Latinamerika så att inte avtalen
              hindrar eller stör dem.
            </seg>
            <seg n="e9e6fc42">
              Sedan är det mycket viktigt att europeiska bolag inte utnyttjar
              sämre miljöstandarder i sin produktion när de är i Latinamerika
              än de skulle ha fått göra i EU-länderna. För närvarande protesteras
              det bland annat mot vattendammsbyggen runt om i Latinamerika,
              där europeiska bolag är inblandade, och pappersbruk, där även
              svenska bolag är inblandade. Det är inte hållbart, och inget som
              utrikesministern bör stödja, att utländska bolag i Latinamerika
              har möjlighet att komma undan sitt miljöansvar, vilket de gör
              i och med att det är annan lagstiftning i de här länderna.
            </seg>
            <seg n="d1ea3c4d">
              Den andinska regionen innehåller de mest artrika områdena i hela
              världen, så det är ett grundläggande krav att alla avtal som förhandlas
              fram utformas på ett sådant sätt att de stöder ekonomisk utveckling
              i samklang med miljöhänsyn och i full överensstämmelse med åtaganden
              inom FN:s olika miljökonventioner. Det är som sagt oerhört viktigt
              att vi kräver att de europeiska bolagen faktiskt sköter sig, för
              så är inte fallet i dag. Det är ett medskick till Lima.
            </seg>
            <seg n="fff734b4">
              Det här svaret säger inte så mycket om hur vi ska vårda vårt
              förtroendekapital. Vi ska vårda det väl, men vad innebär det konkret
              att vi ska vårda det väl? Jag tycker faktiskt inte jag fick så
              mycket svar på den frågan. Vad, konkret, är att vårda väl?
            </seg>
          </u>
          <note type="speaker" n="922a8ec9">
            Anf. 31 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-13" n="925a9d5a">
            <seg n="0c87d032">
              Fru talman! Nej, jag tror inte att det var ett fullödigt svar
              på den frågan, och jag tror inte heller att det går att innefatta
              detta i ett enkelt interpellationssvar. Relationen är ju något
              olika med olika länder, och relationen är mycket mångfasetterad.
              Den är ekonomisk, som vi talade om, när det gäller näringslivsförbindelser,
              investeringar och handel. Den har fått sin nya dimension, i rätt
              stor utsträckning, genom miljösamarbetet. Det handlar framför
              allt om Brasilien, men det kan ju komma att omfatta andra länder
              också, när det gäller miljöteknologi. Det har varit ett engagemang
              för demokrati och mänskliga rättigheter i olika länder under olika
              mer eller mindre, ibland synnerligen, komplicerade faser i deras
              utveckling. Under tidigare faser har ju också svensk flyktingpolitik
              varit en viktig del av den samlade relationen. Nu är vi tack och
              lov i en situation där detta inte är fallet. Det finns de kulturella
              förbindelserna, som jag nämnde, som har varit viktiga för att
              vitalisera svenskt kulturliv. I någon utsträckning har vi kanske
              också, från Evert Taube och framåt, höll jag på att säga, bidragit
              till att vitalisera synen på dessa länder i Sverige och synen
              på Sverige i de latinamerikanska länderna.
            </seg>
            <seg n="a9f0aec0">
              Sedan tillkommer de politiska kontakterna, som kan ligga lite
              mer i händerna på en regering. Det gäller dialogen mellan statsministrar,
              utrikesministrar, andra statsråd eller för all del också parlamentariker,
              det viktiga parlamentarikerutbytet. Jag tror inte att det finns
              en standardlösning på detta. Relationen mellan Sverige och en
              hel kontinent, som är så pass mångfasetterad och dessutom dynamisk
              och kulturellt rik, låter sig inte sammanfattas så alldeles enkelt.
              Men jag kan försäkra att ambitionen i alla fall finns och att
              åtminstone jag ska göra vad som är möjligt att göra.
            </seg>
            <seg n="a6779086">
              Vi har ju, som påpekats, inte ambassader i alla länder. Det har
              vi inte i någon del av världen, måhända med undantag för vår egen
              del av världen. Vi har dock företrädare eller ambassader. Vi har
              det i Brasilien. Vi har det i Argentina. Vi har det i Chile. Vi
              har det i Colombia. Och så får vi denna regionambassad i Centralamerika.
              Till detta ska självfallet läggas Mexiko, som historiskt, klassiskt,
              och ekonomiskt är ett av våra allra viktigaste samarbetsländer.
              Jag tror att detta skapar rätt bra förutsättningar för samarbete.
            </seg>
            <seg n="29378378">
              Det är klart att det där med att lägga ned ambassader inte är
              alldeles enkelt. Jag tror att det är rätt naturligt i Managua,
              i det nya skede som landet går in i. En tidigare nedläggning skedde
              ju i Lima för ett antal år sedan. Det var kanske inte helt okomplicerat.
              Jag får ju möjlighet att nu på ort och ställe träffa de svenska
              företrädarna och se hur det har varit möjligt att trots frånvaron
              av en ambassad på platsen utveckla relationerna mellan, just i
              det här fallet, Sverige och Peru.
            </seg>
          </u>
          <note type="speaker" n="d91fa92a">
            Anf. 32 BODIL CEBALLOS (mp):
          </note>
          <u who="bodil_ceballos_024a44" xml:id="i-cc5dcdb5992a5231-2" n="7f761634">
            <seg n="bbba43dc">
              Fru talman! Jag har ju en del kontakt med de latinamerikanska
              ambassaderna här, och det beror väl på att jag talar deras språk.
              Det blir en naturlig kontakt på så sätt. Det blir också naturligt
              att de många gånger vänder sig till mig med olika frågor just
              på grund av språket naturligtvis, och kanske också för att de
              har förstått att jag faktiskt är intresserad.
            </seg>
            <seg n="dfa3858f">
              Det som jag upplever ibland är att de latinamerikanska länderna
              känner: Jaha, nu har allt fokus flyttats till Afrika och vi blir
              bortglömda. Det som har varit, med landfokusering och allt sådant,
              har naturligtvis legat mer på biståndsministerns bord. Jag tror
              dock att det skulle vara väldigt bra om Utrikesdepartementet,
              med utrikesministern i spetsen, faktiskt också bjuder in dessa
              ambassader. Det gäller inte bara att ha diskussioner med politiker
              från Latinamerika, utan också att prata med dem som är här, att
              utrikesministern också gör det.
            </seg>
            <seg n="6d8e6030">
              Det ger den signal som jag tycker att det är viktigt att vi ger.
              Jag tror att det inte bara är Latinamerika som känner att man
              blir bortglömd och att det finns ett annat intresse. Allas blickar
              riktas mot Afrika. Det finns oerhörda rikedomar i Afrika, och
              alla är naturligtvis intresserade. Det gör att andra känner sig
              åsidosatta. Det är inte bra.
            </seg>
            <seg n="0cc1c601">
              Avslutningsvis vill jag fråga om ministern kan tänka sig att
              ta initiativ till en dialog med de latinamerikanska ambassaderna
              här i landet för att diskutera de framtida relationerna och hur
              vi på bästa sätt ska hitta bra och goda relationer framöver.
            </seg>
          </u>
          <note type="speaker" n="6ed360b9">
            Anf. 33 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-14" n="925a9d5a">
            <seg n="4c8ea5d5">
              Fru talman! Jo, det kan man mycket väl tänka sig.
            </seg>
            <seg n="cba35e4e">
              I samband med FN:s generalförsamling får man, när man är där
              som utrikesminister, inbjudningar till en förfärande mängd arrangemang.
              Jag kan nämna att just för att markera intresset för en dialog
              med Latinamerika var ett av de mycket få arrangemang som jag prioriterade
              där senast att delta i en kvällsbjudning med alla de latinamerikanska
              utrikesministrarna. Jag hade inte varit där, och jag visste att
              det skulle dröja en tid. Jag ville markera att vi trots detta
              har ett mycket starkt långsiktigt intresse av relationer med dem.
              Det var bra. Det gav mig möjlighet att återuppliva en del gamla
              bekantskaper och etablera en del nya som kan vara av värde.
            </seg>
            <seg n="21501889">
              När det gäller att träffa ambassadörer här hemma kan man, som
              sagt, vara hemma och träffa folk här under hela ämbetsperioden
              alla dagar. Då kommer man aldrig att resa till vare sig Latinamerika
              eller någon annanstans. Reser man till Latinamerika blir det lite
              svårare att vara hemma. Jag vill inte påstå att det finns någon
              enkel lösning på detta.
            </seg>
            <seg n="329cdb7f">
              Jag ska ta med mig Bodil Ceballos vädjan i den fortsatta tidsplaneringen.
              Det var väl ett, åtminstone till något, förpliktande svar.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="112a54c7">
            10 § Svar på interpellation 2007/08:481 om situationen för kvinnor
            i Irak
          </note>
          <note type="speaker" n="bdbad248">
            Anf. 34 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-15" n="925a9d5a">
            <seg n="b8570b3f">
              Fru talman! Marianne Berg har frågat mig vad jag avser att vidta
              för åtgärder för att förmå Iraks regering att ta ansvar för de
              irakiska kvinnornas fruktansvärda livsvillkor samt för att förmå
              ockupationsmaktens styrkor att agera för att stoppa det eskalerande
              våldet mot kvinnor i Irak.
            </seg>
            <seg n="15bf0da6">
              Till att börja med vill jag påpeka att den internationella militära
              närvaron i Irak, som Marianne Berg i sin fråga hänvisar till,
              befinner sig där i enlighet med en säkerhetsrådsresolution och
              med den irakiska regeringens explicita godkännande. Irak är därmed
              inte ockuperat, och ansvaret för att upprätthålla respekten för
              de mänskliga rättigheterna i landet ligger hos Iraks folkvalda
              regering.
            </seg>
            <seg n="c2af1a5a">
              Situationen för kvinnor i Irak har, precis som Marianne Berg
              skriver, försämrats och är djupt oroande. Trots den generella
              förbättring av säkerhetsläget som vi nu ser i landet är våldsnivåerna
              på många håll höga och kvinnor särskilt utsatta. Kidnappningar,
              trafficking, mord och andra våldshandlingar, ofta specifikt riktade
              mot kvinnor, är tyvärr en del av verkligheten i dagens Irak. Förekomsten
              av hedersrelaterat våld mot kvinnor och förhindrande av kvinnors
              deltagande i politiska processer har uppmärksammats i framför
              allt norra Irak. I flera delar av landet begår milisgrupper allvarliga
              övergrepp mot kvinnor som inte följer traditionella och religiösa
              regler. Terroristernas urskillningslösa våld drabbar förstås både
              kvinnor och män. Att förbättra situationen för kvinnor i Irak
              inklusive att förebygga och förhindra mäns våld mot kvinnor är
              en av de viktigaste utmaningar som den irakiska regeringen står
              inför. Det är centralt att de irakiska kvinnorna får förutsättningar
              att själva delta i detta arbete genom att inkluderas i det politiska
              arbetet och ges möjligheter att organisera sig.
            </seg>
            <seg n="1bab2e51">
              Tyvärr kan det konstateras att den irakiska regeringen hittills
              inte i tillräckligt hög grad har haft vilja eller förmåga att
              ta itu med denna svåra situation. Det är dock den irakiska regeringens
              uttalade avsikt att verka för ett Irak där samtliga invånare kan
              leva i säkerhet och få sina mänskliga rättigheter respekterade.
              Sverige stöder denna ambition.
            </seg>
            <seg n="de8330b0">
              Regeringen har vid ett flertal tillfällen uttryckt oro för bristerna
              i respekten för de mänskliga rättigheterna i Irak. Europeiska
              unionen har också med samlad röst vid flera tillfällen påtalat
              problemen med kvinnornas situation i Irak. I samtal med irakiska
              företrädare uppmanar både Sverige, Europeiska unionen och Förenta
              nationerna ständigt den irakiska regeringen att ta sitt ansvar
              vad gäller säkerhet för alla Iraks invånare och ökad respekt för
              de mänskliga rättigheterna. Under mitt besök i Bagdad i september
              förra året framhöll jag själv tydligt vikten av att den irakiska
              regeringen gör mer i detta avseende. Det gäller inte minst kvinnornas
              situation, aktiva deltagande i uppbyggnaden av Irak och åtnjutande
              av de mänskliga rättigheterna.
            </seg>
            <seg n="64499705">
              Det svenska utvecklingssamarbetet med Irak bidrar till en ökad
              respekt för de mänskliga rättigheterna i Irak. Här kan man särskilt
              nämna det svenska stödet till Unifems arbete för att kvinnors
              rättigheter ska tas till vara i lagstiftningsarbetet och i den
              översyn av Iraks konstitution som nu genomförs.
            </seg>
            <seg n="12315573">
              Jag kan försäkra Marianne Berg att regeringen även i fortsättningen
              kommer att uppmärksamma frågan om kvinnors situation i Irak och
              göra vad man kan för att bidra till att alla irakier kvinnor och
              män blir delaktiga i landets uppbyggnad och till en ökad respekt
              för de mänskliga rättigheterna i Irak.
            </seg>
          </u>
          <note type="speaker" n="f0497fb7">
            Anf. 35 MARIANNE BERG (v):
          </note>
          <u who="marianne_berg_93b5f2" xml:id="i-cdaa3be040a902ec-0" n="d2e215e9">
            <seg n="7eed3305">
              Fru talman! Jag vill naturligtvis börja med att tacka utrikesministern
              för svaret. Jag kan konstatera att han och jag har olika syn vad
              gäller folkrätten. Oavsett om vi väljer att kalla situationen
              i Irak för invasion, ockupation, krig eller något annat är det
              ett faktum att tusentals kvinnor i Irak mördas, våldtas och kidnappas
              varje år. De flesta irakier säger att deras land är ockuperat.
            </seg>
            <seg n="8ab03802">
              Våldet mot kvinnorna har trappats upp. Då spelar det kanske inte
              så stor roll om säkerhetsrådsresolutionen säger att USA har rätt
              att vara i landet eller inte. USA:s närvaro har i alla fall uppenbarligen
              inte varit till stor hjälp för de irakiska kvinnorna.
            </seg>
            <seg n="77541a38">
              4,4 miljoner människor är på flykt från Irak i dag. De har flytt
              sina hem. Man beräknar att hundratals miljarder, eller kanske
              till och med tusentals miljarder, dollar har lagts ned på kriget
              i stället för att man använder pengarna till att bygga upp landet.
              Nu är Irak ett katastrofområde som många gånger räknas som farligare
              för civila än Gaza under det senaste året.
            </seg>
            <seg n="1753827b">
              Jag och utrikesministern delar naturligtvis inte uppfattningen
              om orsaken till detta, men vi borde i alla fall kunna enas om
              att kvinnor och barn drabbas hårdast av kriget och våldet. Även
              om våldet också riktas mot män, som utrikesministern skriver i
              sitt svar, handlar min fråga här i dag specifikt om mäns våld
              mot kvinnor.
            </seg>
            <seg n="0089cd03">
              Utrikesministern tar också upp i sitt svar besöket i Bagdad i
              september förra året. Han framhöll då tydligt vikten av att den
              irakiska regeringen tar sitt ansvar för säkerheten för alla Iraks
              invånare och en ökad respekt för de mänskliga rättigheterna.
            </seg>
            <seg n="b5c2b30a">
              För kvinnorna är det annat som gäller. Det vet vi.
            </seg>
            <seg n="62739da7">
              Många kvinnor anser att de hade det bättre under diktatorn Saddam
              Husseins tid än vad de har i dag. Det är skrämmande.
            </seg>
            <seg n="efb6802c">
              Jag har tagit upp många av de irakiska kvinnornas och många organisationers
              berättelser om deras situation i landet. Jag måste återkomma till
              min fråga. Vad avser utrikesministern att vidta för åtgärder för
              att förmå Iraks regering att ta ansvar för kvinnornas fruktansvärda
              livssituation? Det handlar inte bara om att deras situation uppmärksammas
              på det sätt som ministern tog upp, utan vad ämnar ministern och
              Sveriges regering göra rent konkret?
            </seg>
          </u>
          <note type="speaker" n="48984ea4">
            Anf. 36 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-16" n="925a9d5a">
            <seg n="31ded159">
              Fru talman! Jag tror att Marianne Berg och jag kan lägga frågan
              om folkrätten åt sidan och ta det vid något annat tillfälle och
              nu koncentrera oss på den senare alls icke enkla frågeställningen
              om vad Sveriges regering avser att göra åt detta.
            </seg>
            <seg n="a4d236a0">
              Det säger sig självt att våra möjligheter att konkret påverka
              den mycket besvärliga situationen i Irak är mycket begränsade.
              Den har visserligen blivit en bra bit bättre under den senaste
              tiden.
            </seg>
            <seg n="4925473d">
              Vad kan vi då göra och vad gör vi? Vi har ett biståndsprogram.
              Det sker i huvudsak genom andra organisationer. Vi har ingen egen
              svensk verksamhet. Jag tror i och för sig att vi ska diskutera
              i vilken utsträckning vi kan börja att försiktigt etablera oss
              i landet också med biståndsverksamhet. Det finns delar som fungerar
              relativt sett bra. Då talar jag framför allt om norra Irak.
            </seg>
            <seg n="f188c6c8">
              Vi försöker etablera lite mer av diplomatisk närvaro. För närvarande
              är den diplomatiska representation som vi har till Bagdad i allt
              väsentligt baserad i Amman. Vi kommer, som vi har sagt tidigare,
              att börja röra oss in mot Bagdad. Jag utlovar ingen omedelbar
              ambassadetablering, och jag utlovar inte att detta omedelbart
              ska förbättra situationen för alla kvinnor i Irak. Men det är
              i alla fall en ökad svensk närvaro.
            </seg>
            <seg n="abf47cba">
              Vi försöker också att på olika sätt stärka FN:s roll i sammanhanget.
              FN-representant i Bagdad är för närvarande Staffan de Mistura
              som är svenskitalienare en konstig kombination, men fullt möjlig.
              Han är en utomordentligt duglig representant som både jag och
              utrikesförvaltningen i övrigt står i nära kontakt med.
            </seg>
            <seg n="fef6f3a0">
              Vi försökte också stärka de olika internationella institutionerna
              där det finns två som är mer eller mindre viktiga. Det är först
              den dialog mellan Iraks grannländer som har kommit i gång under
              ett antal möten. Jag tror att det varit två tre möten under det
              senaste året. Jag vet att ett nytt sådant är på gång i Kuwait
              i slutet på april för att försöka bidra till stabiliteten. Det
              är ett forum för dialog som inkluderar USA, Iran och Saudiarabien,
              för att ta de ledande kontrahenterna. Det är sedan det så kallade
              International Compact with Iraq som sköts av FN och den irakiska
              regeringen. Det har haft ett möte, och ett ytterligare möte planeras
              under senare delen av våren.
            </seg>
            <seg n="b0288da0">
              Detta är inte några perfekta instrument. De innebär inte att
              vi kan förändra situationen i Irak med en gång. Det innebär en
              internationalisering av ansträngningar att hjälpa till att bygga
              ett stabilare Irak över tiden. Det handlar om att stärka de irakiska
              institutionerna och medverka till den försoning som är en förutsättning
              för fred. Det handlar om att måhända medverka till den ekonomiska
              utvecklingen, som det med oljeinkomster i och för sig borde finnas
              hyggliga förutsättningar för. Det handlar om att försöka etablera
              de kontaktnät som gör det möjligt att stärka det civila samhället.
            </seg>
            <seg n="17677cd9">
              Vi har också engagerat oss för att Europeiska unionen ska vara
              mer verksam. Vi har en begränsad EU-insats när det gäller rättsstatsfrågorna.
              De är självfallet viktiga för att skydda också kvinnor. Jag ska
              inte påstå att den är jättelik eller har uppvisat några fantastiska
              resultat. Men det är i varje fall ansatser till någonting som
              åtminstone enligt min uppfattning vi har all anledning att göra
              mer i under kommande år.
            </seg>
            <seg n="3fea8b6d">
              Situationen i Irak påverkar oss själva. Det ser vi inte minst
              genom flyktingsituationen, som Marianne berörde. Därför har vi
              också ett ansvar för att med den förmåga vi har försöka medverka
              till ytterligare internationella insatser med FN i fokus för att
              stabilisera och hjälpa den samlade situationen i Irak. Därmed
              är detta också indirekt en förutsättning för insatser för kvinnornas
              situation.
            </seg>
          </u>
          <note type="speaker" n="ace5dc21">
            Anf. 37 MARIANNE BERG (v):
          </note>
          <u who="marianne_berg_93b5f2" xml:id="i-cdaa3be040a902ec-1" n="d2e215e9">
            <seg n="eff59730">
              Fru talman! Tack för det, utrikesministern. Det finns något som
              jag tycker är väldigt viktigt att ta upp i det här sammanhanget,
              utom de åtgärdspaket som ministern redogör för.
            </seg>
            <seg n="16779d7c">
              Jag är lite förvånad men också lite besviken att ministern inte
              tar upp Iraks konstitution som bygger på religiösa lagar. Det
              har inte utrikesministern nämnt ett ord om. Förtrycket och våldet
              mot kvinnor är med andra ord legitimt via lagstiftning. Det kanske
              inte då är så konstigt att till exempel skolministern i Irak beslutar
              att alla flickor över sex år ska bära slöja och att hälsoministern
              i samma anda bestämmer att kvinnor och män ska åka i olika hissar.
            </seg>
            <seg n="083508d3">
              Kvinnor i dagens Irak kan inte ens ta ut sina egna pass utan
              behöver en mans vidimering. Då behöver vi inte tala om män, utrikesministern,
              utan det räcker att en lillebror på kanske tio år skriver på för
              en 20-årig kvinnas rätt att kunna få ett eget pass och resa utanför
              landet.
            </seg>
            <seg n="0d25d842">
              Kvinnor riskerar att bli mördade på gatan när de inte bär slöja.
              När de mänskliga rättigheterna diskuteras hamnar oftast kvinnans
              rättigheter i andra hand. Det är lättare att diskutera, som vi
              har gjort här i dag, bomber, precisa mål, träffsäkerhet och så
              vidare. Den konkreta situationen för kvinnorna som lever i skuggan
              av våld, förtryck och krig är svårare att ta upp.
            </seg>
            <seg n="1e060b73">
              Kvinnornas Irak är inget tv-spel. Det är verklighet för de kvinnor
              som lever där och de kvinnor som tvingas fly därifrån, om de nu
              kommer ut ur landet. De har väldigt svårt att få ett pass. Landet
              blir samtidigt ett fängelse för kvinnorna.
            </seg>
            <seg n="e8f461da">
              Utrikesministern hänvisar i sitt svar till samarbetet med Unifems
              arbete. Det tycker jag är bra men kanske inte tillräckligt konkret.
              Med tanke på att utrikesministern jag får väl säga troligen är
              en av de främsta kandidaterna till den framtida utrikesministerposten
              i EU vilar det ett tungt ansvar på ministern att redan nu visa
              framfötterna i frågan.
            </seg>
            <seg n="5442c0bc">
              Jag hoppas verkligen att utrikesministern och den svenska regeringen
              driver på i denna fråga i EU förutom i den form som utrikesministern
              redan har tagit upp. Jag undrar på vilket sätt den svenska regeringen
              på något vis kan pressa på och arbeta för att stoppa våldet mot
              kvinnorna i Irak.
            </seg>
            <seg n="6cb78beb">
              Det handlar samtidigt om att ifrågasätta Iraks konstitution,
              som bygger på religionen. Det är mycket som hänvisar till sharialagar.
              Dessa har definitivt inte bidragit till något positivt eller varit
              till någon fördel för kvinnorna i Irak.
            </seg>
          </u>
          <note type="speaker" n="979508e8">
            Anf. 38 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-17" n="925a9d5a">
            <seg n="a39325a1">
              Fru talman! Jag är inte kandidat till någonting annat än att
              fortsatt besvara interpellationer i denna kammare. Det kan vara
              en nog så krävande uppgift här i världen. Jag vill bara ha det
              sagt till protokollet.
            </seg>
            <seg n="55df31c9">
              Marianne Berg sade att jag inte hade tagit upp konstitutionen.
              Indirekt har jag gjort det. Jag nämnde EU:s stöd till Unifem för
              arbete med kvinnornas rättigheter i lagstiftningen och det inklusive
              konstitutionen.
            </seg>
            <seg n="d2dcbe8e">
              Det problem som Marianne Berg tar upp är något vidare än att
              det omfattar enbart Irak. Vi har en utveckling i en lång rad muslimska
              länder där man på ett eller annat sätt refererar till sharia i
              konstitutionen.
            </seg>
            <seg n="931bbdd1">
              Nu kan sharia, har jag lärt mig, tolkas på väldigt många olika
              sätt. Det behöver inte innebära att alla de saker som vi befarar
              omedelbart kommer att behöva inträffa. Det går också att tolka
              på ett mer liberalt sätt. Det är en svårighet att länder med demokratiskt
              valda representanter har att i enlighet med sina kulturella traditioner
              genomföra sina olika författningar.
            </seg>
            <seg n="1cca8ccc">
              Vi ska erinra om att vi alla trots detta är del av samma regelverk
              när det gäller till exempel FN:s deklaration om de mänskliga rättigheterna.
              Oavsett vad man säger om sina kulturella eller religiösa traditioner
              i sin egen författning gäller FN:s deklaration för de mänskliga
              rättigheterna. Den ska vi utnyttja också när det gäller situationen
              i Irak.
            </seg>
            <seg n="0585c449">
              Jag tror att både Marianne Berg och jag är medvetna om komplexiteten
              i situationen i Irak. Den är en funktion av en lång rad historiska
              omständigheter som vi inte ska gå in i där samhället och ekonomin
              i dess helhet i stort sett har kollapsat.
            </seg>
            <seg n="95cb6114">
              Men det har också nästan aldrig under hela den långa tid som
              har varit sedan staten Irak sattes upp i början på 1920-talet
              under demokratiska former skett det försoningsarbete mellan de
              olika grupperingar som utgör detta gamla tvåflodsland som är en
              förutsättning för en stabil demokratisk statsbildning. Det kommer
              att ta tid innan den processen kan ge ett tillräckligt övertygande
              resultat. Förutsättningen för att det ska lyckas är ett internationellt
              engagemang. Det engagemanget gäller i första hand grannstaterna
              skulle de inrikta sig på att destabilisera kommer det att destabiliseras
              och i andra hand det internationella samfundet.
            </seg>
            <seg n="eb117aa1">
              Vare sig Marianne Berg eller jag vet vem som kommer att bli amerikansk
              president efter den 20 januari nästa år. Det spelar inte så stor
              roll i det här sammanhanget. Vi vet att det amerikanska engagemanget
              långsamt kommer att avvecklas till förmån för ett ökat irakiskt
              ansvarstagande. Det är alldeles utomordentligt bra.
            </seg>
            <seg n="8baa84dc">
              Men detta irakiska ansvarstagande kommer att behöva kompletteras,
              tror jag, med en mycket starkare roll för Förenta nationerna,
              det internationella samfundet och Europeiska unionen. Där tror
              jag att Sverige har en möjlighet om än med stora svårigheter att
              spela en roll för att kanske aktivera det internationella samfundet
              till ett ökat ansvarstagande också för situationen i Irak.
            </seg>
            <seg n="b33db865">
              Det är också utgående från kvinnornas rättigheter och en situation
              som vi har diskuterat tidigare i denna kammare. Det gäller de
              kristna minoriteterna som också har drabbats av mycket stora svårigheter,
              eller över huvud taget den våldsanvändning som vi nu under sex
              dagars strider i Basra har sett på våra televisionsskärmar.
            </seg>
          </u>
          <note type="speaker" n="54d4a7ce">
            Anf. 39 MARIANNE BERG (v):
          </note>
          <u who="marianne_berg_93b5f2" xml:id="i-cdaa3be040a902ec-2" n="d2e215e9">
            <seg n="568df372">
              Fru talman! Jag får säga att jag onekligen är lite trött på att
              höra när man gömmer kvinnoförtryck under sådant som uttryck för
              kulturella och religiösa traditioner. Så länge vi stoppar in det
              under det facket kan vi heller aldrig riktigt agera. Vi måste
              se vad det rör sig om. Vi kan inte nonchalera det på ett så enkelt
              sätt som att kalla det kulturella eller religiösa traditioner.
              Det köper jag inte. Jag hade hoppats att utrikesministern inte
              skulle säga det. Men det visade sig att så blev svaret.
            </seg>
            <seg n="4fc7a6d1">
              Som jag sade tidigare måste Sverige på bästa sätt hjälpa till
              när det gäller kvinnornas och också deras barns situation i Irak.
              Det är viktigt att lyfta fram våldet och förtrycket, sharialagarna
              i konstitutionen och att kvinnorna inte ens ska få tillgång till
              ett eget pass så att de kan resa fritt ur landet. Det är mänskliga
              rättigheter.
            </seg>
            <seg n="a328c011">
              Jag hoppas verkligen att utrikesministern tar upp detta och allt
              annat som har varit uppe i debatten här i dag i olika sammanhang
              i sin roll som utrikesminister. Jag hoppas att ministern kanske
              lite slarvigt uttryckt är en kämpe för de mänskliga rättigheterna
              så att de även gäller kvinnorna i Irak och i övriga världen. Jag
              tycker att det är dags att agera.
            </seg>
          </u>
          <note type="speaker" n="4351b9e4">
            Anf. 40 Utrikesminister CARL BILDT (m):
          </note>
          <u who="unknown" xml:id="i-9fb53ebd719cdbe8-18" n="925a9d5a">
            <seg n="0bc67e2d">
              Fru talman! Jag håller med Marianne Berg alldeles. Man ska inte
              gömma undan kvinnoförtryck under religiösa och kulturella traditioner.
              Om jag uppfattades på det sättet var det självfallet felaktigt
              uttryckt från min sida. Mänskliga rättigheter är mänskliga rättigheter
              alldeles oavsett vilka kulturella eller religiösa traditioner
              som finns i de olika traditionerna, kulturerna eller länderna.
            </seg>
            <seg n="9bde2497">
              Vad jag ville säga var att bara för att man kanske tar in en
              referens till detta i en konstitution behöver det inte nödvändigtvis
              innebära att alla rättigheter omedelbart försvinner. Det finns
              nyanser också inom islam som det är viktigt att uppmärksamma.
            </seg>
            <seg n="676004e2">
              Men tillbaka till huvudfrågan: Jag tar gärna på mig att vara
              en kämpe för mänskliga rättigheter också när det gäller Irak och
              att utnyttja de möjligheter som kan finnas. Jag kommer under den
              närmaste tiden, sannolikt på söndag, att träffa den irakiske utrikesministern.
              Vi kommer då med all säkerhet att diskutera detta också. Jag hoppas
              att vi också kommer att få andra möjligheter inom en inte alltför
              avlägsen framtid att visa det engagemang som vi har för den långsiktigt
              stabila demokratiska och goda utveckling som Irak förr eller senare
              måste få.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="e72cedd7">
            11 § Svar på interpellation 2007/08:472 om vanliga läkemedel
            utanför högkostnadsskyddet
          </note>
          <note type="speaker" n="13928d7a">
            Anf. 41 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-32de18a79c2c4217-3" n="6d3dcd00">
            <seg n="a5a79716">
              Fru talman! Alf Eriksson har frågat mig vad jag avser att göra
              för att även de viktiga små medicinförpackningarna ska omfattas
              av högkostnadsskyddet.
            </seg>
            <seg n="ab50b233">
              Läkemedelsförmånsnämnden är den myndighet som beslutar om ifall
              ett läkemedel ska ingå i läkemedelsförmånerna och fastställer
              också försäljningspris för läkemedlet. Läkemedelsbolagen får ansöka
              om huruvida ett läkemedel ska ingå i läkemedelsförmånerna. Det
              är i princip bara receptbelagda läkemedel som kan ingå i förmånssystemet.
              Även receptfria läkemedel kan emellertid ingå med undantag för
              läkemedel för rökavvänjning, naturläkemedel och vissa utvärtesläkemedel.
            </seg>
            <seg n="8666bd4a">
              Receptfria läkemedel är en viktigt del av egenvården som i sin
              tur är en viktigt del av hälso- och sjukvården. Patienter med
              enklare åkommor ska, utan att behöva kontakta en läkare, kunna
              köpa receptfria läkemedel och på så sätt kunna ta ansvar för sin
              egen hälsa. Genom att ha ett receptfritt sortiment finns möjlighet
              till insatser inom egenvården som gör det enklare för patienterna
              men som också avlastar sjukvården. Läkemedel som lämpar sig för
              att vara receptfria måste uppfylla vissa av Läkemedelsverket fastställa
              kriterier. När det gäller receptfria läkemedel ingår dessa ofta
              inte i läkemedelsförmånerna, utan för detta sortiment gäller fri
              prissättning.
            </seg>
            <seg n="9ce3cf46">
              När det gäller de receptbelagda läkemedlen ingår de flesta i
              läkemedelsförmånerna även om Läkemedelsförmånsnämnden under de
              senaste åren har påbörjat genomgångar av läkemedelssortimentet
              som har exkluderat några läkemedel som inte uppfyller de kriterier
              som Läkemedelsförmånsnämnden har att arbeta utifrån, det vill
              säga att kostnaderna för användning av läkemedlet framstår som
              rimliga från medicinska, humanitära och samhällsekonomiska synpunkter.
              Att små förpackningar inte ingår i läkemedelsförmånerna är relativt
              ovanligt, men kan förekomma. Läkemedelsförmånsnämnden har dock
              ingen möjlighet att tvinga läkemedelsbolag att sälja vissa förpackningsstorlekar.
              Har en patient behov av läkemedelsbehandling som pågår under längre
              tid ska patienten kontakta en läkare för att få läkemedlet förskrivet
              på recept, och då omfattas läkemedlet i de allra flesta fall av
              läkemedelsförmånerna och innebär att en patient maximalt betalar
              1 800 kronor under en tolvmånadersperiod.
            </seg>
            <seg n="fb15ca8b">
              Många gånger finns det dock möjlighet för förskrivare att välja
              ett annat läkemedel godkänt för samma indikation som har en liten
              förpackningsstorlek. För att detta ska kunna ske måste en förskrivare
              vid förskrivningsögonblicket snabbt kunna få information om huruvida
              ett läkemedel eller en förpackning omfattas av läkemedelsförmånerna
              eller ej. Om så är fallet att ett läkemedel eller förpackning
              inte omfattas av läkemedelsförmånerna måste alternativa förskrivningsmöjligheter
              presenteras för förskrivaren. De flesta förskrivare har i dag
              tillgång till ett elektroniskt förskrivarstöd. Inom detta område
              finns det dock möjlighet att ytterligare utveckla och förbättra
              de elektroniska förskrivarstöden. Regeringen arbetar därför inom
              ramen för den nationella IT-strategin för att personal inom vården
              ska ha tillgång till väl fungerande och samverkande IT-stöd som
              garanterar patientsäkerheten och underlättar det dagliga arbetet.
            </seg>
            <seg n="78f2200a">
              Regeringen är medveten om att det kan uppstå problem för patienter
              när läkemedel inte ingår i läkemedelsförmånerna. Det är dock av
              stort värde för såväl patienter som hälso- och sjukvården att
              det finns tillgång till ett receptfritt sortiment. Patienter som
              har behov av långtidsbehandling ska få sina läkemedel förskrivna
              på recept, och därmed maximalt betala 1 800 kronor under en tolvmånadersperiod.
              Inom ramen för den nationella IT-strategin pågår också ett arbete
              med att ytterligare vidareutveckla förskrivarstöden i syfte att
              förbättra läkemedelsförskrivningen.
            </seg>
          </u>
          <note type="speaker" n="5435f729">
            Anf. 42 ALF ERIKSSON (s):
          </note>
          <u who="alf_eriksson_8c9942" xml:id="i-7a62e1d4a4fd5d99-0" n="b9f62e9f" next="i-d748f796f4d38761-0">
            <seg n="d948f298">
              Fru talman! Jag blev förväxlad med Alf Svensson när fru talman
              läste upp rubriken. Det är inte första gången må vara att han
              har varit här något år längre än jag.
            </seg>
          </u>
          <note n="ead1e0e0">
            (ANDRE VICE TALMANNEN: Jag ber om ursäkt.)
          </note>
          <u who="alf_eriksson_8c9942" xml:id="i-d748f796f4d38761-0" n="b9f62e9f" prev="i-7a62e1d4a4fd5d99-0">
            <seg n="0f325853">
              Det är ingen fara!
            </seg>
            <seg n="450c2474">
              Vi blir allt friskare. Det kan vi till stor del tacka våra läkemedel
              för. Vi blir allt bättre på att finna läkemedel och förenkla metoderna
              för att bota sjukdomar på ett skonsammare sätt. Dessutom kan det
              vara billigare för samhället och den enskilde.
            </seg>
            <seg n="7e61c08e">
              Regeringen har lagt stor kraft på att jaga samhällskostnader
              från den som är sjuk. Men jag undrar var engagemanget för att
              effektivisera läkemedelsanvändningen finns. Det gäller både i
              ett samhällsperspektiv och ett patientperspektiv. I min interpellation
              avsåg jag läkemedel som är receptbelagda.
            </seg>
            <seg n="b0a310f6">
              Det läkemedelsföretag som framställer läkemedlet är den som bestämmer
              vilket läkemedel och vilken förpackningsstorlek som ska gälla
              när man ansöker om vad som ska få ingå i förmånssystemet. Det
              är klart att det ligger i deras intresse att sälja så mycket läkemedel
              som möjligt. Marknaden fungerar på det sättet.
            </seg>
            <seg n="9cc9ed01">
              När det kommer till patienten är det klart att man många gånger
              behöver testa en medicin innan man ser om patienten svarar på
              den och om den är lämplig. Då är det lämpligt att skriva ut små
              förpackningar. Men om sådana inte finns måste läkaren skriva ut
              en större förpackning. Det kastas mycket medicin på det här sättet.
              Enligt uppgift används inte hälften av den medicin som skrivs
              ut, utan den kastas. Det är en ökad kostnad för samhället.
            </seg>
            <seg n="ddc9c007">
              Men det andra alternativet kan också uppstå att det finns små
              förpackningar som läkaren skriver ut. Då inträffar det att den
              enskilde får betala fullt pris även om han eller hon har betalat
              de 1 800 kronor som är beloppsgränsen för skyddet.
            </seg>
            <seg n="5b70c7ed">
              Nu säger socialminister Hägglund att Läkemedelsförmånsnämnden,
              alltså den som beviljar det här, inte kan tvinga läkemedelsföretagen
              att sälja läkemedel i små förpackningar. Det förstår jag också
              att man inte kan göra. Men det finns ju ett regelverk bakom detta.
              Det finns en lag. Man borde kunna använda det lagstiftningsinstrument
              som regering och riksdag har till sitt förfogande. Om läkemedelsföretagen
              har ett läkemedel som är godkänt och används kan man därmed tvinga
              företagen att sälja läkemedlet i både stora och små förpackningar.
              Då skulle både samhället och den enskilde tjäna på det här; det
              är jag övertygad om.
            </seg>
          </u>
          <note type="speaker" n="3c5e1ff1">
            Anf. 43 FINN BENGTSSON (m):
          </note>
          <u who="unknown" xml:id="i-9fb53ebd719cdbe8-19" n="925a9d5a">
            <seg n="be6a7e6e">
              Fru talman! Jag vill tacka interpellanten för en intressant och
              viktig interpellation och även för svaret som socialministern
              har lämnat. Det är ett väldigt konkret och tydliggörande svar.
            </seg>
            <seg n="e2f3a911">
              Låt mig kommentera det som interpellanten nämnde om att den här
              regeringen skulle jaga dem som är sjuka. Det handlar inte den
              här interpellationen om, men låt mig svara att jag tycker att
              den här regeringen har gjort väldigt mycket för att göra folk
              friska genom att bryta det utanförskap som de har hamnat i och
              se till att de kommer in i samhällsgemenskapen. Därigenom blir
              de sannolikt friskare än vad de hade varit om de hade varit kvar
              i utanförskap.
            </seg>
            <seg n="a5753c3b">
              Interpellationen handlar om två frågor. Den första handlar om
              medicinförpackningar som inte omfattas av högkostnadsskyddet och
              då företrädesvis små förpackningar med någonting som är, precis
              som antyds i svaret, mycket ovanligt förekommande. Den andra frågan
              handlar om att för stora mängder läkemedel förskrivs som inte
              kommer till användning och konsekvenser av detta.
            </seg>
            <seg n="305e68fa">
              Jag skulle vilja se detta i perspektivet av den pågående omregleringen
              av apoteksmonopolet. Två stora vinster med den omregleringen kommer
              delvis att underlätta det som interpellanten efterfrågar. Tillgängligheten
              till läkemedel kommer att bli bättre. När det gäller just de här
              små förpackningarna handlar det vanligtvis om de receptfria läkemedlen
              där interpellanten med viss rätta bekymrar sig över att man kan
              förskriva fel förpackningsstorlekar. Den begränsade tillgänglighet
              som finns i dag har också en konsekvens för de människor som ska
              ha dessa läkemedel. Det handlar om helt omotiverade resor kors
              och tvärs över långa avstånd på obekväma tider när man ofta behöver
              de här läkemedlen. Det kostar också pengar. Där tror jag att omregleringen
              av Apoteket kommer att göra en hel del för att minska kostnaderna
              totalt sett för dessa patienter.
            </seg>
            <seg n="b22b8598">
              Låt mig gå över till själva problemet. Det är mycket som ska
              stämma när en läkare, tandläkare eller sjuksköterska skriver ut
              ett recept på ett läkemedel. Det ska vara rätt preparat, rätt
              styrka, rätt dosering, rätt mängd, rätt information och rätt rabatt.
              Det sista är naturligtvis inte det medicinskt mest viktiga, men
              det är kostnadsmässigt en viktig aspekt för patienterna som interpellanten
              trycker på.
            </seg>
            <seg n="1b87dcf8">
              Då är det glädjande att vi har introducerat IT-användningen i
              ökad omfattning i det medicinska sammanhanget. Socialministern
              skriver väldigt tydligt i svaret att den här regeringen har tagit
              fasta på en IT-utveckling av förskrivarstödet som ska underlätta
              för förskrivarna att hjälpa patienten att hitta fram till billigast
              möjliga läkemedel.
            </seg>
            <seg n="2d696109">
              Sedan 2004 finns information om vilka läkemedel som är förmånsberättigade
              i webbupplagan av Farmaceutiska specialiteter , det vill säga
              det vi kallar Fass. I samarbete med Läkemedelsförmånsnämnden har
              Läkemedelsindustriföreningen tagit fram fyra symboler som anger
              förmånsstatus för just det läkemedel man väljer att förskriva.
              När man går in och tittar på den här sidan på nätet den är också
              öppen för icke-förskrivare ser man omedelbart om småförpackningar
              har en mer komplicerad regel för undantag. Det kan man alltså
              ganska lätt ändra på.
            </seg>
            <seg n="598ca85f">
              Min erfarenhet som förskrivare är att det här problemet inte
              uppträder så ofta i praktiken. Det nämns också i svaret att det
              är ett mindre problem.
            </seg>
            <seg n="46246f61">
              Den sista frågan som tas upp handlar om stora mängder läkemedel.
              Där har interpellanten alldeles rätt. Det är ett oskick att man
              förskriver stora mängder läkemedel. Jag tror att här kommer också
              omregleringen av Apoteket att hjälpa till. Redan nu har Apoteket
              AB tagit sitt ansvar och var väldigt tydligt i den öppna utfrågning
              som vi hade i dag. Där tydliggör man att man kommer att hjälpa
              sin personal att i ökad omfattning ta ett ansvar för att informera
              om hur läkemedel ska användas i framtiden.
            </seg>
            <seg n="b7538150">
              Dessutom har man infört en så kallad M-märkning som talar om
              att det finns en miljöbipacksedel för läkemedlet som talar om
              både för förskrivaren och för patienten hur läkemedlen kan vara
              skadliga om de kommer ut i miljön.
            </seg>
          </u>
          <note type="speaker" n="50f09f55">
            Anf. 44 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-32de18a79c2c4217-4" n="6d3dcd00">
            <seg n="78b11a1c">
              Fru talman! Den fråga som Alf Eriksson har tagit upp är av stor
              betydelse. Jag tror att det är många som till exempel besöker
              äldre släktingar och tittar i läkemedelsskåpet och finner väldigt
              många mediciner. Det är många barn och barnbarn som tyvärr har
              haft den dystra plikten att tömma badrumsskåp efter avlidna släktingar
              som finner att oerhörda mängder finns kvar. Det låter sig inte
              lösas alldeles enkelt.
            </seg>
            <seg n="0cc38ce7">
              Den fråga som Alf Eriksson tar upp är en faktor i sammanhanget,
              men det gäller också det som Finn Bengtsson tar upp i senare inlägg.
              Det handlar till exempel om så kallade läkemedelsgenomgångar.
              Det finns projekt på väg som handlar om automatiserade läkemedelsgenomgångar,
              det vill säga den totala bilden för den enskilda patienten när
              det gäller läkemedelsanvändning. Vi vet att väldigt många, inte
              minst äldre, har alldeles för många mediciner utskrivna vid ett
              och samma tillfälle som ibland kan ge effekter som är direkt skadliga
              för kroppen och ibland kan innebära att effekten av andra mediciner
              tas ut av det som man nyligen har lagt till.
            </seg>
            <seg n="05be371a">
              När det gäller förpackningsstorlekar tror jag att jag och Alf
              Eriksson är överens om att vi knappast enkelt kan hitta en regel
              för hur man ska kunna lagstifta fram optimala förpackningar i
              varje enskilt fall. Däremot är det angeläget att ha en dialog
              med läkemedelsindustrin om det här problemet. Vi har också nyligen
              tillsatt en arbetsgrupp inom Socialdepartementet tillsammans med
              Sveriges Kommuner och Landsting inom ramen för tecknandet av det
              läkemedelsavtal som gäller för innevarande år för att se om vi
              på olika sätt kan få ned kostnaderna för läkemedel. Läkemedel
              är, precis som Alf Eriksson var inne på, någonting som ibland
              beskrivs som en stor kostnad, och det är det förvisso, men många
              gånger är de vägen till bättre hälsa, vägen till bot och lindring.
              Därför är det väldigt betydelsefullt att vi använder de bästa
              läkemedlen som finns, och många gånger är alternativet, nämligen
              sluten vård, ännu dyrare. Därför ska vi naturligtvis använda läkemedel
              där de kan göra tjänst och leda till bot och bättring.
            </seg>
            <seg n="2a15ef5a">
              Den här arbetsgruppen har till uppgift att på olika sätt gå igenom
              och, bland annat när det gäller förskrivningen, se hur man kan
              åstadkomma sådant som leder till billigare läkemedel för det offentliga
              systemet. Totalt sett, på den nationella nivån, kostar dessa 21,6
              miljarder kronor för innevarande år, om jag minns rätt. Men det
              handlar också om att åstadkomma billigare läkemedel för den enskilda
              patienten som har stora utlägg ända tills man når upp till högkostnadsskyddet.
              Där måste vi på olika sätt försöka finna vägar att begränsa kostnaderna
              både för den enskilde och för det offentliga.
            </seg>
            <seg n="f45f590e">
              Det viktiga är att den enskilda patienten kan få ut läkemedel
              snabbt. Det är viktigt med en god tillgång till det och att man
              kan hitta förpackningar som fungerar så väl som möjligt för den
              enskilde. Men eftersom det är så väldigt många patienter som berörs
              av ett och samma läkemedel är det omöjligt att hitta det optimala
              formatet för alla och envar om man inte har en dosdispensering,
              vilket är en möjlighet i vissa fall också.
            </seg>
          </u>
          <note type="speaker" n="4389d86b">
            Anf. 45 ALF ERIKSSON (s):
          </note>
          <u who="alf_eriksson_8c9942" xml:id="i-1715e7780506c9aa-0" n="b9f62e9f">
            <seg n="5b1ac097">
              Fru talman! Jag tror att jag i namnförbistringen glömde att tacka
              för svaret i det förra inlägget, men naturligtvis gör jag det.
            </seg>
            <seg n="cc8b6bdd">
              Jag har några kommentarer. Visst känner sig många sjuka jagade
              av regeringen. För att någon har missbrukat systemet straffas
              nu alla kollektivt genom att man får neddragningar på ersättningsnivåerna.
            </seg>
            <seg n="c11886d5">
              Låt mig återgå till läkemedlen. Det fanns ett initiativ från
              ministern. Jag tycker att det är bra att det börjar hända någonting.
              De här kostnaderna rusar i väg och har faktiskt gjort det under
              ganska lång tid. Det har gjorts ansträngningar, inte minst genom
              att förskriva preparat med likartad funktion som är billigare.
              Det har varit ett steg på vägen för att få ned de här kostnaderna.
            </seg>
            <seg n="fb0d0141">
              Jag tycker ändå att det borde finnas en möjlighet att komma till
              rätta med problematiken med de små förpackningarna. Även om det
              sägs att det inte har så stort omfång har jag träffat på personer
              först trodde jag inte att det var sant, men jag blev överbevisad:
              så är det som har fått ut betydligt större förpackningar än vad
              de hade behov av, men också personer, pensionärer, som har kommit
              till apoteket och trott att de hade betalat sina 1 800 kronor
              och skulle få fri medicin men får betala medicinen eftersom den
              förpackningsstorleken inte ingår i högkostnadsskyddet. Bara det
              finns ett antal sådana fall är det ett problem för den enskilde.
            </seg>
            <seg n="15acbeff">
              Elektronisk rådgivning för förskrivarna läkare, sjuksköterskor
              och så vidare är väl bra, men det är inte alltid det fungerar
              i praktiken på det sättet. Väldigt många använder fortfarande
              Fass i tryckt form. Då blir det en ganska lång eftersläpning innan
              man upptäcker all information om förpackningarna.
            </seg>
            <seg n="bbcdf7af">
              Det enklaste vore ju att lösa det här genom att det fanns små
              förpackningar. Då vore det inget problem. Det finns ju en annan
              fråga som brukar ligga den här regeringen varmt om hjärtat, och
              det är regelförenklingar. Hittills har jag bara sett att det har
              blivit krångligare, i alla fall när man lyssnar på Regelförenklingsnämnden.
              Här skulle man kunna bidra till att förenkla reglerna genom att
              införa en bestämmelse om att alla läkemedel ska finnas även i
              små förpackningar. Då behöver det aldrig råda någon tveksamhet,
              och då behöver man aldrig slå i Fass eller ha några bekymmer med
              den frågan.
            </seg>
            <seg n="4bbca565">
              Jag tycker fortfarande att det är så att om man är sjuk och gammal
              ska man inte bli utsatt för sådana här saker, utan som enskild
              konsument ska jag känna den tryggheten att jag slipper betala
              min medicin, och samhället kan spara kostnader genom att införa
              en sådan här regel.
            </seg>
          </u>
          <note type="speaker" n="f40fa92c">
            Anf. 46 FINN BENGTSSON (m):
          </note>
          <u who="unknown" xml:id="i-9fb53ebd719cdbe8-20" n="925a9d5a">
            <seg n="99fd8b97">
              Fru talman! Jag tror att jag förstår hur interpellanten tänker,
              och det är behjärtansvärt på sitt sätt, men jag tror ändå att
              det är lite fel att utgå från en form av läkemedelslagstiftning
              för att ändra den ordning vi har i dag där läkemedelsföretagen
              ansöker om att få en möjlighet till olika rabatter och ersättningar,
              där detta sedan prövas av Läkemedelsförmånsnämnden. Det är i grunden
              en bra ordning.
            </seg>
            <seg n="918f8cb3">
              Jag tycker att det större problemet fortfarande ligger i det
              jag nämnde i mitt förra inlägg och som förstärktes här av socialministern,
              nämligen risken att det sker en okynnesförskrivning eller, som
              man till och med kan säga, en okunnighetsförskrivning i många
              fall, där förskrivarna behöver bli alltmer varse hur man hanterar
              detta. I slutändan kommer då även läkemedelsindustrin att anpassa
              sig till en bättre kunskap inom ramen för förskrivarledet. Det
              gäller att nå den mer positiva ansatsen, vilket vi nu har en väldigt
              stor möjlighet till i samband med omregleringen med apoteksmonopolet,
              vill jag påstå.
            </seg>
            <seg n="5eca3317">
              I stället för att titta på läkemedelslagstiftningen kanske vi
              bör titta på det som regeringen gör när det gäller patientsäkerhetslagstiftningen,
              alltså att se farorna med felaktigt använd läkemedelsförskrivning
              och, som också nämns i svaret från socialministern, det stora
              intresset från den nuvarande regeringen att använda modern IT
              också till stöd inom ramen för hälso- och sjukvården, inte minst
              förskrivarstöd, och göra detta enkelt för förskrivarna.
            </seg>
            <seg n="8d974de4">
              Jag tror faktiskt, Alf Eriksson, att de flesta läkare i dag använder
              sig av IT, det vill säga receptunderstöd via nätet, på ett alldeles
              förtjänstfullt sätt om man arbetar med rimliga volymer av att
              förskriva recept. Det är inte praktiskt att hantera Fass längre.
              Men även om man skulle hantera Fass finns längst upp i högra hörnet
              av varje läkemedel beskrivet om det finns en skillnad i förpackningsstorlek.
              Jag tror att det är viktigt att de som använder sig av att förskriva
              läkemedel kommer till insikt om hur regelverket ser ut och att
              man inte tvingar ett regelverk att bli annorlunda för att förskrivarna
              inte ska lära sig att hantera sin förskrivningsrätt. Det är i
              grunden fel.
            </seg>
          </u>
          <note type="speaker" n="0a337239">
            Anf. 47 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-32de18a79c2c4217-5" n="6d3dcd00">
            <seg n="112fa7a1">
              Fru talman! Jag tror naturligtvis också att det är fel att lagstiftaren
              ska gå in och tala om vilket format som ska gälla för förpackningar.
              Då tror jag att vi tar oss vatten över huvudet. Det är knappast
              en möjlig väg att gå.
            </seg>
            <seg n="24d14991">
              Däremot tror jag att den här frågan kan spela roll för alla som
              konkurrerar på det här området, det vill säga att små förpackningar
              kan vara ett konkurrensmedel. När läkaren då tittar på vilka olika
              alternativ som finns för den enskilde och substansen är en och
              densamma man kan alltså välja mellan olika läkemedel så är det
              klart att läkaren då vill anpassa det efter bästa förmåga till
              det som passar den enskilde patienten. Den läkemedelsleverantör
              som då kan leverera något som har den storlek som passar för patienten
              har naturligtvis en fördel framför den som bara har en jätteförpackning.
            </seg>
            <seg n="8b9e7379">
              Jag tror mycket på det arbete som jag nämnde som vi har påbörjat
              tillsammans med Sveriges Kommuner och Landsting. Jag kan vara
              lite förundrad över att man inte har inlett det arbetet tidigare
              med tanke på de stora kostnader som vi lägger ned varje år en
              del väl motiverade kostnader, och det är naturligtvis huvuddelen,
              men också en del pengar som går förlorade genom att vi ibland
              inte praktiserar det allra klokaste, framför allt för patientens
              säkerhet men också ekonomiskt när det gäller förskrivningar. Det
              här arbetet borde förstås ha inletts tidigare.
            </seg>
            <seg n="1d5f7226">
              Finn Bengtsson tar upp elektroniskt förskrivarstöd, som naturligtvis
              är det som används i allt väsentligt runt om i landet och som
              jag tror spelar en jättestor roll i det här sammanhanget. Det
              tål att upprepas.
            </seg>
            <seg n="829348b8">
              Till sist vill jag bara ta upp, så att det inte står oemotsagt,
              att Alf Eriksson säger att det finns sjuka som känner sig jagade
              i dagens Sverige. Jag ska naturligtvis inte säga att det inte
              finns det, men samtidigt kan vi säga att under den regering som
              Alf Eriksson utgjorde underlag för var det väldigt få som upplevde
              något intresse från det offentliga. Det var många människor som
              upplevde att de var satta på undantag och att ingen brydde sig
              om dem.
            </seg>
            <seg n="60c295ef">
              Den förändring som sker just nu är att vi får ett mer aktivt
              rehabiliteringsarbete i Sverige som gör att fler människor får
              möjlighet att komma tillbaka i arbete med allt vad det innebär
              för dem själva som personer men naturligtvis också för möjligheten
              att bidra ekonomiskt i olika sammanhang. Det här är en av de verkligt
              stora insatser som regeringen hittills har gjort när det gäller
              att förbättra situationen så att fler människor får möjlighet
              att komma tillbaka till arbetsmarknaden och bli delaktiga på ett
              bättre sätt än man har varit under den tidigare regeringen.
            </seg>
          </u>
          <note type="speaker" n="3c67a24d">
            Anf. 48 ALF ERIKSSON (s):
          </note>
          <u who="alf_eriksson_8c9942" xml:id="i-1715e7780506c9aa-1" n="b9f62e9f">
            <seg n="76ddead3">
              Fru talman! Man behöver inte gå speciellt långt ut på gatorna,
              i alla fall inte i min hemstad Varberg, för att möta någon som
              känner sig jagad. Men det är ju inte ytterst det som interpellationen
              handlar om.
            </seg>
            <seg n="fe6c8656">
              Jag ska också kommentera talet om att det borde ha gjorts tidigare.
              Det gjordes en hel del tidigare. Det är väl inte så att ni kämpade
              för att få regeringsmakten för att inte göra någonting och trodde
              att förra regeringen skulle ha gjort allting som behövde göras
              de närmaste fyra åren. Det här är en process som löpande måste
              åtgärdas. Nu tycker jag att det här har blivit så pass akut att
              klokskapen måste användas för att man ska komma till rätta med
              problematiken.
            </seg>
            <seg n="44e3166a">
              Jag ska nämna ytterligare en anledning till att jag tycker att
              man bör titta över prissättningen. Det är inte alla läkemedel
              som ingår i läkemedelsförmånerna, och för de läkemedel som inte
              ingår råder fri prissättning för läkemedelsföretagen. Det gäller
              oftast sådana läkemedel som används i slutenvården, enligt uppgift
              från riksdagens utredningstjänst, och företagen använder det som
              argument att man vill kunna sätta priset själv för slutenvården.
              Och det är klart att det också finns ett intresse av att få ut
              så mycket som möjligt.
            </seg>
            <seg n="36ae421e">
              Jag tycker att man borde titta över hela systemet med tanke på
              att inte släppa läkemedelsföretagen alldeles fria på den här marknaden.
              Vi måste ha tummen i ögat på dem, så att inte läkemedelskostnaderna
              drar iväg för samhället och den enskilde.
            </seg>
          </u>
          <note type="speaker" n="cf27c1e2">
            Anf. 49 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-d381e34563f62511-0" n="6d3dcd00" next="i-22556d8f273045b7-0">
            <seg n="8ef01f0d">
              Fru talman! Ett av de betänkanden som utredaren av apoteksmarknaden
              Lars Reje lämnat berör just läkemedel i slutenvården. Det är förstås
              ett stort och betydelsefullt område, men den här diskussionen
              gäller egentligen inte det. Det har alltså tagits ett initiativ
              för att undersöka dessa frågor som ju är av stor betydelse.
            </seg>
            <seg n="8a615bbf">
              Självklart äger den nuvarande regeringen problemet, men det jag
              ville peka på var att detta problem funnits under lång tid. Nu
              har vi tagit ett nytt initiativ som jag tror har goda förutsättningar
              att leda till minskade kostnader både för den enskilde och för
              det offentliga. Det hade naturligtvis varit av värde om det igångsatts
              tidigare.
            </seg>
            <seg n="3c45d491">
              När vi ser nya innovativa läkemedel komma fram, inte minst på
              cancer- och vaccinområdena, finns det risk för att kostnaderna
              kraftigt rusar i höjden. Vi ska naturligtvis finansiera det som
              är medicinskt motiverat att använda, men samtidigt ska vi hela
              tiden granska kostnaderna så att vi inte betalar mer pengar än
              vad nöden kräver, alltså det som människor behöver för att få
              bot och lindring.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="e641e1b1">
            Ajournering
          </note>
          <note n="b8a221b8">
            Kammaren beslutade kl. 16.10 på förslag av andre vice talmannen
            att ajournera förhandlingarna till kl. 18.00.
          </note>
          <u who="goran_hagglund_78fe08" xml:id="i-22556d8f273045b7-0" n="6d3dcd00" prev="i-d381e34563f62511-0">
            <seg n="9a140c65">
              Återupptagna förhandlingar
            </seg>
          </u>
          <note n="63cda6c2">
            Förhandlingarna återupptogs kl. 18.00.
          </note>
          <note n="d282efa7">
            12 § Svar på interpellation 2007/08:470 om regeringens jämställdhetspolitik
            i statlig förvaltning
          </note>
          <note type="speaker" n="2d9630b8">
            Anf. 50 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-21" n="b3a3d870">
            <seg n="9be33398">
              Fru talman! Sven-Erik Österberg har frågat mig vilka åtgärder
              jag avser att vidta för att en ny diskrimineringslag inte försämrar
              jämställdhetsarbetet och därmed bidrar till ökade löneskillnader
              på grund av kön i den statliga förvaltningen. Frågan är ställd
              mot bakgrund av det förslag till ny diskrimineringslag som regeringen
              överlämnade till Lagrådet i januari.
            </seg>
            <seg n="79858e0f">
              Sven-Erik Österberg fokuserar särskilt på regeringens förslag
              att ändra periodiseringen, från varje till vart tredje år, av
              de lönekartläggningar som arbetsgivaren ska genomföra i syfte
              att upptäcka, åtgärda och förhindra osakliga löneskillnader.
            </seg>
            <seg n="45701804">
              Den proposition som nu har överlämnats till riksdagen innehåller
              förslag till en ny diskrimineringslag som omfattar hela arbetsmarknaden.
              Vad gäller de statliga arbetsgivarna har grundprincipen under
              lång tid varit att, i möjligaste mån, tillämpa samma regler som
              för övrig arbetsmarknad. I praktiskt hänseende är det operativa
              arbetsgivaransvaret delegerat från regeringen till de statliga
              myndighetscheferna.
            </seg>
            <seg n="bdd56287">
              Vad gäller den nya lagen vill jag börja med att konstatera att
              osakliga löneskillnader som beror på exempelvis kön är och förblir
              olagliga. Detta är en form av diskriminering. Mot bakgrund av
              det delegerade arbetsgivaransvaret ankommer det på parterna på
              det statliga området att försäkra sig om att detta inte förekommer.
              Detta gäller oavsett hur ofta en lönekartläggning genomförs.
            </seg>
            <seg n="494e065f">
              I samtliga tre ramavtal om löner med mera för arbetstagare inom
              det statliga avtalsområdet som slöts hösten 2007 mellan Arbetsgivarverket
              och Saco-S, OFR och Seko finns jämställdhetsaspekten särskilt
              behandlad. Det handlar både om att fortsätta det partsgemensamma
              arbete som redan pågår med att åstadkomma en jämnare könsfördelning
              i samtliga befattningskategorier och att de lokala parterna i
              samband med lönesättning och lönerevisioner ska se till att det
              inte uppkommer skillnader i löner som beror på kön. Inom ramen
              för Utvecklingsrådets verksamhet ska ett arbete med att ta fram
              bra verktyg och stöd i det arbetet bedrivas. Jag har stort förtroende
              för att parterna sköter detta på bästa tänkbara sätt.
            </seg>
            <seg n="19722472">
              Utöver det jag nu nämnt vill jag fästa uppmärksamheten på att
              regeringen i budgetpropositionen för 2008 har ställt upp tydliga
              mål på jämställdhetsområdet som de statliga arbetsgivarna ska
              sträva efter att uppnå. Målen är dels att andelen kvinnor på ledande
              befattningar i staten ska öka, dels att löneskillnaderna mellan
              kvinnor och män ska minska.
            </seg>
            <seg n="be301931">
              År 2006 var de statsanställda kvinnornas genomsnittslön totalt
              sett 14,4 procent lägre än de statsanställda männens. Den siffran
              har minskat de senaste åren. Löneskillnaderna beror till allra
              största delen på att kvinnor i högre utsträckning än män befinner
              sig inom yrken och på befattningar med lägre genomsnittslön.
            </seg>
            <seg n="9679b646">
              För att komma till rätta med de löneskillnader som beror på just
              att män och kvinnor innehar olika typer av befattningar har regeringen
              givit ett uppdrag till Verva att ta fram ett förslag till karriärutvecklingsprogram
              för kvinnor i staten. Verva avrapporterade sitt uppdrag den 14
              mars 2008, och vi bereder nu hur vi ska gå vidare med de förslag
              som har presenterats.
            </seg>
            <seg n="6fa06f2c">
              Det pågår en mängd aktiviteter för att öka jämställdheten i den
              statliga förvaltningen. De förändringar som nu föreslås i en ny
              diskrimineringslag ska ses som en ambition att ytterligare understödja
              detta arbete. Det är dock mycket angeläget att regeringen följer
              utvecklingen, och jag kan försäkra att vi kommer att vidta lämpliga
              åtgärder om vi finner att det blir nödvändigt.
            </seg>
          </u>
          <note type="speaker" n="0d2ab32c">
            Anf. 51 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-4f363c8dcbe47638-0" n="9483e83a">
            <seg n="2a5cde40">
              Fru talman! Jag tackar statsrådet för svaret. Jag ställde interpellationen
              på grund av det förhållande som råder. Det är inget nytt i och
              för sig, utan det handlar om ett tålmodigt arbete när det gäller
              jämställdheten i staten, löneskillnader och så vidare.
            </seg>
            <seg n="f4d74d36">
              Det som oroar mig speciellt mycket är att Mats Odell tillsammans
              med de andra i regeringen försvagar de verktyg som har varit effektiva
              mot den löneskillnad som finns i staten och framför allt på den
              privata sidan. Det framkom ganska klart av den hearing som finansutskottet
              hade förra veckan hur det ser ut. Staten låg ganska hyggligt till
              jämfört med den privata sidan.
            </seg>
            <seg n="61350ff0">
              Jag ska koncentrera mig på staten också. En sak är det som redovisas
              i svaret, att löneskillnaderna beror på att man har olika befattningar.
              Det är ett problem i sig, som man naturligtvis måste lösa genom
              att se till att kvinnor i högre grad får möjlighet att få också
              befattningar som ger högre lön. Det är en särskild problematik.
              Jag har ingen särskild synpunkt på det i sig.
            </seg>
            <seg n="f3bd0231">
              Jag inriktar mig framför allt på de osakliga löneskillnader som
              finns, att man helt enkelt har olika lön som inte kan förklaras
              på annat sätt än att man har olika kön. Det är i den delen det
              har varit oerhört effektivt med lönekartläggning, dels i staten,
              dels på den privata sidan.
            </seg>
            <seg n="a77ee187">
              Nu tar man bort skyldigheten att göra lönekartläggningen varje
              år och säger att det räcker med vart tredje år. Min fråga till
              Mats Odell är: Hur tänker man göra i staten? Tänker man fortsätta
              att följa upp detta varje år, eller ska man gå i konsekvens med
              sitt eget beslut att det räcker med vart tredje år? Om det blir
              så också inom staten, hur har i så fall Mats Odell tänkt sig att
              man ska ha kontroll över detta?
            </seg>
            <seg n="423fab05">
              Min erfarenhet av Arbetsgivarverket är att de driver en ganska
              hård arbetsgivarpolitik. När de blir tillfrågade försöker de minska
              ned och i viss mån också negligera de osakliga löneskillnaderna.
              Det råder en ganska stor skillnad i uppfattning om vad som är
              osakligt mellan de fackliga organisationerna och Arbetsgivarverket.
              Det kanske är så att sanningen ligger någonstans mittemellan,
              om man ska göra en realistisk bedömning. Men det är väldigt viktigt
              att komma åt detta.
            </seg>
            <seg n="1c9b57cb">
              Lagen innebär en försämring när det gäller lönekartläggningen,
              som har varit ett effektivt medel. Det har sagts ifrån de fackliga
              organisationerna, vilket kanske inte är så konstigt och oväntat.
              Men även från arbetsgivarhåll, inte minst inom den kommunala området,
              har man pekat på att detta har varit ett väldigt effektivt medel
              för att se vilka förhållanden som råder.
            </seg>
            <seg n="a1be7744">
              Jag är i grunden positiv till människor över huvud taget. Jag
              tror att få egentligen är onda med avsikt. Därför tror jag att
              många blir överraskade. Är det verkligen så här på vår arbetsplats?
              Fungerar det så här genom kartläggningen? Är det osakliga löneskillnader?
              Jag tror att det är väldigt få arbetsgivare i statlig verksamhet
              och i privat sektor som tycker att det är bra eller okej; det
              här vill man komma till rätta med. Det har varit ett effektivt
              medel att göra på det sättet. Jag tycker att det är väldigt viktigt
              hur man tänker hantera den saken nu. I Mats Odells svar kan jag
              mest spåra att man fortsätter att försöka komma åt det problem
              som finns.
            </seg>
            <seg n="4ce92c57">
              Sedan är det en klen tröst att säga att det är olagligt med osakliga
              löneskillnader. Ja, det är det naturligtvis! Men om det är det
              och man vet att det förekommer måste man också vara väldigt effektiv
              och tydlig om vad man tänker göra åt det.
            </seg>
            <seg n="b30cb1f9">
              Hur är det med lönekartläggningen inom staten? Kommer det att
              ske årsvis, eller kommer man att vara konsekvent med det beslut
              man har fattat i regeringen om att göra det här vart tredje år?
            </seg>
          </u>
          <note type="speaker" n="b586a446">
            Anf. 52 ULLA ANDERSSON (v):
          </note>
          <u who="ulla_andersson_97add8" xml:id="i-f5dd8fd63dbb05d7-0" n="93f41c3f">
            <seg n="c2da3c58">
              Fru talman! Jag tackar Sven-Erik Österberg för en väldigt viktig
              interpellation. Inom alla samhällssektorer i dag värderas kvinnors
              arbete lägre än mäns, och män tjänar mer än kvinnor. Kommunerna
              har de minsta löneskillnaderna. Landstingen är på andra plats,
              staten på tredje. Sist kommer det privata näringslivet, som har
              de största löneskillnaderna mellan kvinnor och män.
            </seg>
            <seg n="6c8a27b4">
              Regeringskansliet har tyvärr inte heller så god statistik utan
              har väldigt stora löneskillnader. Det vittnar om problem som man
              borde ta itu med.
            </seg>
            <seg n="3b227b4b">
              Tittar man på de tio mest mansdominerade yrkena kan man se att
              män inom samtliga dessa yrken har högst lön. Tittar man på de
              tio mest kvinnodominerade yrkena har män högst lön inom fem av
              dessa yrken. Vi har alltså ett strukturellt problem i samhället.
            </seg>
            <seg n="cd4a71b4">
              På den utfrågning som finansutskottet hade i torsdags på initiativ
              av Vänsterpartiet påstod generaldirektören för Arbetsgivarverket
              att dessa problem inte finns i någon större omfattning inom staten.
              Det gör mig mycket orolig eftersom det också är samma generaldirektör
              som har gått ut och krävt att man inte ska behöva göra lönekartläggningar
              varje år.
            </seg>
            <seg n="76c85540">
              Fackförbundet ST gjorde ett pressmeddelande inför denna utfrågning
              där man bland annat skrev att statligt anställda män tjänar i
              genomsnitt 1 459 kronor mer per månad än statligt anställda kvinnor.
              Bland de statliga cheferna finns dubbelt så många män som kvinnor,
              och även anställningsformerna utfaller till männens fördel då
              betydligt fler män än kvinnor är tillsvidareanställda, skriver
              man.
            </seg>
            <seg n="cf2d4df6">
              Man har också bett SCB göra en undersökning. Den visar att kvinnor
              har lägre lön än män på 63 av 78 statliga myndigheter. Detta är
              ett grundläggande problem.
            </seg>
            <seg n="277f0a98">
              ST har också tagit fram en annan rapport som visar hur man ser
              på jämställdhetsarbetet bland de anställda inom de statliga myndigheterna.
              Det finns ett uttalat ointresse för jämställdhetsfrågorna. Det
              finns tendenser till att man skyller på varandra. Män säger att
              det inte finns något intresse ute bland de anställda, och kvinnor
              säger att det inte finns något intresse bland chefer. Man säger
              att det finns för lite kunskap och att det är för kvinnodominerat
              på arbetsplatsen och så vidare. Det ingjuter en oro att man från
              ST:s sida säger att det finns ett ointresse ute på arbetsplatserna.
            </seg>
            <seg n="eb1ddc9c">
              De lönekartläggningar som enligt jämställdhetslagen måste göras
              varje år har varit ett oerhört viktigt verktyg framför allt för
              att man ska kunna kontrollera eller jämföra likvärdiga yrken,
              vilket också sägs i jämställdhetslagen att man ska göra. Det är
              också ett arbete som tyvärr inte har kommit så långt som det borde
              ha gjort med tanke på hur lång tid som vi har haft denna lagstiftning.
            </seg>
            <seg n="1833e76c">
              Då tycker jag att det är mycket märkligt att regeringen väljer
              att försvaga de verktyg som finns i dag. I stället borde det sättas
              in mer resurser hos JämO för att följa upp och se till att arbetsgivarna
              faktiskt gör det jobb som de är satta att göra, även de statliga
              myndigheterna.
            </seg>
            <seg n="6d928b6a">
              Det är oroväckande, Mats Odell. När vi hade denna utfrågning
              i torsdags tyckte jag att vi fick väldigt lite svar på hur man
              ska jobba vidare för att se till att dessa löneskillnader inte
              kvarstår utan faktiskt tas bort. Det fanns vid det tillfället
              inte några planer tydligt uttalade, vare sig från Arbetsgivarverket
              eller från statsrådet. Det fanns inte några tidsperspektiv och
              inte heller någonting om hur uppföljningen framöver ska ske. Men
              jag hoppas att Mats Odell ska kunna ge svar på det här i dag.
            </seg>
          </u>
          <note type="speaker" n="26cca472">
            Anf. 53 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-22" n="b3a3d870">
            <seg n="955bd538">
              Fru talman! Jag vill gärna instämma med Ulla Andersson om att
              detta är viktiga frågor. Jag vill tacka henne för att hon tog
              initiativ till den hearing som var i finansutskottet. Det var
              en väldigt bra genomgång av läget. Jag vill också tacka Sven-Erik
              Österberg för den här interpellationen som gör att vi kan summera,
              diskutera och se var vi står och om vi egentligen är så långt
              ifrån varandra.
            </seg>
            <seg n="d8097d21">
              Det som är glädjande här är att de osakliga löneskillnaderna
              under lång tid har kartlagts. De är nu nere under 1 procent. De
              förklarade löneskillnaderna låg på 14,4 procent 2006. De har minskat
              sedan dess. Jag tror att det är omkring 12 procent i dag. Om vi
              fokuserar på det som är mindre än 1 procent och lägger ned väldigt
              mycket arbete på det och kanske inte fokuserar tillräckligt mycket
              på de 14 procenten är det inte säkert att det är det mest effektiva
              sättet att arbeta.
            </seg>
            <seg n="e0b45a72">
              Bakgrunden till förändringarna i den här delen är att det har
              gått åt väldigt mycket kraft och resurser, inte minst för mindre
              arbetsgivare, säkert också för mindre, statliga arbetsgivare,
              att hålla på med just kartläggningen i stället för att koncentrera
              sig på åtgärderna. Det är därför som man nu har velat skapa en
              längre horisont för att kunna genomföra dessa planer. Detta har
              väldigt mycket blivit ett uppdaterande av planer, medan åtgärderna
              kanske har fått stå tillbaka för mycket.
            </seg>
            <seg n="97a2dce3">
              Om vi tittar på hur det ser ut ska arbetsgivarna nu vart tredje
              år upprätta en plan för jämställdhetsarbete, en jämställdhetsplan,
              och dessutom en handlingsplan för jämställda löner. Det är alltså
              två planer som de ska upprätta. Detta skulle de tidigare göra
              varje år. Undantaget var arbetsgivare som hade färre än tio anställda.
              Det kanske inte är så vanligt inom staten. Men att periodiseringen
              nu ändras beror på att arbetsgivarna ofta lade ned det största
              arbetet på formalia och på att få fram dessa planer och få in
              dem varje år i stället för på sakfrågorna.
            </seg>
            <seg n="472f50ff">
              Regeringens uppfattning, vilken jag tror att vi delar, är att
              det viktiga är att arbetet faktiskt bedrivs genom att man upprättar
              planer men kanske inte nödvändigtvis att de revideras eller uppdateras
              varje år.
            </seg>
            <seg n="842288b3">
              Jämställdhetsplanen ska innehålla en översikt över vilka aktiva
              åtgärder som behövs på arbetsplatsen och som arbetsgivaren tänker
              genomföra under de kommande åren. Sedan ska planen också innehålla
              en översiktlig redovisning av den handlingsplan för jämställda
              löner som arbetsgivaren ska göra. Den handlingsplanen ska redovisa
              resultatet av lönekartläggningen och analysen i en handlingsplan
              för jämställda löner. I denna plan ska det också anges vilka lönejusteringar
              och andra åtgärder som behöver vidtas för att man ska uppnå lika
              lön för arbete som kan betraktas som lika eller likvärdigt.
            </seg>
            <seg n="63badb4a">
              Jag tror att denna treårsgräns kan skapa bättre förutsättningar
              för arbetsgivare att kartlägga och analysera löneskillnader och
              också långsiktigt planera och bedöma vad åtgärderna resulterar
              i. Det väsentliga är att eventuella lönejusteringar som upptäcks
              vid kartläggningen och analysen kan åtgärdas så fort som möjligt.
              Det bör inte innebära någon större förändring i förhållande till
              hittillsvarande regler.
            </seg>
          </u>
          <note type="speaker" n="15603191">
            Anf. 54 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-4f363c8dcbe47638-1" n="9483e83a">
            <seg n="c866698f">
              Fru talman! Jag får väl ge Mats Odell en chans till. Jag ställde
              en konkret fråga om hur det skulle gå till i staten och om man
              ska göra detta vart tredje år. Okej, det verkar som om Mats Odell
              menar det. Då behöver jag inte säga mer om det.
            </seg>
            <seg n="9afe1863">
              Jag hoppas att vi är överens. Jag har utgått från att både Mats
              Odell och jag vill att det inte ska skilja i lön mellan kön utan
              att det ska vara lika. Jag har också utgått från att vi tycker
              att kvinnor ska ha samma chans som män att få välmeriterade och
              välavlönade jobb och att man går efter kompetens. Sedan är det
              komplicerat hur man går till väga och hur karriärvägar fungerar.
              Jag delar Mats Odells uppfattning att det är ett viktigt arbete
              att se hur man kan fortskrida. Det är ingenting som man gör över
              en natt eller på ett år. Det är jag den förste att hålla med om.
              Men det är väldigt viktigt att man inte tappar tempot i detta
              arbete.
            </seg>
            <seg n="8d690bff">
              Däremot när det gäller den osakliga delen vet jag att Arbetsgivarverket
              säger att den delen är så liten. Jag säger att det finns en annan
              uppfattning hos de fackliga organisationerna. Sanningen kanske
              därför är att den delen är lite större. Utan att misstro Arbetsgivarverket
              är det klart att man har ett klart partsintresse av att hålla
              nere denna del eftersom man som arbetsgivarpart är ansvarig för
              hur det ser ut efter löneförhandlingar.
            </seg>
            <seg n="e64507ab">
              Men det som oroar mig i Mats Odells svar är just kartläggningsdelen.
              Man ska inte koncentrera sig mest på det utan på åtgärder. Det
              är lätt att hålla med om. Men om man ska veta vad man ska göra
              måste man veta vad detta beror på. Då är kartläggningen det som
              lägger grunden till hur det ser ut på den enskilda arbetsplatsen
              och hur lönebilden ser ut. Hur vet jag som arbetsgivare vilka
              insatser som jag ska göra om jag inte vet hur det ser ut och vad
              detta beror på? Det är där som kartläggningen har varit så viktig.
            </seg>
            <seg n="8d8dfc1d">
              Jag kan mycket väl tänka mig att man har tyckt att det har varit
              jobbigt på vissa ställen. Men samtidigt säger andra att den årliga
              kartläggningen är ett system. Det är jobbigt att göra detta första
              gången. Då går man igenom hur man ska lägga upp detta. Det är
              kanske ett särskilt dataprogram där man fyller i uppgifterna om
              löner. Sedan finns detta på plats, och då är det ett ganska litet
              jobb år två och år tre. Ska man nu göra det vart tredje år får
              man starta upp och försöka hämta igen vad som har hänt under de
              föregående åren. Dessutom är jag väldigt rädd för att man tappar
              tempo när man gör det också.
            </seg>
            <seg n="4cf8de62">
              På den privata sidan har man höjt nivån från 10 till 25 anställda.
              Det betyder att det är väldigt många arbetsplatser som över huvud
              taget inte kommer att omfattas av detta. Det har regeringen lämnat
              därhän och sagt att det får bli som det blir och tycker att det
              inte är viktigt att man gör detta. Jag kan inte tolka det på något
              annat sätt.
            </seg>
            <seg n="44521c82">
              Vi ska veta att allt fler människor, både män och kvinnor, jobbar
              i företag med upp till 25 anställda som över huvud taget inte
              behöver ägna sig åt det här annat än ytligt och som Mats Odell
              nu säger är det viktigt att alla har lika lön. Men de måste ha
              redskapen. Sveriges regering måste vara tydlig med vad man vill
              med det här. Det går inte att bara prata, Mats Odell, utan man
              måste vara tydlig med vilka åtgärder man vidtar.
            </seg>
            <seg n="2c550305">
              Generaldirektören på Arbetsgivarverket är en mycket bra person;
              jag har ingen annan åsikt. Men det är klart att han måste ha en
              tydlig signal om vad Arbetsgivarverket ska ägna sig åt här. Det
              är nog dags att ta lite grann i örat där, Mats Odell, och tala
              om vad man vill här egentligen och inte bara försöka förklara
              bort de här delarna, som jag tyckte gjordes ganska mycket på hearingen.
              Jag var lite besviken på den på det sättet. Det är viktigt att
              Arbetsgivarverket tar frågan på allvar och inte bara försöker
              förklara bort den. Där har Mats Odell en otroligt viktig uppgift
              att vara tydlig och tala om vad han faktiskt vill.
            </seg>
            <seg n="f86f2ea6">
              Är vi överens, Mats Odell, om det vi sade från början, att det
              här är viktigt? Då är det Mats Odell som har ansvaret för den
              statliga lönepolitiken. Då är det också Mats Odell som ska ge
              signaler till Arbetsgivarverket om vad det är som gäller. Kan
              jag få en bekräftelse på det?
            </seg>
          </u>
          <note type="speaker" n="74193ee8">
            Anf. 55 ULLA ANDERSSON (v):
          </note>
          <u who="ulla_andersson_97add8" xml:id="i-f5dd8fd63dbb05d7-1" n="93f41c3f">
            <seg n="62c623d2">
              Fru talman! Jag tycker att det är väldigt viktigt att få svar
              på hur regeringen tänker följa upp det här arbetet. Anita Göransson
              som var med på utfrågningen i torsdags sade att det är just att
              det är offentliga löneskillnader och att debatten förs offentligt
              som har den största betydelsen för hur löneskillnaderna mellan
              kvinnor och män ser ut. Det var också just därför som de offentliga
              verksamheterna hade mindre löneskillnader.
            </seg>
            <seg n="4eb059d6">
              Om man nu gör så att arbetsgivarna inte behöver göra lönekartläggningar
              varje år, det vill säga att man går igenom ansvar, befogenheter,
              arbetsuppgifter och hur arbetsuppgifterna förändrats och därför
              inte kan jämföras med andra likvärdiga arbetsuppgifter, ger det
              oss färre tillfällen att diskutera detta offentligt och synliggöra
              det. Och det ger färre tillfällen för parterna att sätta sig ned
              tillsammans och titta på hur det faktiskt ser ut och vidta åtgärder.
            </seg>
            <seg n="229da3a9">
              Man brukar säga att det här inte tar en natt, men jag är himla
              trött på den diskussionen. Jag har varit ute på arbetsmarknaden
              sedan 1979. Ska min dotter behöva ha samma uppgift som jag, att
              hela tiden behöva slåss för att vi ska ha samma villkor på arbetsmarknaden?
              Jag tycker inte det. Jag tycker att det måste bli slut på det
              här med att det inte tar en natt när vi har haft en jämställdhetslag
              i 28 år. Det har i så fall tagit himla många nätter. Det måste
              bli ett slut på det. Signalen måste vara tydlig från regeringen
              till Arbetsgivarverket att de måste ta fram en plan. Resultatet
              ska redovisas i riksdagen, i offentligheten varje år, om vi nu
              ska hålla ett tryck i den här frågan framöver. Annars kan man
              somna in något år och sedan börja om igen det tredje året. Det
              tycker jag är ett alldeles för passivt förhållningssätt från regeringen.
            </seg>
            <seg n="5326ab43">
              Jag skulle egentligen vilja säga så mycket mer, men jag har väldigt
              lite talartid kvar. Mats Odell! Försök i alla fall tydliggöra
              hur du tänker följa upp detta, så kanske vi kan lugna oss lite
              grann, alltså lugna oss i debatten.
            </seg>
          </u>
          <note type="speaker" n="f36ad6f2">
            Anf. 56 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-23" n="b3a3d870">
            <seg n="30c0b2dc">
              Fru talman! Jag tycker att det här är en väldigt lugn och trevlig
              debatt, så på den punkten behövs ingen uppmuntran. Jag tror att
              vi gemensamt ska jobba väldigt intensivt med de här frågorna.
              Jag är glad att få möjlighet att göra det också i dag.
            </seg>
            <seg n="8b0852a8">
              Det är ändå lite paradoxalt att både Sven-Erik Österberg och
              Ulla Andersson ägnar väldigt mycket tid och kraft åt att tala
              om den knappa procenten och hur vi ska arbeta med att kartlägga
              den men ingenting om det som vi nu vill satsa på, att komma åt
              det som redan är kartlagt, nämligen de förklarade löneskillnaderna.
            </seg>
            <seg n="51fdc53c">
              Den stora skillnaden mellan kvinnors och mäns löner beror inte
              på att kvinnorna är diskriminerade i staten, utan det beror på
              att kvinnor och män har olika typer av befattningar. När vi annonserar
              efter myndighetschefer detta kommer att framgå i den interpellationsdebatt
              som jag ska ha om en stund är det, om jag minns rätt, 26 procent
              kvinnor som har sökt dessa jobb, resten är män. Det är här som
              vi har en problematik att hantera för att hjälpa bägge könen att
              få möjligheter att komma fram och få mer ansvarsfulla befattningar.
              Det var därför som regeringen uppdrog åt Verva att ta fram karriärutvecklingsprogrammet.
            </seg>
            <seg n="670cf040">
              Jag vill gärna säga igen det som jag sade på hearingen, att det
              här inte är ett program som nödvändigtvis ska leda fram till chefsjobb,
              för det är inte alla som vill ha chefsjobb. Men man kan få mer
              ansvarsfulla befattningar utan att det är chefsjobb. Det är det
              som är syftet. Det är riktat mot statliga myndigheter och deras
              olika personalansvariga och ledningen på myndigheterna men också
              direkt till kvinnor med coachning, med mentorskap, med utbildning
              för att ta steget mot mer ansvarsfulla befattningar.
            </seg>
            <seg n="ab255333">
              Vi ser överlag att när det ska utses chefer på olika nivåer är
              det männen som står långt fram och kvinnorna som står långt bak.
              Det hjälper inte om vi lägger ned hela vår arbetstid på att kartlägga
              den knappa procent som fortfarande är oförklarad när vi vet att
              förklaringen är att kvinnor inte kommer fram till de ledande befattningarna.
            </seg>
            <seg n="eb4b0d9e">
              Det som jag tyckte var intressant att höra på hearingen var att
              de kvinnor som har kommit fram till ledande befattningar är alldeles
              för få, men att de i dag är jämställda lönemässigt med männen.
              Det tycker jag ändå visar att om man får chansen, om man får en
              knuff framåt, en hjälp att komma fram till den här typen av befattningar,
              då är man inte diskriminerad lönemässigt. Därför tycker jag att
              det är lite tragiskt att den enda knappa procent som är kvar av
              osakliga löneskillnader ska vara ett debattämne, när vi vet och
              då ska jag svara på Sven-Erik Österbergs fråga som jag tror att
              också Ulla Andersson var inne på att de mindre företagen, som
              ofta inte handlar om statliga arbetsplatser, har gått från 10
              till 25 anställda. Det har visat sig att de mindre arbetsgivarna
              över huvud taget inte har haft tid, kraft eller ork eller vad
              det nu har brustit i att satsa på jämställdhetsplanen och göra
              en lönekartläggning. Det är där som kraften måste sättas in.
            </seg>
            <seg n="cd15521a">
              Det är viktigt att vi ser till att det nu blir möjligt för fler
              att arbeta med de förklarade löneskillnaderna och skapa en miljö
              där både män och kvinnor söker sig till ledande befattningar.
            </seg>
          </u>
          <note type="speaker" n="a3721d45">
            Anf. 57 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-4f363c8dcbe47638-2" n="9483e83a">
            <seg n="3add5cfd">
              Fru talman! Det sista är typiskt för den här regeringen, Mats
              Odell. När det är något som en arbetsgivare inte klarat och kunnat
              leva upp till tar man bort den skyldighet som arbetsgivaren har
              haft att försöka komma åt de problem som finns. Mats Odell tror
              väl inte att problemet försvinner på arbetsplatser med 1025 anställda
              därför att man tar bort skyldigheten att göra jämställdhetsplan
              och lönekartläggning? Problemet kommer väl att bestå.
            </seg>
            <seg n="5113cd19">
              Jag tolkar det som att detta ger Mats Odell upp, att det får
              väl vara som det är, att vi inte kan plåga de här stackars arbetsgivarna
              med detta. I stället borde man diskutera hur man kan underlätta
              för dem att få fram uppgifterna så att de kan komma åt problemen.
              Det handlar inte om att piska arbetsgivarna utan om att föra ett
              resonemang. I stället tar man bort skyldigheten och lämnar den
              därhän. Om det är någon löntagare som inte klarar sina åtaganden,
              då skärper man lagen och höjer straffsatser etcetera. Detta är
              den borgerliga regeringen i ett nötskal. Jag måste säga att jag
              blir upprörd när jag hör detta.
            </seg>
            <seg n="9a8d4a54">
              Jag har inte sagt något annat än att det är väldigt viktigt att
              se till att kvinnor får ledande poster. Jag välkomnar arbetet
              med att ta reda på hur man får fler kvinnor på ledande poster.
              Men det som förklarar löneskillnaderna arbetstider, chefskap,
              svårighetsgrad, arbetsinnehåll, myndighet, utbildning, erfarenhet
              och så vidare faller tillbaks på frågan varför det är färre kvinnliga
              chefer. Det finns en könsförklaring. Det handlar om svårighetsgrad,
              arbetsinnehåll, arbetstider. Kvinnor jobbar mindre därför att
              de tar större ansvar i hemmet. Det är jämställdhetsaspekter rakt
              igenom. Det är viktigt att lyfta fram.
            </seg>
            <seg n="249f64b4">
              Att det betalas olika lön för olika kön kan man aldrig lämna
              därhän och acceptera genom att säga att andra saker är viktigare.
              Dessa frågor måste drivas parallellt. Jag har full förståelse
              för att man driver den andra saken också, men man får inte glömma
              bort den osakliga löneskillnaden. Den är till och med olaglig;
              det har Mats Odell själv sagt.
            </seg>
          </u>
          <note type="speaker" n="19efa6f1">
            Anf. 58 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-24" n="b3a3d870">
            <seg n="68f7f298">
              Fru talman! Jag ber om ursäkt för att jag ännu en gång glömde
              att svara på Sven-Erik Österbergs fråga om staten ska följa den
              nya lagen. Jag utgår från att det är så. Det kommer att vara vart
              tredje år för att man helt enkelt ska kunna koncentrera sig på
              att genomföra planerna. Man ska inte hela tiden hålla på att revidera
              dem utan försöka genomföra de förändringar som man har upptäckt.
            </seg>
            <seg n="6e6243be">
              Sven-Erik Österberg har missförstått. Det är inte så att lönekartläggningsskyldigheten
              bara gäller om man har fler än 25 anställda. Så fort man har anställda
              av olika kön och det är skillnader finns kartläggningsskyldigheten
              och skyldigheten att åtgärda dem. Vi kan diskutera hur rätt det
              var att den inte gällde under den socialdemokratiska perioden
              om man hade färre än 10 anställda, men faktum är att kartläggningsskyldigheten
              hela tiden har funnits.
            </seg>
            <seg n="063645d0">
              Vad 10- respektive 25-gränsen handlar om är kravet att upprätta
              en formell plan, men arbetsgivaren har ett absolut ansvar att
              motverka lönediskriminering och att kartlägga den från första
              början. Det är det formella kravet på en ganska omfattande planläggning
              som enligt förslaget gäller från 25 anställda i stället.
            </seg>
            <seg n="47f5b177">
              Fru talman! Det har varit en intressant debatt, och vi lär fortsätta
              den framöver. Vi behöver arbeta både med de oförklarade och, framför
              allt, med de förklarade löneskillnaderna. Det är ett arbete som
              kräver engagemang. Jag är glad att Sven-Erik Österberg, Ulla Andersson
              och, tror jag, alla ledamöter i riksdagen är besjälade av det.
              Vi vill inte se ett samhälle där kvinnor och män inte har jämställda
              villkor på alla områden.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="c1440041">
            13 § Svar på interpellation 2007/08:478 om tillämpningen av offentlighetsprincipen
          </note>
          <note type="speaker" n="af22cd49">
            Anf. 59 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-25" n="b3a3d870">
            <seg n="7ca5166d">
              Fru talman! Berit Andnor har frågat mig om jag har genomfört
              någon uppföljning av hur olika departement tolkat det som Berit
              Andnor kallar riktlinjer som lämnats till departementen i fråga
              om handlingars offentlighet i samband med rekryteringsärenden.
              Hon frågar vidare om det finns fler departement som tolkar riktlinjerna
              som Näringsdepartementet och slutligen om jag kommer att vidta
              några ytterligare åtgärder för att klargöra synen på offentlighetsprincipen
              i samband med upphandling av rekryteringskonsulter.
            </seg>
            <seg n="e68d0c81">
              Jag väljer att börja mitt svar med Berit Andnors sista fråga,
              om jag kommer att vidta några ytterligare åtgärder för att klargöra
              synen på offentlighetsprincipen i samband med upphandling av rekryteringskonsulter.
              Jag har vid tre tillfällen, den 7 december 2007, den 29 januari
              2008 och den 12 februari 2008 haft nöjet att debattera just denna
              frågeställning här i riksdagens kammare. Jag har därutöver deltagit
              i mediernas nyhetsbevakning av frågan samt själv och genom mina
              tjänstemän löpande arbetat med frågan i Regeringskansliet. Min
              avsikt är att fortsätta med detta arbete även framöver.
            </seg>
            <seg n="f72d7b49">
              Berit Andnor antyder att det skulle finnas en skillnad i betraktelsesätt
              mellan departementen såvitt avser synen på handlingars offentlighet.
              Jag kan försäkra att så inte är fallet. Tvärtom råder en samsyn
              kring de så kallade riktlinjer Berit Andnor refererar till i sin
              interpellation. Låt mig utveckla de skäl jag har för detta påstående.
            </seg>
            <seg n="acca9d4f">
              Det föreligger ingen principiell skillnad mellan processen för
              att rekrytera en myndighetschef och vilken annan beredningsprocess
              som helst i Regeringskansliet som i slutändan avses leda fram
              till ett regeringsbeslut. Tjänstemännens uppdrag i Regeringskansliet
              är att bistå den politiska ledningen med beslutsunderlag. Regeringen
              har samtidigt sagt att man ibland även behöver bredda urvalsförfarandet,
              till exempel genom att arbeta med externt rekryteringsstöd.
            </seg>
            <seg n="a8c4ee82">
              Regeringen väljer själv hur man vill genomföra en rekryteringsprocess
              i syfte att finna en lämplig person för ett myndighetschefsjobb.
              En utgångspunkt för valet av process är den förväntade komplexiteten
              i det specifika rekryteringsärendet. Regeringens mål är att annonsering
              efter myndighetschefer ska vara mer regel än undantag. Om bedömningen
              görs att en viss rekryteringsprocess ska genomföras helt eller
              delvis med stöd av en extern konsult sker detta i samspel med
              den befintliga beredningsorganisationen i departementen.
            </seg>
            <seg n="c58531b4">
              Det är självklart att offentlighetsprincipen gäller i nu aktuella
              ärenden oavsett om beredningsprocessen sker enbart med stöd av
              tjänstemännen i Regeringskansliet eller i samarbete med ett externt
              stöd. I den nu pågående upphandlingen av externa rekryteringskonsulter
              som Regeringskansliet genomför uppmärksammas frågan om offentlighetsprincipen
              särskilt. Avsikten med detta är att tillförsäkra att samtliga
              upphandlade konsulter inte bara är medvetna om de särskilda krav
              som ställs i samarbetet med Regeringskansliet utan även är villiga
              att arbeta på dessa premisser.
            </seg>
          </u>
          <note type="speaker" n="e1b2dc21">
            Anf. 60 BERIT ANDNOR (s):
          </note>
          <u who="berit_andnor_e7c6b5" xml:id="i-feb8a2b37a4a06d1-0" n="026abf6e">
            <seg n="828ea9ed">
              Fru talman! Jag tackar statsrådet för svaret. Jag tänker inte
              diskutera det sakärende som för närvarande är föremål för prövning
              i KU gällande tillsättning av ny generaldirektör för Banverket.
              Min interpellation är helt enkelt av principiell natur. Den är
              ställd mot bakgrund av att jag själv har frågat mig om det behövs
              tydliga riktlinjer för de olika departementen när det gäller upphandlingen
              av rekryteringskonsulter. Mitt svar på den frågan är ja. Jag ska
              utveckla varför.
            </seg>
            <seg n="a646b2ef">
              Den 23 oktober hade vi, precis som statsrådet sade, en interpellationsdebatt.
              Då sade statsrådet följande: Handlingar som kandidaterna lämnar
              till en rekryteringsfirma blir självklart en allmän handling,
              Berit Andnor, och tillgänglig för allmänheten på samma sätt som
              om de hade lämnats in till Regeringskansliet. Jag hade fel i mina
              tankar om att de skulle hemligstämplas.
            </seg>
            <seg n="99fed0eb">
              När jag kontrollerade detta påstående kunde jag konstatera att
              de rekryteringsfirmor som var aktuella i en del ärenden inte lämnade
              ut materialet till mig. Det föranledde ytterligare en interpellationsdebatt
              den 7 december. Då sade statsrådet att det är en självklarhet
              att detta med offentlighetsprincipen ska finnas med i samband
              med upphandlingar och att det är samma sak som att den lagstiftning
              som gäller på detta område kommer att framgå vid varje enskilt
              uppdrag. Det var en fullständig självklarhet. Det fanns inga tankar
              alls på att hemligstämpla.
            </seg>
            <seg n="11cd8b49">
              Jag kontrollerade dessa uppgifter. Jag begärde fram avtalen från
              departementen och kunde konstatera att vid minst två tillfällen
              hade ett departement skrivit avtal som har sekretess för dem som
              söker jobbet inskrivet.
            </seg>
            <seg n="80bba424">
              Det blev ånyo en debatt med Mats Odell om hur offentlighetsprincipen
              tillämpas på departementen. Den 29 januari läste Mats Odell högt
              ur ett pm som hade tagits fram. Om en privatperson kontaktar rekryteringskonsulten
              ifråga får det inte råda några som helst tveksamheter om vad som
              ska lämnas ut. Detta är offentliga handlingar.
            </seg>
            <seg n="65645577">
              Chefen för det departement som hade skrivit avtalen om sekretess
              sade följande i en intervju den 29 februari: Våra jurister har
              gått igenom detta och säger att vi har agerat på ett riktigt sätt.
              Reportern säger då att Mats Odell tycker att de har fel. Jag litar
              på våra jurister i det här sammanhanget. Det finns en politisk
              ingång och en juridisk ingång, och vi har prövat den juridiska,
              säger chefen för det departement som det är frågan om.
            </seg>
            <seg n="ad50f266">
              Mats Odells slutsats som vi kan läsa i svaret på min interpellation
              är att det råder en samsyn mellan departementen. Min slutsats
              är den rakt motsatta efter att ha prövat de påståenden som Mats
              Odell har gjort i debatterna. Den ansvarige ministern, som ju
              är Mats Odell vilket han noga poängterar i samtliga debatter borde
              sätta ned foten och tala om var skåpet ska stå innan fler departement
              låter sina egna jurister skriva avtalstexter som Mats Odell måste
              ta avstånd från.
            </seg>
            <seg n="1d0ee715">
              Så frågan är, fru talman: Vill inte statsrådet göra detta? För
              i svaret kan vi nu också läsa ut att Mats Odell inte har för avsikt
              att vidta några ytterligare åtgärder för att klargöra för departementen
              vad det är som gäller. Offentlighetsprincipen är central och viktig
              och måste slås fast av Mats Odell. Som ansvarig minister måste
              du ta ansvar för detta, Mats Odell. Varför gör du det inte?
            </seg>
          </u>
          <note type="speaker" n="eefd7ce6">
            Anf. 61 PETER HULTQVIST (s):
          </note>
          <u who="peter_hultqvist_c9866b" xml:id="i-f54c7aff69dc88fb-3" n="70f20e3f">
            <seg n="76009121">
              Fru talman! När jag tar del av den här debatten och av ministerns
              svar till Berit Andnor får jag intrycket att Mats Odell försöker
              sträva efter något slags korrekthet och tydlighet när det gäller
              vilka regler som ska följas. Det kan väl i och för sig vara en
              rimlig och vettig strävan. Men när man sedan ställer detta i relation
              till den praktiska verkligheten blir det inte lika enkelt som
              det som Mats Odell försöker redogöra för i rätt så allmänna ordalag.
            </seg>
            <seg n="c9dda89a">
              Ingången i denna interpellation var att det skrivs avtal om sekretess
              i anslutning till anlitande av rekryteringskonsulter, vilket i
              sin tur skapar problem i förhållande till offentlighetsprincipen.
              Det här tycker jag egentligen inte att Mats Odell kommenterade
              i någon djupare mening och redde ut så att det blev tydligt. Samtidigt
              kan man se att anlitandet av konsulter tenderar att skapa ett
              gränsland. Konsulten manövrerar i en verklighet som kan bli ett
              gränsland som skapar en fernissa för förslag som kanske inte regeringen
              själv vill lägga fram rakt av, men där man vill skapa en bild
              av att de bereds på ett bra sätt så att man sedan kan luta sig
              mot rekryteringskonsulten och slippa stå för förslaget fullt ut
              själv. Man blandar och ger efter vad man tycker passar läget.
            </seg>
            <seg n="4ef41a64">
              När Mikael Odenberg anställdes som chef för Affärsverket svenska
              kraftnät gav man först bilden av en grundlig process med rekryteringskonsult.
              Först gav statsministern en bild av att det var flera kandidater
              inblandade. Sedan var det näringsministerns tur, och då var det
              först flera kandidater. Sedan blev det två kandidater. Sedan var
              det en som hade hoppat av. Sedan slutade det med att förre försvarsministern
              stod där som ensam kandidat. Maud Olofsson uttryckte sig den 7
              februari så här i P 1, Dagens eko: Sedan vi fått in ett antal
              ansökningar, tips och annat har det gått till ett företag som
              har tittat på kravprofil och intervjuat de här personerna, testat
              de här personerna. Sedan har det landat ett förslag som vi har
              tittat på.
            </seg>
            <seg n="00b7b5cb">
              Då syftar man på Odenberg. I ett annat inslag säger Maud Olofsson
              så här: Det som han har gjort i den här processen och han är konsulten
              är ju inte bara att prata med de här två. Det är ju flera personer.
              Sedan slutar dramat med att rekryteringskonsulten Per Brolin bekräftar
              att han har lagt ned arbete på i praktiken en kandidat, nämligen
              Mikael Odenberg, som han har ägnat tio timmar åt.
            </seg>
            <seg n="5ac5bfcf">
              Vad står offentlighetsprincip, stringens och tydlighet för i
              den här typen av skeenden när ett statsråd här uttalar sig i luddiga
              ordalag? Antingen vet man inte riktigt vad man talar om eller
              så slingrar man sig. Vad ger det för bild av offentlighet och
              stringens? Vad är rekryteringsföretagets suveräna och integritetsmättade
              arbete värt om intrycket, som i det här fallet, blir att vi har
              att göra med en i stort sett riggad anställningsprocess?
            </seg>
            <seg n="85eb5ee4">
              För mig handlar inte det här om Odenberg, utan det är ett exempel
              på hela hanteringen, den bristande genomskinligheten och ordningen
              i processen. Det är inte lätt att se alla bevekelsegrunder man
              har och alla avvägningar som regeringen har gjort. Till och med
              Odenberg borde vara missnöjd med den här typen av hantering. Så
              det är inte bara regeringens egna riktlinjer, det som Odell säger
              här i kammaren om hur det ska gå till, som är intressant. Det
              är också intressant hur man i praktiken jobbar med det här och
              hur man riggar processen.
            </seg>
            <seg n="3bde49e9">
              Odells egna riktlinjer trasas sönder av dels avtal om sekretess,
              dels det sätt på vilket man hanterar och använder sig av rekryteringskonsulterna.
              Problemet har många djupa dimensioner, så ministern har rätt många
              problem att klara ut när det gäller rekryteringskonsulternas arbete
              i praktiken.
            </seg>
          </u>
          <note type="speaker" n="0005950e">
            Anf. 62 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-4f363c8dcbe47638-3" n="9483e83a">
            <seg n="f747ffd3">
              Fru talman! Jag tycker att det här är en intressant diskussion,
              för jag drar mig till minnes hur den här diskussionen gick före
              regeringsskiftet, under den förra mandatperioden. Jag stod ett
              otal gånger i denna kammare och besvarade interpellationer där
              man krävde öppenhet. Det fanns ingen gräns för alla åtgärder som
              en då eventuell kommande borgerlig regering skulle vidta på just
              utnämningsområdet. Jag har sett att alla vapendragare från de
              tillfällena över huvud taget inte finns med i debatten just nu.
              Det kan jag naturligtvis inte lasta Mats Odell för. Han får själv
              ta den här debatten just nu.
            </seg>
            <seg n="15343d1a">
              I de svar som vi gav då pekade vi på problematiken med alla de
              åtgärder som skulle vidtas. Det var allt från full öppenhet och
              annonsering till att det skulle betraktas som vilket tillsättande
              som helst. Jag pekade på dessa problem, att offentlighetsprincipen
              råder för de högsta chefsbefattningarna. Vi kan se hur det går
              till i näringslivet. Många av dem som man vill ha till de här
              befattningarna kommer inte att söka jobben eftersom de oftast
              sitter på ett jobb någon annanstans med en hög befattning. Signalen
              till deras arbetsgivare blir att de vill därifrån. Mats Odell
              vet mycket väl att det fungerar så här i näringslivet, och så
              är det också i fråga om många statliga befattningar. Om en generaldirektör
              söker andra jobb när han är på sin befattning är ju det en signal
              till ansvarigt statsråd om att den här generaldirektören vill
              ha ett annat jobb. Han gör förmodligen inte en hundraprocentig
              insats. Och det är ju vad vi kräver av våra toppchefer: en hundraprocentig
              insats där man är, i uppdraget, som ju ofta också är tidsbegränsat.
            </seg>
            <seg n="17e74488">
              Det är väl det här som regeringen har kommit till insikt om nu,
              och det är därför det blir problem med offentlighetsprincipen.
              Man försöker hänvisa till en massa olika juridiska delar, att
              man inte ska offentliggöra det här. Det är väl väldig viktigt
              att Mats Odell sätter ned foten ordentligt här. Är det offentlighetsprincipen
              som gäller så gäller väl det för departementen också? Då går det
              väl inte att trassla bort det och säga att man ska ha sekretess
              också?
            </seg>
            <seg n="e67b7560">
              Samtidigt kan jag dra mig till minnes vad Mats Odell sade i en
              lördagsintervju, kanske någon gång i augusti eller september i
              fjol: att man skulle se över sekretesslagen. Det var väl också
              något som man kommit på, att det var besvärligt att det blev öppenhet
              och att det blev offentligt när människor sökte. Det var precis
              det som jag sade under den förra mandatperioden. Det är bland
              annat det som är ett dilemma. Och det blir väl inte mer öppet
              om man börjar öppenheten med att göra det mer slutet. Det är egentligen
              det som har skett på det här området. Till och med de fyra partiledarna
              från borgerligheten var ute i juni 2007, tror jag, och talade
              om det här med sekretesslagen. Jag vet inte om jag ska tolka det
              som att Mats Odell har övergett tanken att man ska se över sekretesslagen
              nu. Vad jag förstår av svaret ska tydligen konsulterna också ha
              full öppenhet.
            </seg>
            <seg n="629813c2">
              Jag kan till sist konstatera att av det fantastiska program som
              lades fram, inte minst från kristdemokratsikt håll, om hur det
              här skulle gå till och hur man drev frågan om den totala öppenheten
              har väl detta med kravprofiler blivit kvar. Det sade jag också
              är ganska rimligt. Där hade vi också en stor öppenhet. Och så
              säger man att annonsering ska vara mer regel än undantag. När
              det gäller annonseringen är man tillbaka i det problem som jag
              har nämnt. Vilka av de toppchefer man vill ha är det som söker
              på annons? I hur många fall får regeringen liksom gå vid sidan
              av och rekrytera på annat sätt för att de som svarar via annons
              kanske inte är de mest lämpade att få jobbet, eller inte de som
              regeringen vill ha. Det återstår väl att se.
            </seg>
            <seg n="28777422">
              Av en stor höna som pekades ut före valet 2006 har det blivit
              en liten fjäder, och på något sätt måste jag säga att det är ganska
              ynkligt alltihop.
            </seg>
          </u>
          <note type="speaker" n="2a4ef471">
            Anf. 63 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-26" n="b3a3d870">
            <seg n="40fa2780">
              Fru talman! Jag är väldigt glad över det engagemang som finns
              i den socialdemokratiska riksdagsgruppen för ökad transparens
              och öppenhet i de här frågorna. Jag noterar att varken Sven-Erik
              Österberg, Peter Hultqvist eller Berit Andnor vill tillbaka till
              den ordning som vi har lämnat, det vill säga att inom slutna rum
              och i små kretsar utan föregående intresseannonsering bestämma
              vem som ska vara bäst lämpad för en viss chefsbefattning.
            </seg>
            <seg n="aa5dd52f">
              Har man en sådan princip löper man ju aldrig någon risk att göra
              fel. Då är det aldrig tal om upphandling, utan det är bara att
              köra på i de slutna rummen. Jag är glad att vi nu är inne i en
              diskussion om detta.
            </seg>
            <seg n="406eefe1">
              Sven-Erik Österberg sätter fingret på vad det handlar om, nämligen
              det är också ett svar till Peter Hultqvist och Berit Andnor att
              vi ser över sekretesslagen. Det är vad vi sade före valet och
              det är också det vi nu gör. Vi ser över om förutsättningarna inte
              skulle vara uppfyllda med den annonsering som vi nu håller på
              med och att det garanterar att vi får de bästa cheferna i staten.
              Det har varit väldigt framgångsrikt.
            </seg>
            <seg n="2295da20">
              Sedan vi annonserade att vi skulle ha annonsering som huvudalternativ,
              det vill säga att det skulle vara mer regel än undantag, har 12
              anställningar av 22 föregåtts av intresseannonsering. I 9 av de
              12 rekryteringarna har regeringen valt att anställa en person
              som har lämnat in en intresseanmälan. Sedan den 20 september har
              11 myndighetschefer anställts efter föregående intresseannonsering,
              dessutom har en rektor anställts efter förslag från själva lärosätet.
            </seg>
            <seg n="75045cc2">
              Jag vill ändå säga att det som Berit Andnor tar upp kan betraktas
              som inkörningsproblem. Det ska inte vara någon skillnad om man
              rekryterar direkt från departementet genom att annonsera eller
              om man använder sig av en rekryteringskonsult. När en ansökan
              skickas in oberoende av om det är till departementet eller till
              rekryteringskonsulten är den offentlig. Om rekryteringskonsulten
              har ett eget kartotek med personer som han har fångat upp och
              som är intresserade av tjänster kan det självklart inte bli offentligt
              bara för att man börjar arbeta åt regeringen. Det är först om
              en person ur ett sådant register blir aktuell och kommer in i
              processen som den personen blir offentlig. Det är en självklarhet.
            </seg>
            <seg n="650b5bd5">
              De debatter som jag har haft med Berit Andnor, Peter Hultqvist
              och Sven-Erik Österberg har också bidragit till en kunskap om
              detta. Jag menar att det mesta talar för att vi ska slippa de
              här debatterna framöver.
            </seg>
            <seg n="468def9c">
              Vi har lagt om politiken på det här området radikalt. Jag tror
              att departementen, de olika enheterna, tjänstemännen och de politiska
              ledningar som är inblandade i processen numera har lärt sig hur
              det här går till. Om det inte är så kommer jag att fortsätta att
              arbeta för att det ska bli så. Vi kan inte ha olika standarder
              beroende på om det är direktrekrytering via departementet som
              annonserar eller om man använder sig av en rekryteringskonsult.
              Det är lika offentligt i bägge fallen.
            </seg>
          </u>
          <note type="speaker" n="0a3b9697">
            Anf. 64 BERIT ANDNOR (s):
          </note>
          <u who="berit_andnor_e7c6b5" xml:id="i-feb8a2b37a4a06d1-1" n="026abf6e">
            <seg n="e816fdbf">
              Fru talman! Mats Odell upprepar att det är självklarheter. Det
              sades från den här talarstolen som Mats Odell har stått i, redan
              i oktober. Det var första gången det sades att det är självklarheter
              att offentlighetsprincipen skulle vara gällande. Jag var ute i
              ogjort väder när jag tog upp den problematik som fanns i det här.
              Jag kan också konstatera att min erfarenhet av våra debatter är
              att Mats Odell inte agerar i den här frågan förrän jag interpellerar.
            </seg>
            <seg n="5082d64e">
              Redan i oktober var ju detta en självklarhet. Man kan ju tycka
              att det är något underligt att genomslaget för det som Mats Odell
              som ansvarigt statsråd säger är så svagt. Så sent som i slutet
              av januari säger man från ansvarigt departement: Vi har gjort
              en annan bedömning. Vi anser inte att det ska gå till på det sättet.
            </seg>
            <seg n="1842c38c">
              Jag är som ordförande i konstitutionsutskottet intresserad av
              att offentlighetsprincipen följs överallt i samhället, även i
              Regeringskansliet. De långa förklaringarna om hur rekryteringsprocessen
              går till som vi också har fått ta del av i svaret känns som ett
              ordrikt försök till dimridåer. Det går inte att dölja att det
              alldeles nyligen har funnits skillnader i hur departementen har
              uppfattat det som Mats Odell säger och hur man ser på offentlighetsprincipen.
            </seg>
            <seg n="d6911367">
              Skillnaden den här gången jämfört med tidigare gånger som vi
              har debatterat är att Mats Odell den här gången i det svar som
              jag har fått inte säger att han tänker göra något ytterligare.
              Det är inga nya åtgärder med anledning av den här debatten.
            </seg>
            <seg n="3c67cb13">
              Jag kan då bara konstatera att vi har en situation där Mats Odell
              säger att det är självklarheter, men att det inte resulterar i
              någonting. Jag kan bara konstatera att ansvarigt statsråd, som
              ju Mats Odell är, väljer att stoppa huvudet i sanden och låtsas
              som om problemen inte finns och hoppas att vi alla snart ska glömma
              bort det hela.
            </seg>
            <seg n="be45d0e8">
              Jag upptäcker nu att Mats Odell tycker att vi inte ska behöva
              stå här och debattera detta. Anledningen till att vi står här
              och debatterar detta är ju att varje gång man försöker följa upp
              och kontrollera hur saker och ting egentligen är kan man konstatera
              att det inte stämmer.
            </seg>
            <seg n="761b7792">
              Redan i oktober var ju detta en självklarhet. Jag kan bara konstatera
              att Mats Odell har utlovat största möjliga öppenhet när det gäller
              rekryteringspolitiken. Vi kan också konstatera att det varje gång
              kommer nya inslag i hur det fungerar. Det är sekretessen som gäller
              trots den försäkran om motsatsen som Mats Odell har gjort.
            </seg>
            <seg n="8aca1f37">
              Man kan ju fundera över hur det är med genomslaget för de synpunkter
              som Mats Odell företräder i debatten. Bryr man sig i Regeringskansliet
              inte om vad Mats Odell säger? Jag skulle vara allvarligt bekymrad.
              Varför tar inte statsrådet det ansvar som han säger sig ha och
              upprepar vid många tillfällen?
            </seg>
            <seg n="9e116f57">
              Jag tycker att det är allvarligt att offentlighetsprincipen åsidosätts
              på det sätt som vi ser. Jag tycker också att det är allvarligt
              att Mats Odell tar så lätt på detta och inte tar det grepp om
              utnämningspolitiken som jag anser att han bör göra.
            </seg>
          </u>
          <note type="speaker" n="999e21f3">
            Anf. 65 PETER HULTQVIST (s):
          </note>
          <u who="peter_hultqvist_c9866b" xml:id="i-f54c7aff69dc88fb-4" n="70f20e3f">
            <seg n="ec3f72d5">
              Fru talman! Läget är väl så här: Odell och hans kamrater bet
              över ett för stort stycke när man inledde kampanjen för att förändra
              utnämningspolitiken och anställningsförfarandena. Nu har verkligheten
              hunnit i kapp er och det var inte så enkelt som ni trodde att
              driva offentlighetsprincipen. Nu försöker man hitta varianter
              på sekretesslagstiftningen så att man kan hitta begränsningar
              i offentlighetsprincipen. Det är den ena delen av problemet.
            </seg>
            <seg n="338be8f6">
              Jag tycker att det är lika bra att stå för sådant som i fallet
              Odenberg. Det var en politisk utnämning punkt slut. Ni skulle
              ordna jobb åt den gamla försvarsministern, men ni valde omvägen
              över en rekryteringskonsult så att ni skulle slippa att själva
              säga som det var.
            </seg>
            <seg n="e1cd7415">
              Det ger en bild av otydlighet och bristande linje. Hur står det
              i förhållande till hur man ska hantera offentlighetsprincipen?
              Det är kringelikrokar och turer i en process som till slut är
              omöjlig att överblicka och som ger intryck av att det här är riggat.
            </seg>
            <seg n="e833e5eb">
              Fallet Odenberg slutade med att det var en kandidat. Det kanske
              var så här, Mats Odell: Det var onödigt med rekryteringsföretag
              i det sammanhanget. Ni kunde ha struntat i det från början och
              varit uppriktiga och ärliga och sagt: Vi hycklar inte. Vi utser
              Odenberg. Vi står för att det är en bra karl. Så skulle du ha
              gjort. Då hade det här inte varit något problem i dag och då hade
              det varit en linje där man kunde förstå vad ni höll på med.
            </seg>
            <seg n="b72dbb97">
              Nu har ni gömt er bakom mängder av dimridåer och då framstår
              allt bara som mycket märkligt och konstigt. Det ingår också i
              handlaget att kunna hantera en sådan här process och koppla det
              till offentlighetsprinciper och tydlighet. Här tycker jag att
              regeringen har brustit.
            </seg>
          </u>
          <note type="speaker" n="51375fd5">
            Anf. 66 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-4f363c8dcbe47638-4" n="9483e83a">
            <seg n="367c6add">
              Fru talman! Jag vill återvända till frågan om sekretesslagen.
              Det var väl precis så det inte skulle vara med öppenheten. Öppenheten
              innebar väl att man skulle kunna se hela processen. Det var väl
              där kritiken låg mot den förra regeringen. Man målade upp fantasibilder
              av hur det gick till när man rekryterade.
            </seg>
            <seg n="ad19f004">
              Det var väl precis så det inte skulle vara med öppenheten. Öppenheten
              var att man skulle kunna se hela processen. Det var där den stora
              kritiken var mot den förra regeringen. Man målade upp fantasibilder
              om hur det gick till när man rekryterade. Jag har en ganska bra
              inblick i det, men jag ska inte nu gå in på hurdant det gick till.
            </seg>
            <seg n="8733b3be">
              När det gäller risken att göra fel vet man inte hur det går förrän
              man vet hur cheferna fungerar. Det är väl ändå målet. Det är först
              där man kan bedöma om en rekryteringsprocess har varit lyckad
              eller inte. Hur de här cheferna från rekryteringarna kommer att
              fungera vet ännu inte Mats Odell. Det är där det kommer att avgöras
              om rekryteringsprocessen var bra eller dålig.
            </seg>
            <seg n="38706b7c">
              Jag vill ansluta till det Peter Hultqvist sade. Det vore ärligt
              och rakt att erkänna att det i vissa fall finns behov av att göra
              direktrekryteringar. Det är en viktig signal att sända. Ska man
              kunna rekrytera bra statsråd och bra statssekreterare oavsett
              vilken regeringen det är måste man kunna lyfta ur dem från en
              civil karriär och in det politiska systemet. Vi vet att det är
              osäkerhet, val och andra falluckor på resans väg. Då måste man
              också veta att det finns ett liv efter detta så att jag törs gå
              in i processen och göra de tjänster som man ändå har behov av.
            </seg>
            <seg n="9c4f9fa1">
              Det är väl ärligare att säga och det vill jag understryka att
              den som har klarat av att vara statsråd eller statssekreterare
              i vilken regering som helst kommer med all säkerhet att klara
              av många av de chefsuppgifter som finns i staten. Jag tycker att
              man kan vara ärlig och säga att så är det.
            </seg>
            <seg n="5c04ac47">
              För att nämna detta med Odenberg hade det också varit rakt, precis
              som Peter Hultqvist säger, att säga det. Jag känner själv Odenberg.
              Jag vet att han skulle klara av de flesta chefsuppgifter i staten.
              Det behöver man inte hymla med. Det hade man kunnat säga. Det
              vore ärligt och rakt. Det hade ingen protesterat emot, för så
              är det.
            </seg>
            <seg n="bde7eb46">
              Det vet regeringen också. Därför blir det bara konstigt när man
              ska ha konstiga processer kring detta och låtsas att man har någon
              slags öppenhet när man ändå har bestämt hur det skulle kunna vara.
              Det tycker jag inte är att hantera utnämningspolitiken på ett
              bra sätt.
            </seg>
          </u>
          <note type="speaker" n="89276b0d">
            Anf. 67 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-27" n="b3a3d870">
            <seg n="cf10d3f5">
              Fru talman! Jag tyckte tidigare att den här debatten var trevlig.
              Den börjar nu uppvisa lite lätt jag vet inte vad jag ska välja
              för ord spännande detaljer. Jag vet inte hur jag ska tolka detta.
              I opposition är Berit Andnor och Sven-Erik Österberg, som tidigare
              statsråd, öppenhetens okrönta riddare. Ni driver på väldeliga
              i den här frågan. Jag tycker att det är mycket bra. Men det är
              synd att det sker i opposition.
            </seg>
            <seg n="0c9aed03">
              Jag måste ändå fråga mig: Om ni skulle få tillbaka makten, kommer
              ni då att gå tillbaka till de slutna rummen? Om man tittar i Sven-Erik
              Österbergs och Berit Andnors regeringars listor har jag noterat
              att ni har utnämnt ungefär 300 myndighetschefer under dessa tolv
              år utan någon som helst intresseannonsering och någon som helst
              öppenhet och slutenhet. Det tål att tänka på innan man går så
              långt som att examinera mig på detaljer om saker när vi nu lägger
              om politiken.
            </seg>
            <seg n="736ea7d0">
              Det ska inte vara någon skillnad när det gäller sekretess och
              offentlighet om någon som söker statlig tjänst skickar in sin
              ansökan till ett departement eller till en rekryteringskonsult.
              Det är mitt ansvar som ansvarigt statsråd för den övergripande
              utnämningspolitiken att se till att detta fungerar. Men det är
              också varje statsråd som genomför en sådan rekrytering som har
              ett ansvar att se till att de regler som vi har upprättat efterlevs.
            </seg>
          </u>
          <note type="speaker" n="d9bab05d">
            Anf. 68 BERIT ANDNOR (s):
          </note>
          <u who="berit_andnor_e7c6b5" xml:id="i-feb8a2b37a4a06d1-2" n="026abf6e">
            <seg n="a4d5344d">
              Fru talman! Det är vi som nu granskar vad regeringen gör, Mats
              Odell. Mats Odell sitter i Sveriges regering och är ansvarig för
              utnämningspolitiken.
            </seg>
            <seg n="a37efec3">
              Före valet gjordes det en väldigt stor affär av utnämningspolitiken,
              som Mats Odell mycket väl kommer ihåg, i den rapport som publicerades.
              Det räckte inte med annonsering, utan det skulle vara utskottsförhör.
            </seg>
            <seg n="18630369">
              Det skulle inrättas särskilda rekryteringsråd. Man skulle kunna
              föreslå personer som man tyckte var lite lämpliga från lite olika
              håll.
            </seg>
            <seg n="2f348508">
              Det var den gemensamma arbetsgruppen som de borgerliga partierna
              hade som skulle reformera utnämningspolitiken. Det har kokat ned
              till en liten mening i budgetpropositionen, Mats Odell: Annonsering
              ska bli mer regel än undantag.
            </seg>
            <seg n="de015c41">
              Detta med kravprofiler är någonting som är en självklarhet. Det
              är inte någon korrekt beskrivning av hur rekryteringarna gick
              till att tala om det som tidigare skedde i stängda rum, Mats Odell.
              Det vet Mats Odell.
            </seg>
            <seg n="20d8d455">
              Det var ju ni som sade att det skulle genomföras offentliga utskottsförhör.
              Det var ni som sade att det skulle annonseras. Vi kan nu konstatera
              att det inte blev så.
            </seg>
            <seg n="e21cbc44">
              Tvärtom får vi nu se en regering som kör med dubbla processer.
              Man har en process där man försöker förespegla svenska folket
              att det sker på ett öppet sätt och en process som är sluten.
            </seg>
            <seg n="eabc39ce">
              När vi poängterar att detta självklart ska följa offentlighetsprincipen
              reagerar Mats Odell negativt. Det är väl en självklarhet, precis
              som Mats Odell säger, att offentlighetsprincipen ska följas och
              gälla även i Regeringskansliet.
            </seg>
          </u>
          <note type="speaker" n="e9adb6a2">
            Anf. 69 Statsrådet MATS ODELL (kd):
          </note>
          <u who="mats_odell_90c7da" xml:id="i-9fb53ebd719cdbe8-28" n="b3a3d870">
            <seg n="5ba7ebe3">
              Fru talman! Berit Andnor har nu ingen möjlighet att svara. Hon
              tyckte inte att det var några stängda rum utan att det gick till
              på ett helt annat sätt. Vi får ta det en annan gång.
            </seg>
            <seg n="23d754e6">
              Mitt intryck var att statsministern spelade en mycket framträdande
              roll. Jag vill inte säga att han var den enda rekryteringskonsulten
              på den tiden. Men det var mycket mer där som besluten fattades
              i en liten krets av de närmaste runt honom snarare än i den öppenhet
              som nu efterlyses av Berit Andnor, Sven-Erik Österberg och för
              all del också av Peter Hultqvist, även om han inte har varit statsråd
              och haft ansvar för den politik som ligger bakom.
            </seg>
            <seg n="d5789175">
              Låt oss konstatera följande. Vi hade sex arbetsgrupper som arbetade
              fram förslag till hur regeringen ska förnya olika områden i svensk
              politik. Där har Berit Andnor rätt. Det var inte allt av de arbetsgruppernas
              förslag som sedan kom in i vårt valmanifest. Men det var en hel
              del som kom in från denna arbetsgrupp.
            </seg>
            <seg n="5e57a853">
              Vi har använt oss av det. Det är vissa saker som vi fortfarande
              bereder och inte är färdiga med. Det är bland annat frågan om
              öppna utskottsförhör och andra initiativ som arbetsgruppen kom
              med. Det som vi tog in i vårt valmanifest har vi också arbetat
              med. En hel del av det är redan genomfört.
            </seg>
            <seg n="d1d6e0a3">
              Jag kan försäkra Berit Andnor att jag kommer att fortsätta att
              hålla tummen i ögat på alla departement att man följer de regler
              som Berit Andnor och jag är helt överens om.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="b1ddda52">
            14 § Svar på interpellation 2007/08:410 om plusjobb och a-kassa
          </note>
          <note type="speaker" n="9986cd15">
            Anf. 70 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-29" n="925a9d5a">
            <seg n="c0de11e3">
              Fru talman! Hans Stenberg har frågat mig om jag avser att ta
              initiativ till att rätta till den brist i regelverket rörande
              jobb- och utvecklingsgarantin som innebär att den som haft ett
              plusjobb som upphört efter den 2 juli 2007 får sin ersättning
              sänkt till miniminivån. Hans Stenberg har även frågat mig när
              en sådan rättelse i så fall kommer att ske.
            </seg>
            <seg n="44951b9a">
              Det är inte regeringens intention att de som haft ett plusjobb
              ska få lägre aktivitetsstöd än vad de hade fått om de hade avstått
              från plusjobbet. För dem som deltog i aktivitetsgarantin före
              plusjobbet och som hade ett plusjobb den 2 juli 2007 när jobb-
              och utvecklingsgarantin infördes har det därför utfärdats övergångsbestämmelser.
            </seg>
            <seg n="f965e603">
              Övergångsbestämmelserna innebär att de som hade ett plusjobb
              får delta i jobb- och utvecklingsgarantin med samma ersättning
              som om de inte hade haft plusjobbet. Övergångsbestämmelserna gäller
              retroaktivt.
            </seg>
            <seg n="cf619177">
              Berörda myndigheter har varit delaktiga och informerade om att
              övergångsbestämmelser skulle utfärdas. Vidare har det framförts
              i medierna att regeringen skulle rätta till den ifrågavarande
              bristen. Det borde därför varit allmänt känt att regeringen avsåg
              att besluta om bestämmelser som rättar till bristen.
            </seg>
            <seg n="335184ff">
              Svaret på Hans Stenbergs fråga är sammanfattningsvis att övergångsbestämmelser
              har utfärdats som rättar till den ifrågavarande bristen i regelverket.
            </seg>
          </u>
          <note type="speaker" n="c3c126cb">
            Anf. 71 HANS STENBERG (s):
          </note>
          <u who="hans_stenberg_6f64dd" xml:id="i-9b89b14a5797ce02-0" n="821759b4">
            <seg n="7a3892ca">
              Fru talman! Jag vill börja med att tacka arbetsmarknadsministern
              för svaret. Det gick till sist att få till stånd dessa övergångsbestämmelser.
              Men det har tagit oerhört lång tid att rätta till det som väl
              alla insåg direkt var en uppenbar miss i lagstiftningen.
            </seg>
            <seg n="044fed22">
              Den 19 mars fattade regeringen beslut om att införa övergångsbestämmelserna.
              Det var en månad efter det att jag lämnade in min interpellation,
              den 19 februari. Och det är för åtskilliga månader sedan folk
              började hamna i kläm på grund av att regeringen hade gjort den
              här lapsusen i regelverket. Det är inget märkligt med det; man
              kan göra fel i en regering. Man kan missa och glömma bort att
              tänka på viss detaljer i en lagstiftning. Det vill jag inte ens
              kritisera.
            </seg>
            <seg n="7da0c66a">
              Däremot är jag besviken på att man inte har gjort sig någon brådska
              från regeringen när det har gällt den här frågan. Det har inneburit
              att människor som jag har varit i kontakt med har fått klara sig
              i en månad på den inkomst som exempelvis arbetsmarknadsministern
              tjänar på en dag. Så låga ersättningar har utgått just därför
              att man råkar ha haft ett plusjobb som har sträckt sig förbi den
              2 juli förra året.
            </seg>
            <seg n="4a1ea825">
              Detta är människor som har gjort sitt bästa för att arbeta. De
              har tagit ett plusjobb i stället för att gå öppet arbetslösa,
              och de har straffats för det.
            </seg>
            <seg n="9a916f75">
              Nu är problemet löst. Tyvärr träder den nya bestämmelsen inte
              i kraft förrän den 1 maj, så det är en månad till innan man kan
              börja gå tillbaka och ge ersättning retroaktivt för den här tiden.
              Det innebär att människor har försatts i en besvärlig ekonomisk
              situation under lång tid. Jag vill nog säga att det inte är många
              människor i det här samhället som har sådana marginaler att de
              klarar av att mista en så stor del av sin inkomst under så lång
              tid.
            </seg>
            <seg n="cecdfd0a">
              Mina frågor till arbetsmarknadsministern är: Varför har det tagit
              så lång tid att rätta till det här? Och varför måste man vänta
              ända till den 1 maj innan övergångsreglerna kan träda i kraft?
            </seg>
          </u>
          <note type="speaker" n="9e02aba6">
            Anf. 72 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-30" n="925a9d5a">
            <seg n="92e8a01e">
              Fru talman! Låt oss först konstatera att plusjobbarna fasas ut
              under 2008. Än så länge är det bara ett fåtal som har hunnit lämna
              jobben därför att anvisningen har tagit slut.
            </seg>
            <seg n="e1769445">
              Samtidigt är detta naturligtvis väldigt olyckligt. Övergångsbestämmelserna
              gäller retroaktivt. Även de som redan har hunnit lämna jobben,
              även om de inte är så många, omfattas av bestämmelserna.
            </seg>
            <seg n="8b41af85">
              När man fattar beslut om en förändring av den här karaktären
              tar det lite tid innan systemen hinner ställa om. Därför är den
              1 maj det datum som var det första möjliga för att åstadkomma
              denna förändring.
            </seg>
          </u>
          <note type="speaker" n="7485a077">
            Anf. 73 HANS STENBERG (s):
          </note>
          <u who="hans_stenberg_6f64dd" xml:id="i-9b89b14a5797ce02-1" n="821759b4">
            <seg n="528f7f22">
              Fru talman! Det är inte så många som drabbas av det här, säger
              Sven Otto Littorin. Nej, det kanske inte är så väldigt många människor.
              Men för dem som drabbas kan det slå oerhört hårt.
            </seg>
            <seg n="a4592f29">
              Jag ska ta ett exempel ur verkligheten. Det är en kvinna som
              heter Ann-Christine som har varit i kontakt med mig. Hon har jobbat
              heltid i 34 år och blev arbetslös för ett par år sedan. Efter
              ett par kortare påhugg och någon kortare kurs kom hon in på ett
              plusjobb. Det plusjobbet tog slut i mitten på september förra
              året. Det innebär att Ann-Christine sedan dess har fått en ersättning
              på 223 kronor om dagen detta efter att ha jobbat heltid i 34 år,
              hela tiden ha betalat avgift till a-kassan och gjort sitt bästa
              för att skaffa sig ett arbete när hon blev arbetslös. För mig
              känns det skamligt att samhället inte klarar av att ställa upp
              bättre för en person som har gjort sitt bästa för att försörja
              sig själv och vara en viktig kugge i samhällsmaskineriet i hela
              sitt yrkesverksamma liv. Det känns inte bra.
            </seg>
            <seg n="ae102ba9">
              Det är klart att det kan behöva ta lite tid innan en ny bestämmelse
              kan träda i kraft. Men det här är inte något nytt fenomen som
              har blivit känt nu i mars för regeringen. En månad tidigare ställde
              jag min interpellation. Jag vet att frågan har varit lyft här
              i riksdagen vid ett flertal tillfällen ända sedan strax efter
              halvårsskiftet förra året. Det här är ett problem som vi har sett
              att människor har hamnat i. Jag måste säga att jag tycker att
              det är en häpnadsväckande senfärdighet att man inte har försökt
              rätta till det här tidigare.
            </seg>
          </u>
          <note type="speaker" n="c19f95a9">
            Anf. 74 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-31" n="925a9d5a">
            <seg n="736904e5">
              Fru talman! Jag håller med Hans Stenberg om att det är bra att
              övergångsbestämmelserna är utfärdade. Jag är också glad att problemet
              är tillrättat och att bestämmelserna gäller retroaktivt. Jag kan
              försäkra Hans Stenberg om att vi har försökt arbeta så fort som
              möjligt för att komma till rätta med problemet.
            </seg>
          </u>
          <note type="speaker" n="c1be1ee6">
            Anf. 75 HANS STENBERG (s):
          </note>
          <u who="hans_stenberg_6f64dd" xml:id="i-9b89b14a5797ce02-2" n="821759b4">
            <seg n="dd565bd8">
              Fru talman! Det är bra att övergångsbestämmelserna äntligen har
              kommit. Det är tråkigt att så många människor har suttit i kläm
              under så lång tid. Tyvärr känns det som att det är en brist på
              empati och inlevelseförmåga från regeringens sida för de människor
              som man har att hantera i de här sammanhangen.
            </seg>
            <seg n="810fde22">
              Det är bra att det rättas till, men min kritik kvarstår. Det
              har tagit oanständigt lång tid att komma till rätta med det här.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="4a6ed2a5">
            15 § Svar på interpellation 2007/08:423 om situationen för funktionshindrade
            på arbetsmarknaden
          </note>
          <note type="speaker" n="55363efb">
            Anf. 76 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-32" n="925a9d5a">
            <seg n="e2755303">
              Fru talman! Sylvia Lindgren har frågat mig vilka åtgärder jag
              avser att vidta så att fler funktionshindrade får arbete. Sylvia
              Lindgren menar att trots högkonjunkturen och brist på arbetskraft
              har inte sysselsättningen för denna grupp ökat, utan tvärtom minskat.
            </seg>
            <seg n="4ffb03fb">
              Regeringens insatser för arbetslösa med funktionshinder börjar
              nu ge resultat. Under de senaste månaderna har arbetslösheten
              för funktionshindrade märkbart minskat. I februari fanns enligt
              Arbetsförmedlingen knappt 20 000 öppet arbetslösa med funktionshinder
              mot knappt 25 000 samma månad förra året, det vill säga en nedgång
              med drygt 20 procent.
            </seg>
            <seg n="b64c1baa">
              Exempel på insatser som regeringen har vidtagit för att få fler
              funktionshindrade i arbete är de kraftfulla satsningarna på trygghets-
              och utvecklingsanställningar samt ökade resurser för lönebidrag
              och Samhall AB. Under mandatperioden satsar regeringen omkring
              1 miljard kronor extra på lönebidrag och Samhall AB. Ett annat
              exempel är nystartsjobben, som har visat sig vara en bra form
              för att hjälpa funktionshindrade ut på arbetsmarknaden. Jobb-
              och utvecklingsgarantin hjälper också funktionshindrade tillbaka
              till arbetsmarknaden. Regeringens arbetsmarknadspolitik för funktionshindrade
              fungerar; arbetslösheten sjunker och utanförskapet minskar bland
              dem.
            </seg>
            <seg n="ee1b820a">
              Jag håller med Sylvia Lindgren om att ett funktionshinder aldrig
              får vara ett hinder för att få ett arbete. Det är precis med den
              utgångspunkten som regeringen har gjort kraftfulla satsningar
              när det gäller insatser för personer med funktionshinder. Trots
              att arbetslösheten sjunker behövs ytterligare insatser för att
              fler funktionshindrade ska få ett arbete. Regeringen har därför
              i Arbetsförmedlingens regleringsbrev för 2008 gett myndigheten
              i uppdrag att ta fram en särskild strategi för hur myndigheten
              kan uppnå målet om att väsentligt öka andelen arbetsgivare som
              är beredda att anställa personer med nedsatt arbetsförmåga på
              grund av funktionshinder.
            </seg>
            <seg n="e0422b41">
              På regeringen uppdrag har också Arbetsförmedlingen, Försäkringskassan,
              Socialstyrelsen och Skolverket nyligen lämnat förslag på hur situationen
              kan förbättras på arbetsmarknaden för personer med funktionshinder
              och nedsatt arbetsförmåga.
            </seg>
            <seg n="72a9d695">
              Mot denna bakgrund avser jag att för närvarande inte vidta några
              ytterligare åtgärder.
            </seg>
          </u>
          <note type="speaker" n="203c7d7e">
            Anf. 77 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-de8551e8f979ea8c-0" n="bafe8d3f">
            <seg n="82673e65">
              Fru talman! Tack, ministern, för svaret på interpellationen om
              situationen för de funktionshindrade på arbetsmarknaden! Mycket
              av det som står i texten på svaret på interpellationen har jag
              också kunnat läsa i Dagens Nyheter av den 13 mars i år, 2008.
            </seg>
            <seg n="8ee34113">
              Det som dock inte står med i uttalandet och som jag kan återge
              är att hittills har kopplingen mellan arbetsmarknaden i stort
              och de funktionshindrades situation varit svag. Men man är rädd
              att en dämpning slår hårt och snabbt mot dem som har det svårast
              att etablera sig på arbetsmarknaden.
            </seg>
            <seg n="bc3a8082">
              Många av de funktionshindrade är de som står längst bort ifrån
              arbetsmarknaden och de som har det svårast att komma in där. Det
              finns alltid gränser i statistiken som vi kan debattera och diskutera.
              Men fortfarande vet vi att det är de som har det svårast och marigast
              att komma in. Därför behövs det speciella åtgärder.
            </seg>
            <seg n="1b0c43e3">
              Vi kan alltid diskutera vilka åtgärder som är bäst för att få
              fler i arbete. Jag är inte så väldigt imponerad av alla de ofta
              slagkraftiga rubrikerna utan innebörd som regeringen slår sig
              för bröstet för. Många är åtgärder som har funnits tidigare också,
              men som man nu byter namn på. Låt mig nämna några exempel i den
              flora som finns i dag. Det är nystartsjobb, instegsjobb, jobbgaranti,
              jobbgaranti för unga, nyfriskjobb etcetera. Det är lite svårt
              att hänga med när regeringen samtidigt säger sig värna om regelförenklingar.
            </seg>
            <seg n="154c386e">
              Fru talman! Det kan inte vara särskilt lätt för arbetsgivarna
              att hänga med i alla de här turerna. Hur var det? Skulle det inte
              bli lättare att anställa? Skulle inte det också gälla de funktionshindrade?
            </seg>
            <seg n="fe141153">
              Nu kan vi se att arbetsgivarna tyvärr inte tillräckligt har uppmärksammat
              och tagit till sig de funktionshindrades situation och vågat anställa.
            </seg>
            <seg n="b7457c67">
              Ministerns självförtroende i svaret är det inget fel på. Även
              om resultatet nu har vänt något är det ändå en fara när konjunkturen
              vänder. Det vill vi inte, men vi vet att det också kommer att
              ske. Vad händer då med de här personerna?
            </seg>
            <seg n="80bbd0cb">
              Något som inte med ett ord berörs i svaret är den låga sysselsättningsgraden,
              de långa inskrivningstiderna och den höga arbetslösheten som kännetecknar
              gruppen funktionshindrade, och den har tyvärr inte stärkts under
              2000-talet.
            </seg>
            <seg n="d232ca3c">
              Fru talman! Jag känner mig övertygad om att det behövs en ökad
              kunskap om hur det ser ut för de funktionshindrade i dag. Det
              behövs attitydförändringar, och det behövs förståelse. En funktionshindrad
              behöver mer tid för att komma in i arbetet. Man behöver en längre
              introduktion. Det behövs mer resurser och mer förberedelser för
              att komma in i arbetet. Därför är också attitydförändringarna
              nödvändiga. Då är min fråga: Vad gör regeringen åt detta?
            </seg>
          </u>
          <note type="speaker" n="4fc1a066">
            Anf. 78 LARS-IVAR ERICSON (c):
          </note>
          <u who="jan_ericson_aca06f" xml:id="i-80aa6a133a137aaa-0" n="39e9e71a">
            <seg n="caf81b62">
              Fru talman! År 2010 ska vi ha ett samhälle som är tillgängligt
              för alla. Det har regering och riksdag bestämt. I ordet tillgänglighet
              kan vi också inbegripa att man ska kunna få ett arbete. Varje
              människa har rätt att känna sig behövd på en arbetsplats och få
              uppleva gemenskapen med arbetskamrater.
            </seg>
            <seg n="ed47dc10">
              I interpellationen efterlyser Sylvia Lindgren fler arbetstillfällen
              för personer med funktionshinder. Egentligen ska vi numera säga
              personer med funktionsnedsättning. Under den förra mandatperioden
              talades det om personer med arbetshandikapp. Men oavsett vilka
              ord vi använder oss av handlar det ändå om att skapa ett samhälle
              där man kan säga: Jag kan inte vad du kan, du kan inte vad jag
              kan, men det finns ändå en uppgift för alla.
            </seg>
            <seg n="052abb3a">
              I sitt svar redovisar arbetsmarknadsministern att regeringen
              har vidtagit åtgärder för att få fler i arbete. Här nämns nystartsjobb,
              lönebidrag, resurser till Samhall och jobb- och utvecklingsgarantin.
              Det är bra och effektiva åtgärder.
            </seg>
            <seg n="885969ab">
              Under den förra mandatperioden stod jag här i kammaren och diskuterade
              jobb åt funktionshindrade med dåvarande arbetslivsministern. Han
              tyckte då att det räckte väl med plusjobb och medel till Samhall.
              Men vår nuvarande regering ser andra möjligheter, och det uppskattar
              säkert de berörda personerna och deras organisationer.
            </seg>
            <seg n="3363db8b">
              En av debatterna då handlade om de sociala företagens betydelse.
              Hans Karlsson fick då klädsamt erkänna att han inte kände till
              deras verksamhet så mycket. Något förvånad kunde jag upplysa honom
              om vad de gör och hur de lyckas slussa ut människor på arbetsmarknaden.
              Jag nämnde som exempel företaget Medvind i Glimåkra i Skåne. Utöver
              att sysselsätta personer med funktionsnedsättning i egna lokaler
              hyr man även ut arbetskraft till företag i närheten. Detta har
              resulterat i att flera personer fått fasta, riktiga jobb.
            </seg>
            <seg n="1ab23722">
              Jag antar att vår nuvarande arbetsmarknadsminister har en annan
              kunskap om de sociala företagens betydelse och kan säga någonting
              om deras kompetens när det gäller att ordna arbete för personer
              med funktionsnedsättning. Jag undrar hur regeringen ytterligare
              vill stödja deras viktiga verksamhet.
            </seg>
            <seg n="36094ad8">
              Många arbetsgivare skulle kunna anställa personer med funktionsnedsättning,
              men de tvekar ändå. De tänker: Hur blir det om jag måste ändra
              om på arbetsplatsen? Den som ska anställas kanske behöver personlig
              assistans för att fungera i vissa arbetssituationer.
            </seg>
            <seg n="d1e8b916">
              Jag undrar vad ministern säger om detta. Är det inte dags att
              se över bidragen till arbetsplatsanpassning och på så sätt göra
              vägen in i arbetslivet lättare?
            </seg>
          </u>
          <note type="speaker" n="dcb87032">
            Anf. 79 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-e746cb0aaaac6edd-0" n="d49b9001">
            <seg n="5017dbb6">
              Fru talman! Sylvia Lindgren lyfter upp en väldigt viktig fråga
              i sin interpellation, nämligen hur sysselsättningen ska kunna
              öka bland personer som har en funktionsnedsättning. Varför är
              det så viktigt? Jo, det är viktigt därför att utgångspunkten i
              arbetsmarknadspolitiken måste vara att alla människor, oavsett
              eventuella funktionshinder, har mycket att bidra med på arbetsmarknaden.
              Det är en stor med otroligt viktigt utmaning för regeringen men
              också för majoriteten här i riksdagen. Eftersom Sylvia Lindgren
              har väckt frågan förstår jag att den är viktig även för henne.
            </seg>
            <seg n="7323edd6">
              Det sorgliga är bara att så väldigt lite har gjorts. Utvecklingen
              av sysselsättningsgraden för funktionshindrade med nedsatt arbetsförmåga
              har under hela 2000-talet försämrats och varit betydligt sämre
              än för övriga i arbetskraften. År 2000 var sysselsättningsgraden
              56 procent för den här målgruppen. År 2006 var den 52 procent.
              Den hade försämrats från 2000 till 2006. För övriga i arbetskraften
              var motsvarande andelar 75 procent både 2000 och 2006.
            </seg>
            <seg n="bd051043">
              När riksdagen år 2000 antog en nationell handlingsplan för hela
              handikappolitiken avsattes väldigt stora ekonomiska resurser för
              att stärka de funktionshindrades ställning på arbetsmarknaden.
              Trots det visar Riksrevisionen i en granskning av perioden 2000
              till juni 2007 att målgruppens ställning till och med har försvagats
              i vissa avseenden. Det har alltså gjorts alldeles för lite under
              den förra regeringen.
            </seg>
            <seg n="85adbfaf">
              Men nu ska vi se framåt och inte fastna i det som inte har gjorts.
              Vi kan bara konstatera att vi alla har mycket kvar att göra. Regeringen
              har kvar att göra, riksdagen har kvar att göra, arbetsgivare har
              kvar att göra, och jag tror att handikapporganisationer har mycket
              kvar att göra. Jag är glad över att regeringen, förutom det som
              ministern redan har nämnt i sitt interpellationssvar, väldigt
              tydligt i regleringsbrevet gav Arbetsförmedlingen i uppgift att
              ta fram en strategi för fler personer med funktionshinder i arbete.
              Det är lovvärt, och jag tror att mycket av det som Sylvia Lindgren
              efterlyser finns i den här strategin.
            </seg>
            <seg n="aca62e44">
              Dessutom är Arbetsförmedlingen en väldigt viktig part i hela
              det här arbetet. De möter väldigt många arbetsgivare i dag, många
              fler i dag än under den förra regeringen. Där har de en viktig
              informationsuppgift, och jag tror att de mer och mer utför den.
            </seg>
            <seg n="96135c37">
              Jag tror att vi alla har en uppgift att fylla, och även Sylvia
              Lindgren och jag när vi är ute på olika besök hos företag. Vi
              kan göra en insats för att öka sysselsättningsgraden genom att
              berätta om nystartsjobb och ökade resurser för lönebidrag och
              prata om jobb- och utvecklingsgarantin som jag tror hittar rätt
              för väldigt många.
            </seg>
            <seg n="a5d8bc37">
              Jag vill avsluta genom att säga någonting om jobb- och utvecklingsgarantin.
              Jag vill ställa en fråga till ministern. I andra och tredje steget
              i utvecklingsgarantin undrar jag, och vill hänvisa till föregående
              talare, om regeringen tänker i de banorna att även utnyttja de
              sociala företagens kapacitet för människor med funktionshinder.
            </seg>
          </u>
          <note type="speaker" n="b6557a60">
            Anf. 80 JASENKO OMANOVIC (s):
          </note>
          <u who="unknown" xml:id="i-9fb53ebd719cdbe8-33" n="925a9d5a">
            <seg n="040cac37">
              Fru talman! Jag tackar ministern för svaret, för det var just
              svaret som lockade upp mig i talarstolen. Jag tycker att det finns
              någonting oklart här. Det skulle vara jätteintressant att se hur
              mycket av den här nedgången på 20 procent som övergick till sysselsättning.
              Att det finns färre inskrivna på Arbetsförmedlingen behöver inte
              per automatik betyda att sysselsättningen har ökat med 20 procent.
              Det skulle vara intressant att få höra vad ministern har att säga,
              för det första.
            </seg>
            <seg n="8097f056">
              För det andra redovisar ministern här att regeringen under mandatperioden
              satsar omkring 1 miljard på lönebidrag och Samhall. Nu har lönebidrag
              och Samhall blivit så populära hos den borgerliga regeringen.
              Det är mycket intressant. Det är inte bara arbetsmarknadsministern
              som gör anspråk på lönebidragen och Samhall, utan socialförsäkringsministern
              gör det också.
            </seg>
            <seg n="01784653">
              Då har jag en fråga och en liten fundering. Man inför nu från
              halvårsskiftet rehabiliteringskedjan, fru talman. Det innebär
              att de som är sjukskrivna kan riskera en uppsägning inom sex månader
              när de blir sjukskrivna och kan behöva titta på hela arbetsmarknaden.
              Socialförsäkringsministern var ganska klar och tydlig med att
              det gällde hela marknaden och inkluderade både lönebidrag och
              Samhall.
            </seg>
            <seg n="5f68d9be">
              Då har jag en fundering. Man satsar 1 miljard på en mandatperiod.
              Då vet vi att vi har drygt 500 000 förtidspensionärer som också
              ska tillbaka till arbetsmarknaden. Vi har en hel del sjukskrivna
              människor som vi ska försöka slussa tillbaka till arbetsmarknaden,
              och så har vi 20 000 öppet arbetslösa funktionshindrade. Och så
              anslår man 1 miljard under hela mandatperioden som ökning.
            </seg>
            <seg n="53955182">
              Till detta kan man lägga att löneutvecklingen på arbetsmarknaden
              är sådan att frågan är om man behöver lyfta taket på lönebidraget
              för att kunna ha en bredare arbetsmarknad och få ett bredare utbud
              för de här 20 000 och alla andra som är sjukskrivna och som är
              förtidspensionerade. Det är en fråga som jag hoppas att arbetsmarknadsministern
              har ett svar på. Som sagt: Det blir många grupper som ska slåss
              om den här miljarden. Frågan är om den kommer att räcka.
            </seg>
            <seg n="5a7734a0">
              Av det vi ser i rehabiliteringskedjan anslår man inte där några
              pengar till lönebidrag eller Samhall, utan man hänvisar till den
              här miljarden. Och då är frågan: Hur lyckat blir det, om folk
              blir uppsagda efter sex månader och blir hänvisade till Arbetsförmedlingen,
              och Arbetsförmedlingen inte har någonting att ge dem?
            </seg>
            <seg n="2eb0e1ee">
              Det var alltså den frågan och också den första frågan: Hur mycket
              av den 20-procentiga nedgången motsvarades av en sysselsättningsökning?
            </seg>
          </u>
          <note type="speaker" n="4fe9d986">
            Anf. 81 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-34" n="925a9d5a">
            <seg n="67d6e1d1">
              Fru talman! Först vill jag tacka Sylvia Lindgren för att hon
              ställt den här interpellationen. Det är, som vi har hört, en oerhört
              viktig fråga, och det är intressant att vi har haft en så bra
              diskussion, tycker jag, om den.
            </seg>
            <seg n="5b69dc98">
              Det finns mycket att säga. Sylvia Lindgren pratar om dämpning
              som kan slå hårt och snabbt för dem som har svårt att etablera
              sig på arbetsmarknaden. Ja, därför är det ju så bra att uppenbarligen
              ganska många nu har just kunnat etablera sig på arbetsmarknaden
              på ett annat sätt än tidigare.
            </seg>
            <seg n="124496f2">
              Exakt när det gäller sysselsättningsgraden, som Jasenko Omanovic
              frågar om, vet vi ännu inte hur det ser ut. Det kommer att göras
              ett tillägg till AKU:n Q 4, alltså sista kvartalet i år, och då
              kommer vi att veta mera exakt svaret på den frågan.
            </seg>
            <seg n="b69ab345">
              Jag vill återkomma till Jasenko Omanovics fråga på slutet. Jag
              kan bara konstatera att 1 miljard är mer än 0 miljarder, och det
              är klart att det är mer än det som den tidigare regeringen hade
              föreslagit.
            </seg>
            <seg n="c3e7a40b">
              Därtill kan man konstatera att när det gäller många av de insatser
              som vi har gjort har det glädjande nog visat sig att andelen personer
              med funktionshinder överstiger snittet. Nystartsjobben är ju en
              typisk sådan insats där det är en högre andel nystartsjobbare
              som har funktionshinder än det är i övrigt på arbetsmarknaden.
              Det är naturligtvis väldigt glädjande.
            </seg>
            <seg n="2ed57f5c">
              Ja, jag skulle vilja konstatera just det som Elisabeth Svantesson
              tog upp. När Sylvia Lindgrens parti regerade ökade utanförskapet
              bland personer med funktionshinder, och det kanske inte är ett
              alldeles bra track record att luta sig tillbaka emot.
            </seg>
            <seg n="9170c92b">
              Nu försöker vi göra ett antal insatser. Jag vill särskilt framhålla
              Lars-Ivar Ericsons frågeställning på den punkten just när det
              gäller sociala företag. När vi nu går vidare och tittar utöver
              den miljard vi har satsat och de insatser vi har gjort hittills
              tror jag att det är en stor del av de sociala företagen som här
              kan visa sig vara en nyckelfaktor framöver för att komma vidare.
            </seg>
            <seg n="762c4894">
              Vi har många goda exempel. Jag hörde att den förra regeringen
              inte visste så mycket om sociala företag. Det är ju lite skrämmande
              med tanke på att vi ligger väldigt väl till i Sverige, trots att
              sociala företag inte har uppmärksammats av tidigare regeringar.
              Låt mig ta några exempel som finns i närheten. Fontänhusen är
              ett typexempel på socialt företagande som syftar till att hjälpa
              personer med psykiska funktionshinder tillbaka till arbetsmarknaden.
              Det är en oerhört spännande och intressant verksamhet.
            </seg>
            <seg n="56f248d4">
              Vi har Left is Right, bara som ett exempel, ett företag i Kristinehamn
              som arbetar med personer med Aspergers syndrom och som är oerhört
              spännande.
            </seg>
            <seg n="b0137682">
              Det finns en lång rad sådana företag. Det kan också vara verksamheter
              som angränsar till eller faktiskt också drivs i kommunal regi.
              Mica i Östersund är en sådan verksamhet som jobbar med personer
              med ganska grava psykiska funktionshinder och som är oerhört spännande.
              Jag var där för bara några veckor sedan, och det var en upplevelse
              som jag gärna delar med mig av till andra.
            </seg>
            <seg n="cb2cd2a8">
              Vi har sagt att minst en tredjedel av de upphandlingsbara platserna
              inom jobb- och utvecklingsgarantin ska handlas upp av kompletterande
              aktörer. Jag skulle säga att det i huvudsak är sociala företag,
              frivilligorganisationer och att det också kan vara privata företag
              som vi därmed avser. Jag tror att det är precis detta som kommer
              att hjälpa till. Det svarar väl delvis också på Elisabeth Svantessons
              frågeställning om vad som kommer framöver.
            </seg>
            <seg n="7e075c02">
              Med detta hoppas jag ha svarat på en del av de frågor som har
              rests. Jag tycker att det är oerhört viktigt att vi fortsätter
              arbeta. Precis som Lars-Ivar Ericson sade: Var och en ska få uppleva
              sig vara behövd på arbetsmarknaden. Det tror jag är en oerhört
              viktig utgångspunkt för att se till att vi har en integration
              som är värd namnet och som innebär att man, även om man har ett
              funktionshinder, ska känna sig behövd, delaktig och kunna ha en
              lön att leva på.
            </seg>
          </u>
          <note type="speaker" n="11c79f02">
            Anf. 82 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-de8551e8f979ea8c-1" n="bafe8d3f">
            <seg n="be202e19">
              Fru talman! Just det här sista ställer vi upp på. Det är oerhört
              viktigt att se till att de med funktionsnedsättning också ges
              möjlighet att komma ut på arbetsmarknaden. Det är ingen tvekan
              om detta.
            </seg>
            <seg n="fc1fd72c">
              Min fråga var ju också: Hur hjälper regeringen till? Hur försöker
              regeringen komma åt det här med attitydförändringar, inte minst
              när det gäller arbetsgivarna? Hur sprider man de goda exemplen?
            </seg>
            <seg n="7da29602">
              Jag menar att människor med funktionshinder är individer och
              också måste spegla samhället i arbetslivet. Enkla jobb, kommer
              de att finnas i framtiden? Hur slår konkurrensen när kraven i
              arbetslivet ökar?
            </seg>
            <seg n="776889f1">
              Ministern avslutar interpellationssvaret med att säga att regeringen
              i regleringsbrevet för 2008 gett Arbetsförmedlingen i uppdrag
              att ta fram en särskild strategi för hur myndigheten kan uppnå
              målet om att väsentligt öka andelen arbetsgivare som är beredda
              att anställa personer med nedsatt arbetsförmåga på grund av funktionshinder.
            </seg>
            <seg n="efc2c1d7">
              Fru talman! Det här är frågor som vi debatterat i tidigare interpellationsdebatter.
              Vi har också väckt motioner om dem, inte minst när det gäller
              skrivelsen från Riksrevisionen, som Elisabeth Svantesson lite
              grann var inne på, och de har kännetecknat gruppen under hela
              2000-talet, något som även jag tog upp i mitt inlägg. Visst, man
              ska erkänna när man inte kommit fram ordentligt, men man måste
              också se till att få ett avstamp för vad man kan göra. Nu ser
              ju samhället i sin helhet dessutom lite annorlunda ut vad gäller
              utvecklingen.
            </seg>
            <seg n="e657c45a">
              När det är högkonjunktur borde man kunna sätta in mer insatser
              för dem som står längst ifrån arbetsmarknaden. Det är det som
              både Riksrevisionen och vi socialdemokrater är kritiska till.
              Vi har bland annat påpekat att det behövs fler subventionerade
              arbetsplatser för att ge fler plats i arbetslivet. Goda exempel
              måste spridas. Mer tid måste ges till dem med funktionsnedsättning,
              för i slutändan får man igen det dubbelt. Takten i antidiskrimineringsarbetet
              måste ökas, kunskapen vässas och ökas och motståndet minskas.
              De funktionshindrade måste tas på allvar. Man måste se att de
              med funktionsnedsättning är en tillgång i samhället och i arbetslivet.
            </seg>
            <seg n="7f7223e4">
              Vad har man då gjort? Jo, man har bantat ned arbetsmarknadsutbildningarna
              och de så kallade förberedande utbildningarna, som är oerhört
              viktiga för just denna grupp. Man har dragit ned på komvuxutbildningarna,
              som är jätteviktiga för denna grupp också för att klara arbetslinjen.
              Man har gjort kraftiga besparingar på det tidigare Ams, vilket
              fått konsekvenser för arbetsförmedlarna. När jag besökt Arbetsförmedlingen
              det är möjligt att vi får olika svar och synpunkter när vi besöker
              dem har ett flertal sagt att de inte hinner dammsuga marknaden
              efter jobb för dem som mest skulle behöva det för det tar så mycket
              tid. Nu har det i stället handlat om att få många i arbete, och
              det är bra och viktigt, men många kan själva klara en stor del
              av detta. Tyngdpunkten måste läggas på dem som behöver resurser
              mest.
            </seg>
            <seg n="9e28542b">
              Regeringen borde med kraft verka för att skapa förutsättningar
              för människor med funktionshinder så att de får samma villkor
              som andra. Det är det som debatten handlar om. Det räcker inte
              att vi är väldigt överens i sakfrågan. Gör något också!
            </seg>
          </u>
          <note type="speaker" n="3b24e40f">
            Anf. 83 LARS-IVAR ERICSON (c):
          </note>
          <u who="jan_ericson_aca06f" xml:id="i-80aa6a133a137aaa-1" n="39e9e71a">
            <seg n="e7242296">
              Fru talman! Jag vill börja med att tacka arbetsmarknadsministern
              för svaret på min fråga om sociala företag. Det känns tryggt och
              bra att vi nu har en arbetsmarknadsminister med insikt om de sociala
              företagens betydelse.
            </seg>
            <seg n="10f151db">
              Jag har haft förmånen att i skilda sammanhang möta människor
              med olika former av funktionsnedsättning och då även tagit del
              av deras längtan efter ett riktigt jobb. Vi lever i ett samhälle
              där vi ofta resonerar i termer av arbetsgivare och anställd. Ibland
              har det hänt att någon sagt ungefär följande:
            </seg>
            <seg n="2bbbbba3">
              Jag kanske skulle kunna få ett jobb, men jag skulle mycket hellre
              vilja starta ett företag. Jag har en företagsidé som jag skulle
              kunna förverkliga trots min funktionsnedsättning. Som anställd
              kan jag få lönebidrag, som kommer min arbetsgivare till godo.
              Det utgår kanske 10 000 kronor till arbetsplatsanpassning, och
              jag kan få bidrag till arbetsplatsbiträde. Men om jag vill starta
              ett eget företag gäller inte samma förmånliga villkor.
            </seg>
            <seg n="80d4e725">
              Frågeställaren har sunda funderingar, tycker jag, och jag undrar
              vad arbetsmarknadsministern kan göra för att det ska bli lättare
              för personer med funktionsnedsättning att starta ett eget företag.
              Det handlar om att ta till vara en persons arbetsförmåga och kreativitet
              genom att han eller hon får förverkliga sin företagsidé och inte
              bara hänvisas till att söka jobb.
            </seg>
          </u>
          <note type="speaker" n="da5846ae">
            Anf. 84 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-e746cb0aaaac6edd-1" n="d49b9001">
            <seg n="97edb115">
              Fru talman! Precis som Sylvia Lindgren säger ska den som bäst
              behöver det ha insatser. Därför borde Sylvia Lindgren kunna skriva
              under på mycket av den arbetsmarknadspolitik som vi nu genomför.
              Arbetsförmedlingen har just fått i uppgift att särskilt arbeta
              med de grupper som står längst bort. Tidigare var det en enda
              mix. Man var i en aktivitet och hade ersättning. Man stämplade
              ut och stämplade in. Man fick inte de insatser som man behövde.
              Vi har varit väldigt tydliga vad gäller uppdraget till Arbetsförmedlingen,
              och just nu sker det som inte skett tidigare.
            </seg>
            <seg n="93bc8381">
              Fru talman! Jag tror att frågan om attityder, som Sylvia Lindgren
              lyfte fram, är oerhört viktig. Ibland önskar man nästan att man
              kunde lagstifta om attityder, men det går tyvärr inte. I stället
              får vi jobba med frågan på olika sätt. Jag vet att Tony Blair
              i England varit ganska drivande i något som heter Image of Disabilities.
              Man vill alltså i den offentliga sektorn sätta fokus på funktionshindersperspektivet
              genom att i olika kampanjer inkludera och synliggöra personer
              med funktionsnedsättning. Jag vet att myndigheterna i England
              under flera år i sitt informationsmaterial och sina kampanjer
              medvetet skildrat personer med funktionsnedsättning som aktiva
              medborgare.
            </seg>
            <seg n="df29de1a">
              Det finns mycket man kan göra. Jag ska inte tala om för Arbetsförmedlingen
              vad de ska göra, men det finns, som sagt, mycket man kan göra,
              och jag vet att de nu tänker arbeta aktivt.
            </seg>
            <seg n="3ed645f3">
              Fru talman! Det finns ingen quick fix vad gäller stora utmaningar,
              men nummer ett är att se utmaningen och nummer två att se att
              funktionshindrade inte är en homogen grupp. Alla funktionshindrade
              ska inte ha lönebidrag. Många finns ute på arbetsmarknaden och
              har mycket bra arbetskapacitet trots att de har en funktionsnedsättning.
              Det gäller att hitta unika lösningar för de enskilda behoven,
              och jag tror att förutsättningarna för att göra det i dag är bättre
              än de var för några år sedan. Jag är samtidigt övertygad om att
              vi måste fortsätta att utveckla politiken, för det finns ingen
              quick fix vad gäller stora utmaningar.
            </seg>
          </u>
          <note type="speaker" n="481f9bc8">
            Anf. 85 JASENKO OMANOVIC (s):
          </note>
          <u who="unknown" xml:id="i-9fb53ebd719cdbe8-35" n="925a9d5a">
            <seg n="2bb35e5a">
              Fru talman! Jag kan säga till Elisabeth Svantesson att samma
              målgrupper prioriterades då som nu. Förhoppningsvis har vi i dag
              större kunskap än på 90-talet, när jag jobbade på arbetsförmedlingen,
              om hur man ska jobba. Då prioriterades samma grupper som i dag.
            </seg>
            <seg n="a8292a0c">
              Det frågan egentligen handlar om är miljarden. Jag kan hålla
              med statsrådet om att 1 miljard är mycket bättre än ingenting.
              Under den förra mandatperioden höjde den socialdemokratiska regeringen
              taket i lönebidraget med långt mer än 1 miljard. När man inför
              en rehabiliteringskedja som kommer att kraftigt påverka både dem
              med lönebidrag och Samhall, vilket socialförsäkringsministern
              sagt att man ska inrikta sig på, blir frågan om det kommer att
              räcka med 1 miljard ifall även den delen inkluderas. Man kan ju
              inte nöja sig med att 20 000 ändå kvarstår som öppet arbetslösa.
            </seg>
            <seg n="71dde20b">
              Det vore vidare intressant att höra om arbetsmarknadsministern
              tycker att en höjning av taket på lönebidraget skulle innebära
              att fler omfattas och får möjlighet att hitta sin plats på arbetsmarknaden.
            </seg>
          </u>
          <note type="speaker" n="efb3fee6">
            Anf. 86 ANNA KÖNIG JERLMYR (m):
          </note>
          <u who="anna_konig_jerlmyr_fc5094" xml:id="i-5dfda77ff4b45eed-0" n="17d71afa">
            <seg n="e50b6331">
              Fru talman! Jag vill tacka statsrådet Littorin för ett mycket
              bra svar. Anledningen till att jag ville delta i debatten var
              att Sylvia Lindgren nämnde vuxenutbildningarna. Jag tänkte därför
              ge en kort bakgrund till det.
            </seg>
            <seg n="83648e59">
              Vi har tidigare hört anklagelser om att regeringen i det närmaste
              skulle ha slaktat vuxenutbildningarna, vilket såklart inte stämmer.
              Det stämmer att regeringen minskat anslagen till statsbidragen
              när det gäller vuxenutbildningar. Det rör sig om ungefär 10 000
              helårsplatser, från ungefär 90 000 till 80 000 platser.
            </seg>
            <seg n="191206a3">
              Men det man ska komma ihåg är att Socialdemokraterna mellan 1999
              och 2006 halverade statsbidraget för vuxenutbildningar. Vi ska
              komma ihåg att var femte högskoleplats i dag gapar tom. Då kan
              man fråga sig vilket egenvärde det har att satsa så mycket på
              vuxenutbildningar, när det finns behov av arbete och när företagen
              ropar efter arbetskraft.
            </seg>
            <seg n="9707f038">
              Jag tycker att det är väldigt glädjande att se de resultat som
              nu kommer av regeringens politik för funktionshindrade. 14 procent
              av nystartsjobben har gått till människor med något slags funktionshinder.
              Det är väldigt glädjande.
            </seg>
            <seg n="6c49f903">
              De satsningar som regeringen har börjat göra på Samhall har resulterat
              i att 1 000 personer förra året lämnade Samhall för ett arbete
              på den reguljära arbetsmarknaden. Det är självklart också glädjande.
            </seg>
            <seg n="0ee9aa0b">
              Min fråga till statsrådet är vad de kommande satsningarna på
              hela 1 miljard kronor enligt hans mening kommer att kunna ge för
              effekter på arbetsmarknaden och om funktionshindrade kommer att
              ha möjlighet att komma in på den reguljära arbetsmarknaden efter
              dessa satsningar.
            </seg>
          </u>
          <note type="speaker" n="c4d3228e">
            Anf. 87 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-36" n="925a9d5a">
            <seg n="34d4bba8">
              Fru talman! Jag tror att Sylvia Lindgren är inne på något väldigt
              viktigt, och det handlar i grunden om attitydförändringar. Det
              är där någonstans man måste börja. Attitydförändringar är naturligtvis
              svåra att åstadkomma. Det krävs ett omfattande arbete av alla,
              både av oss som befinner oss här och av arbetsmarknadens parter,
              inte minst av arbetsgivarna själva förstås.
            </seg>
            <seg n="ec0aaa11">
              Vi har gjort några saker utöver det som handlar om den direkta
              arbetsmarknadspolitiken: en sammanhållen diskrimineringslagstiftning
              och en ny diskrimineringsombudsman. Det syftar till att lättare
              kunna hantera en del av de negativa attityder som finns bland
              annat gentemot personer med funktionshinder.
            </seg>
            <seg n="4a5219f8">
              Jag har flera gånger träffat både flera av handikapporganisationerna
              och Rådet för integration i arbetslivet, som egentligen arbetar
              med personer med utländsk bakgrund. Men vi hade också en diskussion
              om personer med funktionshinder, för det är en annan typ av integration
              i arbetslivet. Vi har dessutom ett partssamråd på fredag om arbetsmiljöfrågor,
              och detta kommer naturligtvis att vara en del av den diskussionen.
            </seg>
            <seg n="0a4f5ade">
              Sedan har vi uppdraget till Arbetsförmedlingen, som kom med regleringsbrevet.
              Det kommer att redovisas till oss senast den 12 februari 2009.
              Det finns ytterligare några saker. Jag nämnde redan i interpellationssvaret
              Arbetsförmedlingen, Försäkringskassan, Socialstyrelsen och Skolverket,
              som i regleringsbrevet 2007 fick i uppdrag att inkomma med förslag
              på att förbättra funktionshindrades situation på arbetsmarknaden.
              Ett femtontal sådana förslag har kommit in, och vi arbetar nu
              med dem så mycket vi kan.
            </seg>
            <seg n="72be5842">
              Sylvia Lindgren pratar också om mer insatser för dem som står
              längst ifrån. Jag delar den uppfattningen helt och fullt. Det
              är just därför vi lägger 12,6 miljarder på jobb- och utvecklingsgarantin
              och jobbgarantin för unga och inom ramen för det arbetar med kompletterande
              aktörer. En tredjedel av de upphandlingsbara platserna ska upphandlas
              av kompletterande aktörer, sociala företag inte minst.
            </seg>
            <seg n="5d04f15b">
              Syftet med det är just att lägga mer resurser på dem som är allra
              svagast på arbetsmarknaden genom att se till att vi får spetskompetensen,
              erfarenheten, engagemanget och bemötandet som vi aldrig kan köpa
              på oss, hur bra än Arbetsförmedlingen är och kommer att kunna
              vara. Mycket av det man möter till exempel på fontänhusen är saker
              man inte kan köpa på sig eller anställa på sig. Det bygger på
              ett personligt engagemang. Det bygger på erfarenheter och bemötande,
              som är oerhört viktigt.
            </seg>
            <seg n="a16f9029">
              Gör något, säger Sylvia Lindgren. Ja, till skillnad från den
              förra regeringen är det precis det vi gör. Vi gör någonting. Vi
              har satsat 1 miljard mer än tidigare på anställningar i samband
              med lönebidrag. Nystartsjobben ger bättre resultat för personer
              med funktionshinder än andra insatser på arbetsmarknaden totalt
              sett. Satsningar sker på jobb- och utvecklingsgarantin, som är
              till för dem som är svagast på arbetsmarknaden, och på att öppna
              upp för kompletterande aktörer med bemötande och annat som är
              oerhört viktigt.
            </seg>
            <seg n="dbe5a3e9">
              Lars-Ivar Ericson ställer i grunden en fråga om lönebidrag för
              egenföretagande. Jag är inte främmande för att se över det regelverket.
              Jag tror att man i så fall måste se över det i kombination med
              olika typer av statsbidrag och allmänna småföretagsstimulerande
              insatser. Jag är inte alls främmande för att se över de sakerna
              och ska gärna göra det.
            </seg>
            <seg n="1dbce7f4">
              Jasenko Omanovic pratar om rätt till miljarden. Den frågan måste
              man naturligtvis ställa sig. Den frågan får man väl ställa sig
              i varje budgetgenomgång man gör. Men man ska samtidigt komma ihåg
              att när rehabkedjan presenterades i budgeten förra gången lade
              vi ytterligare drygt 3 miljarder på rehabkedjan och företagshälsovården.
              Inte alla förtidspensionärer med arbetsförmåga kvar har funktionshinder.
              Någon höjning av taket är inte aktuell just nu.
            </seg>
            <seg n="73cc2678">
              Anna König Jerlmyr frågar om vilka effekter denna miljard kan
              få. Naturligtvis är vår förhoppning att den ska sänka trösklarna
              in på arbetsmarknaden för fler personer med funktionshinder. Vi
              behöver dem på den svenska arbetsmarknaden.
            </seg>
          </u>
          <note type="speaker" n="cc814524">
            Anf. 88 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-de8551e8f979ea8c-2" n="bafe8d3f">
            <seg n="415ec1d3">
              Fru talman! Jag kan inte undgå att ge en kort replik till Anna.
              Hon pratade om komvux.
            </seg>
            <seg n="de4bc3b4">
              Det är ingen tvekan. Vi kommer båda från Helsingfors. Titta hur
              det ser ut! Det är betydligt fler som söker, och det är betydligt
              färre som kommer in.
            </seg>
            <seg n="cb4f957e">
              I övrigt: Kunskapslyftet, vad betydde inte det? Det kostade pengar.
              Det finns naturligtvis också med i den här delen. Det var socialdemokratiska
              satsningar. Där behöver definitivt inte vi socialdemokrater ha
              något dåligt samvete.
            </seg>
            <seg n="afe65e07">
              Jag kan däremot hålla med om att man borde ha gjort mer för de
              funktionsnedsatta. Jag tror att man hade kunnat göra det. Men
              nu när möjligheten har funnits och man inte har gjort det utan
              i stället lagt pengar på neddragningar av skatter tycker vi att
              det är en ojämn och felaktig fördelning.
            </seg>
            <seg n="5b460422">
              Ett steg på vägen borde vara att regeringen skapar förutsättningar
              för att nå sitt arbetsmarknadspolitiska mål att få ut arbetssökande
              på arbetsmarknaden så snart som möjligt genom individuellt utformade
              åtgärder. Det är det som behövs. Det går inte att generalisera
              ut åtgärder, allra minst för den här gruppen. För detta krävs
              resurser, så att arbetsförmedlarna ska kunna göra ett bra jobb,
              inte minst genom att bearbeta arbetsgivarna. Detta tar tid, ministern.
              Det behövs tid, och det behövs resurser.
            </seg>
            <seg n="18749c31">
              Jag träffade i går rörelsehindrade ungdomar. Mina ståndpunkter
              bekräftades mycket tydligt. Alla behöver någonting att komma till.
              Övergångar i dessa sammanhang är också väldigt viktiga. Skolan
              är obligatorisk. Det är bra. Vi har skolplikt i vårt land. Men
              sedan då? När skolan är över och man fastnar i det egna beroendet
              och utestängningen från arbetsmarknaden, då är det ensamheten
              som slår till. Det är den ensamheten som vi måste se till att
              med alla krafter försöka komma åt för att ge de mest utsatta möjligheter
              att komma till jobb och sysselsättning.
            </seg>
          </u>
          <note type="speaker" n="080b70f0">
            Anf. 89 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-37" n="925a9d5a">
            <seg n="3531e289">
              Fru talman! Jag tackar mina kära meddebattörer för en bra, stimulerande
              och spännande debatt. Jag är oerhört glad över att våra insatser
              ger resultat. Jobb- och utvecklingsgarantin med 12,6 miljarder
              är en rejäl satsning på de personer som har det allra svårast
              på arbetsmarknaden. Kompletterande aktörer med sociala företag
              och andra kommer genom bemötande, erfarenheter och kompetens att
              betyda oerhört mycket för den målgrupp vi nu pratar om. 1 miljard
              mer ges till lönegarantin och Samhall under mandatperioden. Nystartsjobb
              och andra åtgärder har visat sig extra betydelsefulla och viktiga
              för personer med funktionshinder.
            </seg>
            <seg n="d4f4812c">
              Jag träffade tidigt på våren 2007 en kille som heter Leif på
              ett projekt på Open up i Kista, som arbetar med personer med funktionshinder.
              Det är ett samarbete mellan Seko, IT-företagen, Arbetsförmedlingen
              och några till i Kista. Leif hade varit förtidspensionär i 14
              år. Han ville inget hellre än att börja arbeta och komma tillbaka
              till arbetsmarknaden. Han var precis en sådan som det har talats
              om i debatten.
            </seg>
            <seg n="b792cb0b">
              Tre veckor efter besöket fick jag ett sms av honom. Nu har han
              ett arbete att gå till. Det är precis det som det handlar om.
              Efter 14 år som förtidspensionär i rullstol är han tillbaka på
              arbetsmarknaden. Det är precis det som vi vill åstadkomma.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="5dbd3604">
            16 § Svar på interpellation 2007/08:424 om betydelsen av en god
            arbetsmiljö
          </note>
          <note type="speaker" n="52bf9415">
            Anf. 90 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-38" n="925a9d5a">
            <seg n="3594ee9b">
              Fru talman! Sylvia Lindgren har frågat mig vilka åtgärder jag
              ämnar vidta för att fler skyddsombud ska få utbildning för sitt
              uppdrag och för att fler företag ska få besök av Arbetsmiljöverkets
              inspektörer.
            </seg>
            <seg n="52aa5ba3">
              Jag håller med Sylvia Lindgren om att en god arbetsmiljö är bra
              för såväl de anställda som företagen. Det är precis med den utgångspunkten
              som regeringen har inlett ett arbete i syfte att förnya arbetsmiljöpolitiken.
            </seg>
            <seg n="83dc7b48">
              Arbetsmiljöpolitiken måste ges en mer offensiv och positiv innebörd.
              Det ska inte enbart handla om att förhindra en dålig arbetsmiljö,
              utan i mycket högre grad om att se arbetsmiljön som något som
              kan utveckla såväl individer som verksamhet.
            </seg>
            <seg n="0cd5b3bf">
              Två huvuduppgifter för den framtida arbetsmiljöpolitiken är att
              bidra till den samlade politiken för att bryta utanförskapet samt
              att lyfta fram arbetsmiljöns potential för ökad produktivitet
              och konkurrenskraft.
            </seg>
            <seg n="41759984">
              Den promemoria om arbetsmiljöpolitiken (Ds 2008:16) som presenterades
              den 21 februari kommer att läggas till grund för en bred diskussion
              om hur politiken ska se ut. Särskilt viktigt är att föra denna
              diskussion med arbetsmarknadens parter. Ett möte med parterna
              på högsta nivå kommer att hållas den 4 april.
            </seg>
            <seg n="4b1fadf5">
              Jag vill inte föregripa denna diskussion genom att nu redogöra
              för uppfattningar i enskilda frågor. Men självklart kommer skyddsombudens
              roll och Arbetsmiljöverkets tillsynsverksamhet att vara viktiga
              frågor i diskussionen om den framtida arbetsmiljöpolitiken, liksom
              hur tillgängliga resurser gör störst nytta.
            </seg>
          </u>
          <note type="speaker" n="f669a7a6">
            Anf. 91 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-de8551e8f979ea8c-3" n="bafe8d3f">
            <seg n="301fbcf8">
              Fru talman! Jag tackar ministern för svaret på interpellationen
              om betydelsen av en bra arbetsmiljö. Jag tackar också ministern
              för att han håller med mig om att en god arbetsmiljö är bra för
              såväl de anställda som företagen.
            </seg>
            <seg n="5989c995">
              Sedan säger ministern i svaret: Det är precis med den utgångspunkten
              som regeringen har inlett ett arbete i syfte att förnya arbetsmiljöpolitiken.
            </seg>
            <seg n="3b2b259f">
              Sedan kommer resonemanget om att det inte enbart handlar om att
              förhindra en dålig arbetsmiljö utan i mycket högre grad om att
              se arbetsmiljön som något som kan utveckla såväl individer som
              verksamhet.
            </seg>
            <seg n="9ed97315">
              Då måste jag ändå få fråga: Vad menar ministern med det? Om en
              individ, en person, kan utvecklas och också verksamheten beror
              i allra högsta grad på vad man menar och vad man ställer i förhållande
              till varandra. Är det produktiviteten eller vad? Är det så att
              en dålig arbetsmiljö, hög stressfaktor och hög press ska gå före
              att förhindra en dålig arbetsmiljö? Detta måste nog ministern
              utveckla så att jag mer förstår vad han menar i detta sammanhang.
            </seg>
            <seg n="e4dd1aaa">
              Enligt min mening går det aldrig att dagtinga om arbetsmiljön.
              Det är den alldeles för allvarlig för. Det handlar också om människors
              situation, människors framtid och människors förutsättningar för
              ett drägligt liv.
            </seg>
            <seg n="4a6206b8">
              Ekonomin styr i dag samhällsutvecklingen. En nedgång i ekonomin
              medför oftast effektiviseringar och rationaliseringar som på ett
              mycket allvarligt sätt påverkar de anställda. Det är stress, du
              ska göra mer på kortare tid, det är färre anställda, och du måste
              vara lönsam. Mönstret känns igen. Men vad blir konsekvenserna?
              Människor slås ut i förtid. Det blir mänskligt lidande och ekonomiska
              förluster. Är det värt priset? Det är därför som vi också behöver
              inspektörer. Vi behöver skyddsombud. Vi behöver huvudskyddsombud
              och regionala skyddsombud för att också kunna påverka i dessa
              frågor. Och arbetsorganisation är också en del av arbetsmiljöarbetet.
            </seg>
            <seg n="b775de34">
              Mina frågor till ministern var: Vilka åtgärder ämnar arbetsmarknadsministern
              vidta för att fler skyddsombud ska få utbildning för sitt uppdrag?
              Jag fick inget svar. Vilka åtgärder avser arbetsmarknadsministern
              att vidta för att fler företag ska få besök av Arbetsmiljöverkets
              inspektörer? Jag fick inget svar.
            </seg>
            <seg n="b612eb71">
              Ministern säger i svaret att man ska diskutera det med parterna
              på högsta nivå den 4 april. Självklart kommer skyddsombudens roll
              och Arbetsmiljöverkets tillsynsverksamhet att vara viktiga frågor
              i diskussionen om den framtida arbetsmiljöpolitiken, liksom hur
              tillgängliga resurser gör störst nytta.
            </seg>
            <seg n="8b41740f">
              Fru talman! Detta var allt. Det har dragits ned på dessa områden,
              och det har dragits ned rejält. Det har ministern tidigare skyllt
              på att det var viktigare att få folk i jobb än att värna arbetsmiljön.
            </seg>
            <seg n="273997af">
              Jag tycker att det är en skrämmande människosyn när man resonerar
              på det viset. Frågan kvarstår: Vilka åtgärder ämnar ministern
              vidta i denna fråga?
            </seg>
          </u>
          <note type="speaker" n="cf78cf2f">
            Anf. 92 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-39" n="925a9d5a">
            <seg n="e0db6e49">
              Fru talman! Detta är väl den tjugonde interpellationen i samma
              fråga. Det är bra med engagemang. Det är viktigt. Samtidigt måste
              vi utgå från det som är fakta i målet. Vi vet det har Sylvia Lindgren
              och jag debatterat kanske inte i alla 20 interpellationsdebatter
              men i några av dem att en utredning för ett antal år sedan visade
              att arbetsrelaterad ohälsa kostade samhällsekonomin kanske 50
              miljarder per år i direkta kostnader i form av sjukskrivningar
              och annat och också i produktionsbortfall. Det duger baske mig
              inte. Ursäkta språket.
            </seg>
            <seg n="b4a3ffad">
              Jag tycker att det i detta läge är ganska klart att det inte
              räcker med lagstiftning eller med Arbetsmiljöverkets inspektioner
              och regelverk för att få bukt med detta. Hade det funnits en nivå
              där man kunde fastställa arbetsplatsolyckorna till noll, då kunde
              man veta vilket ramanslag som skulle vara lämpligt att nå. Men
              det har inte gått att åstadkomma. Det finns inget rakt samband
              mellan Arbetsmiljöverkets ramanslag och antalet arbetsplatsolyckor.
            </seg>
            <seg n="60c9442b">
              Vi måste i tillägg till regelverk, inspektioner och annat göra
              det tydligare för arbetsgivare att de måste agera just som bra
              arbetsgivare. Sylvia Lindgren var själv inne på arbetsorganisation
              och ledarskap. Det är den typen av frågeställningar som gör att
              vi kan få arbetsgivarna att inte bara rygga för Arbetsmiljöverkets
              inspektioner, vilket de ska göra om de beter sig illa och bryter
              mot lagar och regler, utan också utöver det agera ännu bättre
              som arbetsgivare och se till att agera på ett sådant sätt att
              det tydliggörs för medarbetarna att det spelar roll om man erbjuder
              en god arbetsmiljö som vida överstiger bottenplattan i regelverken.
            </seg>
            <seg n="1c322846">
              Men för detta har Socialdemokraterna aldrig haft någon politik.
              Det är bara förbud, inspektörer och kontroller ingenting annat.
              Det har gjort att svensk arbetsmiljöpolitik under de senaste 30
              åren har varit helt förskonad, eller hur man nu ska uttrycka det,
              från någon som helst framtidsvision och framtidsdebatt. Det har
              bara handlat om regler och lagar och ingenting om hur vi ska få
              arbetsgivarna att agera bättre som arbetsgivare. När kommer den
              diskussionen i någon av de socialdemokratiska arbetsgrupperna?
              Det ser vi aldrig.
            </seg>
            <seg n="4a9e0e9c">
              Nu ska vi ha partssamråd med detta som utgångspunkt på fredag
              och tydliggöra kopplingen mellan arbetsmiljön och arbetslinjen,
              nämligen att se till att vi förstår, inte bara ur statsfinansiell
              utgångspunkt utan också som arbetsgivare och som enskilda medarbetare,
              att det lönar sig med en god arbetsmiljö, att inte bara ha förbud
              utan att också ha lite dragkraft i arbetsmiljöpolitiken. Men om
              det finns ingenting i socialdemokratisk retorik.
            </seg>
            <seg n="d2290488">
              Partssamråden på fredag utgår från diskussionen som presenteras
              i departementsskrivelsen. Sedan ska vi naturligtvis ha en ordentlig
              remissrunda. Vi kommer att ha seminarier. Vi kommer att ha fler
              partssamråd. Och så småningom hoppas jag att vi kommer fram med
              en nationell handlingsplan som tar ett mycket bredare grepp om
              dessa frågor än vad som tidigare har gjorts. Det ska just handla
              om en del sådana saker som inte kan finnas i lagstiftningen just
              om organisation och ledarskap och utbildningsinsatser. Men det
              kan också handla om förändringar i regelverk, anslag och annat.
              Men det är därför som vi måste ha en öppen attityd och en bra
              utgångspunkt i denna diskussion och inte begränsa oss på det sättet
              som jag tycker att Socialdemokraterna alltför ofta gör.
            </seg>
          </u>
          <note type="speaker" n="7b5de4c7">
            Anf. 93 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-de8551e8f979ea8c-4" n="bafe8d3f">
            <seg n="459d4845">
              Fru talman! Det är en märklig argumentation som ministern har
              här. Jag ifrågasätter om Sven Otto Littorin ser allvaret i det
              som händer.
            </seg>
            <seg n="857c9c98">
              Vi kan i dag läsa att antalet dödsolyckor på jobben ökar. En
              orsak är att arbetsplatserna inte jobbar tillräckligt seriöst
              med vardagssäkerheten, säger bland andra Mikael Sjöberg, generaldirektör
              på Arbetsmiljöverket. Det är en kraftig salva när det gäller dessa
              frågor.
            </seg>
            <seg n="fb643d05">
              Inspektörerna i all ära jag tror att inspektörerna kan göra ett
              jättejobb, det är ingen tvekan om det men det gäller också att
              se till att de kan komma ut på de arbetsplatser där de i huvudsak
              allra mest behövs, och det är ofta hos små och medelstora företag.
              Det är också dessa företag som behöver ha mest hjälp med den typen
              av uppdrag eftersom de inte har någon stor organisation runt omkring
              sig. Det är där som det slår hårdast.
            </seg>
            <seg n="a0dc2cf4">
              Regeringens indragningar av medel till funktionsutbildningar
              för skyddsombud får naturligtvis allvarliga konsekvenser. När
              färre skyddsombud får utbildning för uppdraget är det klart att
              det också påverkar verksamheten. Dessutom vet vi att det är en
              rörlighet på arbetsmarknaden, och det är bra. Men det innebär
              också att man hela tiden måste fylla på och se till att utbilda
              nya och hålla detta ajour med de olika branscher som ligger under
              respektive verksamhetsområde.
            </seg>
            <seg n="be628c0c">
              För att kunna ta ett personalansvar måste skyddsombuden kunna
              kräva att arbetsgivarna och deras chefer har grundläggande arbetsmiljöutbildningar.
              Det är ändå arbetsgivaren som har ansvaret för att se till att
              personalen har en bra arbetsmiljö. För att se till det här viktiga
              arbetet behöver Arbetsmiljöverket resurser, då inte minst inspektörer.
              Det är ofta så att det inte är lagen som behöver ändras utan tillämpningen.
              Det är en skyldighet att följa upp hur det ser ut, hur saker och
              ting genomförs, vad resultatet blir av det hela. Det är där som
              det brister.
            </seg>
            <seg n="7dde3488">
              Som jag skrev i interpellationen tjänar både anställda och arbetsgivare
              på en bra arbetsmiljö, vilket jag uppfattade att också Sven Otto
              Littorin ställde upp på. Då håller det inte med en vänta-och-se-attityd.
              Nu blir det ett samråd den 4 april. Jag var med på samrådet den
              22 augusti, då vi hade ett allmänt resonemang om arbetsmiljöfrågorna.
              Jag tycker att det har tagit lång tid vi är i alla fall inne i
              april nu för att komma fram i de här frågorna. Det är ju inte
              så att arbetsmiljöarbetet inte behövs. Snarare är det så att det
              accelererar. Det gör det också när fler människor kommer i jobb,
              och det är jättebra. Men då kan man ju inte dra ned på arbetsmiljöarbetet.
              Man måste se till att arbetsmiljöarbetet blir långsiktigt, och
              då behöver man också vidareutveckla det.
            </seg>
            <seg n="7f532497">
              Det som ni i regeringen gör är att ni först drar ned på åtgärderna
              och därefter börjar fundera på vad ni ska göra i stället. Men
              vad som händer däremellan ger ni blanka katten i. Det tycker jag
              är synd. Det är nonchalant mot alla dem som jobbar med arbetsmiljöarbetet,
              och det beklagar jag. Det är därför som jag har ställt de här
              två konkreta frågorna till arbetsmarknadsministern som jag fortfarande
              väntar på svar på.
            </seg>
          </u>
          <note type="speaker" n="fa8ead0e">
            Anf. 94 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-40" n="925a9d5a">
            <seg n="0f982c02">
              Fru talman! Jag ska inte upprepa mitt tidigare inlägg. Sylvia
              Lindgren efterfrågar ett vidareutvecklat arbetsmiljöarbete. Socialdemokraternas
              syn på ett vidareutvecklat arbetsmiljöarbete verkar vara mer resurser
              till Arbetsmiljöverket, och där upphör den. Det är en syn som
              jag inte delar.
            </seg>
            <seg n="a71d04f7">
              Vi har tagit fram en departementsskrivelse, inbjudit till partssamråd,
              inbjudit till breda överläggningar med forskare, arbetsmarknadens
              parter och med andra intressenter för att just få ett vidareutvecklat
              och bredare arbetsmiljöarbete. Syftet är att vi inte bara ska
              förlita oss på att arbetsgivarna som minsta nivå ska uppfylla
              de lagar och regler som gäller, utan att vi ska få ett positivt
              engagemang för arbetsmiljöfrågor hos arbetsgivarna. Det är ingenting
              som vi kan lagstifta fram, utan det måste ske genom incitament.
              Det kan ske genom attitydförändringar, och det kan ske genom att
              vi gör det tydligare att en god arbetsmiljöpolitik för den enskilde
              arbetsgivaren också är en bra och lönsam idé. Om detta hör jag
              aldrig någonting från Socialdemokraterna. Det handlar alltid och
              enbart om Arbetsmiljöverkets anslag. Det är faktiskt en rätt märklig
              ordning att man, trots att man har haft makten så länge, inte
              tidigare har kunnat göra en nystart på arbetsmiljöområdet just
              för att hitta de positiva exemplen.
            </seg>
            <seg n="bade3a59">
              När jag besökte Arbetstilsynet i Danmark tillsammans med Kenth
              Pettersson på hans sista resa var det just i akt och mening att
              bredda synen på arbetsmiljöfrågorna och försöka hitta ett mer
              positivt anslag som ger ett incitament för arbetsgivare att just
              göra det som jag efterlyser, nämligen att sträva mycket längre
              fram än det som lagen har som bottenplatta. Men det är vid bottenplattan
              som Sylvia Lindgren uppehåller sig.
            </seg>
          </u>
          <note type="speaker" n="78fb3d6f">
            Anf. 95 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-de8551e8f979ea8c-5" n="bafe8d3f">
            <seg n="ff77aed9">
              Fru talman! Oh, vad jag skulle önska att Sven Otto Littorin lyssnade
              på vad jag säger. Men har man fastnat i en tankelinje är det helt
              omöjligt.
            </seg>
            <seg n="560fc24f">
              Jag sade, mycket tydligt tycker jag, att man ska kräva att arbetsgivarna
              och deras chefer har en grundläggande arbetsmiljöutbildning. Därför
              behövs det också resurser just för den delen. Ni kan inte med
              gott omdöme slå er för bröstet för de nedskärningar som ni har
              gjort på arbetsmiljösidan. ALI är en del. Den har vi debatterat
              mycket. Arbetsmiljöverket är en annan del.
            </seg>
            <seg n="2a2beca9">
              Jag vet att Sven Otto Littorin har fått åtskilliga brev från
              skyddsombud i olika delar av landet som är starkt oroade över
              utvecklingen och hur det ser ut. Det kan vi också se i den ena
              rapporten efter den andra.
            </seg>
            <seg n="26ab5160">
              Med tanke på att allt fler arbetsskadade ska ut på arbetsmarknaden
              i så kallade utvecklingsgarantier, nyfriskjobb eller vad man nu
              kallar det krävs det kunskap gällande arbetsanpassning för de
              här människorna så att inte deras skador förvärras. Vem ska bevaka
              att det sker?
            </seg>
            <seg n="49ddcf28">
              Vad anser den borgerliga regeringen att arbetsmiljön är värd
              för såväl samhället som den enskilde individen? Anser regeringen
              att en dålig arbetsmiljö kan ge ökad välfärd? Tyvärr har Sven
              Otto Littorin uttryckt sig på så vis vid ett flertal tillfällen
              att det inte går att tolka det på annat sätt.
            </seg>
            <seg n="5b72daac">
              Svaret på de här frågorna är avgörande. Tyvärr har interpellationssvaret
              inte lugnat mig, snarare tvärtom. Ytterst handlar det om vilken
              människosyn man har och vad man har för känsla och engagemang
              i arbeten med dåliga arbetsmiljöer, och där finns mycket att lära.
            </seg>
          </u>
          <note type="speaker" n="9267c68a">
            Anf. 96 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-41" n="925a9d5a">
            <seg n="cd4f34a1">
              Fru talman! Jag brukar normalt inte bli arg på Sylvia Lindgren,
              men nu blir jag faktiskt riktigt upprörd. Att en dålig arbetsmiljö
              skulle vara en bra idé för arbetsgivarna är en åsikt som Sylvia
              Lindgren tillskriver mig. Med all respekt, men någon måtta får
              det vara. Det är precis tvärtom.
            </seg>
            <seg n="585b9ad4">
              Vi försöker göra någonting som Socialdemokraterna aldrig förmådde,
              nämligen att gå vidare med annat än med bara lagstiftning. Sylvia
              Lindgren säger att det är det som hon avser med utbildning och
              annat för att tvinga arbetsgivare att bli bra arbetsgivare. Men
              varför gjorde ni aldrig någonting då? Varför var anslaget till
              Arbetsmiljöverket det enda instrument som ni arbetade med?
            </seg>
            <seg n="a17e53ed">
              Vi försöker just nu göra någonting som ni aldrig förmådde, nämligen
              att ladda arbetsmiljöpolitiken positivt. Vi ska se till att det
              blir dragkraft, incitament eller vad det nu kan vara det är bland
              annat det som vi ska diskutera vid partssamrådet på fredag för
              att se till att det blir en dragkraft så att arbetsgivarna lyfter
              sig från bottenplattan i lagstiftningen. Ja, det kan man naturligtvis
              ha synpunkter på. Men det är tydligen inte det som Sylvia Lindgren
              retar upp sig på, utan Sylvia Lindgren tillskriver mig åsikten
              att en dålig arbetsmiljö skulle vara en bra idé för arbetsgivarna
              eller samhällsekonomin. Med all respekt, men där går min gräns.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="13a0e651">
            17 § Svar på interpellation 2007/08:464 om föräldrapenning och
            a-kassa
          </note>
          <note type="speaker" n="644cac37">
            Anf. 97 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-42" n="925a9d5a">
            <seg n="3bd8c7d0">
              Fru talman! Jasenko Omanovic har frågat mig vilka åtgärder jag
              avser att vidta för att förhindra att a-kassereglerna blir en
              fälla för föräldrar såväl ur ekonomiskt peerspektiv som ur jämställdhets-
              och arbetsmarknadsperspektiv.
            </seg>
            <seg n="442e4d4d">
              Jasenko Omanovic har även frågat mig om jag fått en konsekvensanalys
              från Inspektionen för arbetslöshetsförsäkringen, IAF, angående
              förslaget att stimulera ett jämnare uttag av tillfällig föräldrapenning.
            </seg>
            <seg n="383e934e">
              Jag vill inledningsvis understryka att jag inte har utlovat förändringar
              inom det område som Jasenko Omanovic hänvisar till i sin interpellation.
            </seg>
            <seg n="4c38ed9a">
              Förändringen av beräkningsgrunden för normalarbetstiden är en
              del i den reformering av arbetslöshetsförsäkringen som syftar
              till att göra det mer lönsamt att arbeta. Förändringen syftar
              också till att tydliggöra arbetslöshetsförsäkringens roll som
              omställningsförsäkring. I samband med denna förändring tog IAF
              bort den så kallade hjälpregeln. Grundtanken med förändringen
              av beräkningsgrunden för normalarbetstiden är att det är individens
              stadigvarande inkomst som ska återspeglas i nivån på arbetslöshetsersättningen.
              Det kan dock finnas anledning att se över effekterna för småbarnsföräldrar.
            </seg>
            <seg n="6dc4a250">
              Det finns inget konkret förslag från regeringen om att stimulera
              ett jämnare uttag av tillfällig föräldrapenning. Därmed har det
              inte funnits skäl för mig att initiera någon konsekvensanalys
              från IAF.
            </seg>
          </u>
          <note type="speaker" n="5d56ce83">
            Anf. 98 JASENKO OMANOVIC (s):
          </note>
          <u who="unknown" xml:id="i-9fb53ebd719cdbe8-43" n="925a9d5a">
            <seg n="22c1551e">
              Fru talman! Jag tackar ministern för svaret. Det här är inte
              den tjugonde debatten. Det är den andra. Men jag kan härmed på
              heder och samvete lova att det kan utvecklas till tjugo debatter
              om ministern inte skärper sig lite grann. Och vad menar jag med
              det?
            </seg>
            <seg n="241d79db">
              Ministern avslutade med att det inte fanns några skäl för honom
              att initiera en konsekvensanalys. Förra gången svarade ministern
              att det skulle komma en konsekvensanalys om ett år. Men nu finns
              det inga skäl för en konsekvensanalys.
            </seg>
            <seg n="ced2c1f7">
              Det kan hända att jag var lite för optimistisk när ministern
              förra gången sade att om det finns skäl skulle han ha ett öppet
              sinne för att göra förändringar. Jag tolkade det som ett löfte
              från ministern. Det kan hända att jag tolkade in för mycket i
              det, men i förra interpellationsdebatten nämnde ministern att
              om det finns skäl skulle man ha ett öppet sinne för att göra förändringar.
            </seg>
            <seg n="7235881c">
              I Sverige i dag är det så att föräldrar som tar hand om sina
              sjuka barn riskerar att förlora en del av sin sociala trygghet.
              År 2006 var det nästan 700 000 föräldrar som tog ut VAB-dagar
              för vård av sjuka barn. Om dessa föräldrar varit arbetslösa hade
              deras a-kassa minskat med motsvarande antal dagar som de varit
              hemma med sjuka barn.
            </seg>
            <seg n="a8065cf1">
              Arbetsmarknadsministern ger raka svar. Det uppskattar jag. Han
              säger att det ska vara mer lönsamt att arbeta, och därför ska
              inte VAB-dagar vara inkomstgrundande för a-kassa. Men samtidigt
              sitter det i samma regering ett annat statsråd som säger att man
              ska införa vårdnadsbidrag. Man ska alltså införa ett bidrag för
              att folk inte ska arbeta. Det är legitimt. Men att vara hemma
              och vårda sina sjuka barn är straffbart. Det är mycket orättvist.
            </seg>
            <seg n="4d11dfb5">
              Fru talman! Det är ett stort ansvar att vara hemma och vårda
              sina barn. Men den tiden får man inte räkna som inkomst när man
              blir arbetslös. Samtidigt kan man vara hemmafru och få bidrag
              för det.
            </seg>
          </u>
          <note type="speaker" n="28303dce">
            Anf. 99 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-44" n="925a9d5a">
            <seg n="d5c2aa84">
              Fru talman! Jag är ledsen om Jasenko Omanovic tycker att jag
              inte svarar på frågan. Men när det gäller konsekvensanalys tror
              jag att vi pratar om delvis olika saker. Jag vill bara tydliggöra
              det.
            </seg>
            <seg n="06619139">
              När det gäller föräldrapenning, a-kassa, hjälpregeln och annat
              kommer det, som jag sade i den förra interpellationsdebatten vi
              hade, att genomföras olika analyser och utvärderingar, bland annat
              av IFAU. Ungefär som jag säger i svaret kan det finnas anledning
              att se över effekterna för småbarnsföräldrar. Jag är inte främmande
              för det som jag sade förra gången.
            </seg>
            <seg n="317a6d07">
              När det däremot gäller den andra frågan som handlar om jämnare
              uttag av föräldrapeng är det inte något regeringsförslag utan
              ett förslag som har diskuterats i en arbetsgrupp inom Moderaterna.
              Därför finns det inget som jag kan göra en konsekvensanalys på.
            </seg>
            <seg n="90048b1d">
              När nu frågan om vårdnadsbidraget kommer upp är min utgångspunkt
              att valfrihet för småbarnsföräldrar inte ska behöva stå, och inte
              kommer att stå, i motsats till arbetslinjen. Det är min generella
              slutsats.
            </seg>
          </u>
          <note type="speaker" n="d8adf483">
            Anf. 100 JASENKO OMANOVIC (s):
          </note>
          <u who="unknown" xml:id="i-9fb53ebd719cdbe8-45" n="925a9d5a">
            <seg n="176a7b7e">
              Fru talman! Om vi har missförstått varandra är jag inte sämre
              än att jag får backa och säga att okej, nu kanske vi hittar varandra
              i den frågan. Men förra gången sade ministern att konsekvensanalysen
              skulle komma om ett år. Den har inte kommit än. Jag hoppas att
              ministern har svar på när konsekvensanalysen ska komma.
            </seg>
            <seg n="29028afb">
              Inte bara Moderaterna utan även Folkpartiet har förslag när det
              gäller jämnare uttag vad gäller VAB-dagar. Det ligger också en
              proposition om jämställdhetsbonus på riksdagens bord. Så det kan
              bli ett förslag. Jag tycker därför att man borde undersöka vilka
              konsekvenser det kan bli om man lägger fram ett sådant förslag.
            </seg>
            <seg n="d78487e2">
              Problemet kvarstår när det gäller VAB-dagar, och det finns ytterligare
              ett problem. Vi vill att fler föräldrar ska ha mer tid för sina
              barn. Det säger även statsrådet Hägglund när han presenterar vårdnadsbidraget
              som Littorin kallar valfrihet. Jag tycker att man även ska ha
              valfriheten att ta hand om sina barn när de sjuka utan att bli
              drabbad och straffad för det.
            </seg>
            <seg n="d19a9a70">
              Föräldrapenningen stimulerar föräldrar att få mer tid med sina
              barn. Min kompis Björn är en duktig pappa och har varit föräldraledig
              med sina barn varje fredag i ett helt år. Men om Björn blir arbetslös
              får han inte stämpla 40 timmar i veckan utan bara 32. Det är för
              att a-kassan räknar bort hans föräldraledighet. Är man föräldraledig
              är man inte produktiv. Det ska löna sig att arbeta, säger statsrådet.
              Samtidigt har vi flera andra statsråd som upprepade gånger påpekar
              att de ska skapa förutsättningar för småbarnsföräldrar att vara
              hemma med sina barn.
            </seg>
            <seg n="c1ccb924">
              Vi har en föräldraförsäkring. Det är världens bästa föräldraförsäkring
              som man kan använda partiellt och göra som min kompis Björn och
              vara hemma med barnen varje fredag och ha kul. Men det kan straffa
              sig om man blir arbetslös. Det är denna förändring, statsrådet,
              som jag vill att vi diskuterar.
            </seg>
            <seg n="b3e27736">
              Det står i svaret att det kan finnas anledning att se över reglerna
              för småbarnsföräldrar. Jag skulle vilja höra statsrådet säga att
              man ska se över reglerna och förändra så att småbarnsföräldrar
              inte behöver bli straffade om de blir arbetslösa för att de ville
              ha mer tid med sina barn. Det är en rimlig lösning. Lova nu småbarnsföräldrarna
              att ni ska ordna så att de kan vara hemma med sina barn utan att
              riskera att få sämre social trygghet.
            </seg>
          </u>
          <note type="speaker" n="1abc774e">
            Anf. 101 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-e746cb0aaaac6edd-2" n="d49b9001">
            <seg n="4c8402ab">
              Fru talman! Jag missuppfattade nog också först frågan som interpellanten
              ställde och trodde att den var ihopkopplad med Moderaternas riksdagsgrupp.
              Men eftersom jag är en del av denna grupp vill jag bara konstatera
              att vi inte har lämnat något förslag. I vårt parti pågår ett utvecklingsarbete.
            </seg>
            <seg n="793e1493">
              Jag vet inte vilken erfarenhet interpellanten har av utvecklingsarbete
              i sitt eget parti. Det kan ju hända att det inte pågick så mycket
              utvecklingsarbete under förra regeringsperioden. Politiken såg
              rätt lika ut under hela perioden. En del av oss kanske uppfattade
              det som att det var en man som bestämde och att man till nya problem
              använde gamla metoder. Så jobbar inte vi.
            </seg>
            <seg n="2f48390c">
              Men låt mig slå fast att det bara är ett förslag som diskuteras
              och som har kommit ut i medierna.
            </seg>
            <seg n="aaf848e3">
              Fru talman! Jag vill ändå kommentera just diskussionen om a-kasseregler.
              Vi kommer alltid att ha diskussioner om villkor, om hur a-kasseregler
              och villkor ska se ut. Jag tycker att grunden i de nya a-kassereglerna
              och bestämmelserna är väldigt bra, för grunden är att det ska
              löna sig att arbeta. Det finns en tydlig linje i det. Samtidigt
              har vi från majoriteten i arbetsmarknadsutskottet sagt att vi
              absolut kommer att följa den här utvecklingen. Vi kommer att följa
              den och ta del av analyser som görs framöver. Man kan ju inte
              göra analyser av olika förslag efter några månader utan man får
              göra analyser när det har gått en tid. Jag kan lova interpellanten
              att vi i majoriteten kommer att följa utvecklingen och se om det
              här får effekter som vi från början inte hade önskat.
            </seg>
          </u>
          <note type="speaker" n="7c28aeb3">
            Anf. 102 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-46" n="925a9d5a">
            <seg n="15caa421">
              Fru talman! Jag tror att den här interpellationen skrevs i samband
              med att diskussionen om jämnare uttag av tillfällig föräldrapenning
              fördes i medierna. Det är klart att man kanske från medierna kunde
              ha fått uppfattningen att det var ett skarpt förslag, ungefär
              som Elisabeth Svantesson sade. Det var det alltså inte, och därför
              är vi egentligen tillbaka på samma utgångspunkt som då vi debatterade
              det här förra gången. Grundtanken med förändringen av beräkningsgrunden
              för normalarbetstid har ju hela tiden varit att det ska vara individens
              stadigvarande inkomst som ska återspeglas i nivån på arbetslöshetsersättningen.
              Det kan vi naturligtvis diskutera. Det har vi gjort tidigare också.
              Jag säger som jag sade förra gången, att det kan finnas anledning
              att se över effekterna för småbarnsföräldrar. Det kommer vi naturligtvis,
              som Elisabeth Svantesson sade, att göra löpande efterhand.
            </seg>
            <seg n="a8549e05">
              När det gäller det jämnare uttaget, jämställdhetsbonus och annat
              utgår jag från att det, när det kommer skarpa förslag, så klart
              ligger i dens intresse som presenterar dessa förslag att också
              göra konsekvensanalyser och försöka resonera sig fram till vad
              de får för konsekvenser när det gäller arbete, delaktighet på
              arbetsmarknaden och annat.
            </seg>
          </u>
          <note type="speaker" n="7847c6c7">
            Anf. 103 JASENKO OMANOVIC (s):
          </note>
          <u who="unknown" xml:id="i-9fb53ebd719cdbe8-47" n="925a9d5a">
            <seg n="26249c04">
              Fru talman! Jag har inte fått svar på min fråga. Vi har hört
              Elisabeth Svantesson säga att majoriteten i arbetsmarknadsutskottet
              ska titta på utvecklingen. Men det är så klart. Det är så enkelt
              att räkna ut. Använder en mamma eller pappa en dag i veckan, som
              min kompis Björn, som använder fredag som ledig dag, och inte
              jobbar, inte är produktiv, inte är i arbete, blir det faktiskt
              så att man i stället för 40 timmar i veckan får 32 timmar att
              stämpla för. Det är så enkel matematik. Där behöver man inte titta
              på hur det ser ut med föräldrarna. Det är så enkelt. Regler är
              enkla, och det går att titta på dem.
            </seg>
            <seg n="14b4a103">
              Statsrådet frågade i den förra debatten: Vad är Socialdemokraternas
              retorik? I den här debatten hoppas jag att vi kan ha mer handling
              och mindre retorik. Jag är inte någon retoriker, så jag hoppas
              att vi kommer att ha lite mer av handling än av retorik. Därför
              ställer jag frågan igen. Jag undrar om statsrådet nu kan säga
              till alla småbarnsföräldrar som använder sin föräldrapenning,
              eller sina föräldradagar, partiellt och som faktiskt blir tvungna
              att vabba någon gång, alltså att vårda sina sjuka barn: Vi kommer
              att garantera er att ni inte behöver få försämrad social trygghet
              om ni blir arbetslösa bara för att ni väljer att ha mer tid med
              era barn eller väljer att ta hand om era sjuka barn. Ge ett så
              konkret svar! Det är väl inte svårt att svara på?
            </seg>
          </u>
          <note type="speaker" n="59900d8a">
            Anf. 104 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-48" n="925a9d5a">
            <seg n="bd8b0954">
              Fru talman! Svaret är nej på den frågan. Däremot kommer vi, som
              jag sade, att se över effekterna av regelverket efterhand.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="55f04b2d">
            18 § Svar på interpellation 2007/08:482 om kommuners rätt att
            bidra till arbetsmarknadspolitiken
          </note>
          <note type="speaker" n="3a752967">
            Anf. 105 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-49" n="925a9d5a">
            <seg n="03cf0a2f">
              Fru talman! Luciano Astudillo har frågat mig om jag ämnar ta
              några initiativ för att bättre möjliggöra för kommunerna att bidra
              till arbetsmarknadspolitiken och, om så är fallet, vilka insatser
              jag avser att genomföra. Luciano Astudillo menar att den nya förordningen
              som reglerar Arbetsförmedlingens möjligheter att ingå överenskommelser
              med kommunerna i praktiken förhindrar samarbeten runt om i landet.
            </seg>
            <seg n="85bf01da">
              Regeringen har reformerat stora delar av arbetsmarknadspolitiken.
              Det innebär att insatserna ska fokuseras dels på dem som har svårast
              att få jobb, dels på att få in flera aktörer som ett komplement
              till Arbetsförmedlingen. Därför ska både resurser och insatser
              prioriteras till jobb- och utvecklingsgarantin och till jobbgarantin
              för ungdomar.
            </seg>
            <seg n="e69d1552">
              Inom denna stora satsning på jobb- och utvecklingsgarantin och
              jobbgarantin för ungdomar finns det stora möjligheter för kommunerna
              att medverka i arbetsmarknadspolitiken. Regeringen har angett
              i Arbetsförmedlingens regleringsbrev att minst en tredjedel av
              platserna inom garantierna ska upphandlas från kompletterande
              aktörer. Det ger ett utrymme för att flera olika kompletterande
              aktörers kompetens kan tas till vara. I de resterande platserna,
              som inte nödvändigtvis måste föregås av ett upphandlingsförfarande,
              är kommunerna viktiga aktörer i utförandet av arbetsmarknadspolitiken.
            </seg>
            <seg n="a036ed5e">
              I den mån regelverket upplevs som otydligt och därmed kan tolkas
              som ett hinder för en samverkan med kommunerna inom garantierna
              avser regeringen att se över detta.
            </seg>
          </u>
          <note type="speaker" n="9bafd015">
            Anf. 106 LUCIANO ASTUDILLO (s):
          </note>
          <u who="luciano_astudillo_040f39" xml:id="i-0a0684d1034abf09-3" n="d8769853">
            <seg n="1c2e3f9d">
              Fru talman! Det kan bli lite knixigt att debattera en förordningstext
              i kammaren. Det kan vara svårt att förstå och greppa där ute.
              Kanske är det också därför vi får ett lite oengagerat svar som
              läses upp rakt av. Men det Littorin ändå säger här är att han
              går mig till mötes. Han går mig till mötes i frågan som har väckts
              av inte bara en kommun, utan det är flera kommunala företrädare
              som har varit på mig. Den här regeringen har bidragit till att
              göra regelverket otydligt med de här förordningsreglerna. Det
              har varit slarvigt, och många av kommunerna har känt sig otrygga,
              rädda för att den här förändringen har gjort att de inte kan samverka
              på samma sätt som de gjort tidigare med Arbetsförmedlingen. Det
              är därför bra att Littorin är beredd att klargöra och tydliggöra
              att kommunerna är en viktig part, en medspelare i att se till
              att få ut människor i arbete. Vi kan ju hoppas att man framöver
              lär sig detta, att man inte är lika slarvig och förhastad, att
              man samlar sig kring det här tillsammans med SKL, Sveriges Kommuner
              och Landsting, nästa gång man skriver en förordningstext.
            </seg>
            <seg n="6079ee29">
              Det är ett bra sätt att se till att de här missförstånden inte
              uppstår. Men det kanske är för mycket att hoppas på att inte det
              här gänget låser in sig i Regeringskansliet och sitter där och
              bara planerar ihop politiken som de tror att den kan förverkligas
              utan att lyssna av med dem som är ute i verkligheten och som verkligen
              gör jobbet. Den tydliga signal som jag har fått är att vi har
              fått en regering som väldigt sällan bjuder in till samtal och
              dialog, och när man väl gör det väljer man inte att samtala och
              lyssna utan framför allt att bekräfta den verklighetsbild som
              man ändå har.
            </seg>
            <seg n="9204c163">
              Sedan är det ju svårt att inte dras med. Littorin håller på att
              bli en av dem som redan nu, så här kort inpå ett och ett halvt
              år har gått sedan valet utnyttjar det här klassiska sättet att
              använda retoriken på när han säger: Vi har reformerat stora delar
              av arbetsmarknadspolitiken. Bakom det döljer sig ju att man i
              praktiken faktiskt har avvecklat stora delar av just denna politik.
              Man har därutöver förstört a-kassan. Det är ett klassiskt retoriskt
              knep att dölja vad man faktiskt gör genom att prata om reformer.
              Vidare fortsätter Littorin med att säga att insatser ska fokusera
              på dem som har det svårast att få jobb. Men ute i verkligheten
              är det ju inte så i praktiken. Det är just dessa grupper som ni
              överger med er politik. I praktiken retirerar den nationella politiken,
              retirerar arbetsmarknadspolitiken just från att investera, rusta
              och stötta de människor som står längst bort från arbetsmarknaden.
              Det enda ni har gjort är att öka otryggheten för de här människorna.
              Det enda ni har gjort är att svika dem gång på gång. Det är inte
              ökad otrygghet och ökade orättvisor som löser problemen med arbetslösheten.
              Det är numera ett faktum. Ni har misslyckats med er huvuduppgift:
              att bryta utanförskapet. De som står längst bort är lika många
              nu som då ni tillträdde.
            </seg>
            <seg n="b3ca8c1e">
              Men åter till vad den här debatten faktiskt handlar om. Det är
              väldigt glädjande att Littorin här är så tydlig. Kommunerna är
              en viktig part för att se till att hjälpa människor på arbetsmarknaden,
              och det ska vara tydligt att de också kan samverka med arbetsförmedlingarna
              för att lösa den här uppgiften. Tack för svaret!
            </seg>
          </u>
          <note type="speaker" n="900e5365">
            Anf. 107 ANNA KÖNIG JERLMYR (m):
          </note>
          <u who="anna_konig_jerlmyr_fc5094" xml:id="i-5dfda77ff4b45eed-1" n="17d71afa">
            <seg n="41a14d99">
              Fru talman! Jag vill börja med att tacka statsrådet Sven Otto
              Littorin för att han har gett svaret att kommunerna också fortsättningsvis
              ska kunna vara viktiga aktörer i utförandet av arbetsmarknadspolitiken.
            </seg>
            <seg n="0715993c">
              I arbetet med att få människor i arbete behövs flera olika aktörer
              som arbetsförmedlingar, sociala företag, samarbeten med akademikerförmedlingen,
              bemanningsföretag och givetvis kommuner. Det kan man se just i
              Helsingforss stad där man arbetar med jobbtorg för att få arbetslösa
              som går på socialbidrag i arbete. Insatserna genomförs i huvudsak
              av de 24 upphandlade bemannings- och utbildningsföretag som kommunen
              har tecknat avtal med.
            </seg>
            <seg n="33b3b8d4">
              Den 1 januari sattes detta i gång. Redan efter två månader hade
              4 000 personer skrivits in och 160 hade fått jobb. Det tycker
              jag är ett av många goda exempel som visar att kommunerna faktiskt
              arbetar aktivt med arbetsmarknadspolitik.
            </seg>
            <seg n="0a04f891">
              Vi kan i dag i tidningen Arbetsmarknaden läsa om hur ett företag
              som är en av de upphandlade aktörerna för Arbetsförmedlingen jobbar.
              Man kan läsa om deras erfarenhet från Danmark där de har jobbat
              med socialbidragstagare. Det danska företaget AS 3 har till exempel
              fått som effekt att 80 procent av de socialbidragstagare som de
              har jobbat med i vissa kommuner har fått arbete. Efter 1015 år
              i arbetslöshet fick 80 procent av de här personerna jobb efter
              sex månader. Det tycker jag är ett gott betyg.
            </seg>
            <seg n="958d818b">
              Det är positivt att man nu satsar på upphandlade aktörer. Vi
              kan se det på kommunal och central nivå. Arbetsförmedlingen har
              fått i uppdrag att upphandla minst 10 000 platser inom jobb- och
              utvecklingsgarantin. Det är väldigt viktigt att det här arbetet
              fortsätter och tas till vara.
            </seg>
            <seg n="628d7f69">
              Min fråga till statsrådet är om han känner farhågor för att det
              här viktiga arbetet med kompletterande aktörer sociala företag,
              bemanningsföretag och kommuner kommer att försvinna om Socialdemokraterna
              kommer till makten. De har inställningen att det bara är arbetsförmedlingarna
              som ska fixa jobben och att det är arbetsmarknadsåtgärder som
              plusjobb som gäller.
            </seg>
          </u>
          <note type="speaker" n="a08ddd6c">
            Anf. 108 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-50" n="925a9d5a">
            <seg n="7eccceaf">
              Fru talman! När man arbetar fram förordningar är det ett batteri
              av jurister inom Regeringskansliet som arbetar och aktivt deltar.
              Kontakter tas naturligtvis med de myndigheter som är relevanta
              när man arbetar fram förordningar. Så har skett även i det här
              fallet.
            </seg>
            <seg n="603cd10e">
              Därför blev jag väldigt förvånad när jag fick signaler om att
              man tolkade förordningstexten på det sätt som man har gjort på
              Arbetsförmedlingen. För att undanröja alla tvivel är vi beredda
              att titta över förordningen för att se till att det som jag tror
              att vi är överens om görs tydligt, nämligen att kommunernas viktiga
              roll inte förhindras i arbetet.
            </seg>
            <seg n="ef7faebd">
              I en tidigare interpellationsdebatt tog jag ett exempel på en
              sådan verksamhet, nämligen Mica i Östersund som jobbar med personer
              med grava psykiska funktionshinder. Det är i grunden ett kommunalt
              projekt som är mycket lyckat.
            </seg>
            <seg n="4660392c">
              Vi har också ESF-finansierade projekt och andra som också är
              väldigt bra.
            </seg>
            <seg n="d7c7c817">
              Luciano Astudillo och jag var på samma konferens för inte så
              länge sedan, nämligen SKL:s arbetsmarknadsdagar. Jag var där den
              14 mars; jag tror att Luciano var där dagen före. Jag var väldigt
              tydlig i mitt anförande, på samma linje som jag är här, med att
              kommunernas roll är oerhört viktig. Jag ser framför mig att inom
              det som inte handlas upp av kompletterande aktörer vill man naturligtvis
              se ett så nära och bra samarbete som möjligt. Jobbtorgen är ett
              bra exempel på det, och det finns många andra.
            </seg>
            <seg n="e2b1df86">
              När det gäller Anna König Jerlmyrs sista fråga om kompletterande
              aktörer är jag naturligtvis alltid orolig för vad socialdemokrater
              kan hitta på. Samtidigt konstaterar jag att Luciano Astudillo
              i ett av utspelen från den arbetsgrupp som han är med och leder
              har tagit ett rejält kliv åt höger när det gäller att få deltidsarbetande
              att starta företag. Det gläder mig oerhört. Om det är indikativt
              för hur Socialdemokraterna ser sin framtid är det glädjande.
            </seg>
            <seg n="312344a4">
              Det finns andra länder där man har bjudit in kompletterande aktörer.
              Australien är ett exempel. Jag träffade den nytillträdda labourregeringens
              arbetsmarknadsminister som också är vice premiärminister och väldigt
              tongivande, och hon var väldigt klar över att arbetet med motsvarigheten
              till kompletterande aktörer inte är något som man kommer att avbryta
              utan snarare arbeta vidare med och vidareutveckla. Jag hoppas
              att labourregeringen i Australien kan ha lite inverkan på Socialdemokraterna
              i Sverige.
            </seg>
          </u>
          <note type="speaker" n="66295cfe">
            Anf. 109 LUCIANO ASTUDILLO (s):
          </note>
          <u who="luciano_astudillo_040f39" xml:id="i-0a0684d1034abf09-4" n="d8769853">
            <seg n="0f9499ea">
              Fru talman! Det är ganska roligt att omfamnas av Littorin och
              bli kallad för höger. Jag har en historia inom socialdemokratins
              ungdomsförbund där jag fasades ut på vänsterkanten. Jag har alltid
              känt mig väldigt trygg i mina värderingar som har varit desamma
              hela tiden, någonstans i mittfåran inom socialdemokratin. Det
              allvarliga är att Littorin, vår arbetsmarknadsminister, ägnar
              sig åt att placera in oss socialdemokrater och peka ut var vi
              går höger eller vänster. I flera debatter tidigare har Littorin
              sagt: Det är samma gamla socialdemokrati. Nu är vi plötsligt höger.
              Nu får Littorin bestämma sig.
            </seg>
            <seg n="c6890983">
              Det viktigaste för oss är att se att ni inte löser de problem
              som vi fortfarande har. Ni löser inte långtidsarbetslösheten.
              Det orättvisa är inte lösningen på problemen. Ni har varit slarviga.
              Ni har förhastat er. Ni har förstört vanliga löntagares inkomsttrygghet.
              Ni har dragit ned på alla verktyg som arbetsmarknadsutbildningar
              och annat för att hjälpa människor att komma tillbaka i arbete.
            </seg>
            <seg n="49738bca">
              Littorin vet att långtidsarbetslösheten är lika hög nu som när
              ni tillträdde. Socialbidragskostnaden är densamma. I praktiken
              slår det nationella till reträtt. Ni drar in stödet för dem som
              står längst bort från arbetsmarknaden.
            </seg>
            <seg n="5ade82c4">
              Det här handlar inte om huruvida det ska finnas kompletterande
              aktörer eller inte, Anna König Jerlmyr. Då har ni missförstått
              debatten fullständigt.
            </seg>
            <seg n="dbac78d2">
              Jag tycker att det är väldigt bra att det finns andra som går
              in och rustar och genomför arbetsmarknadsutbildningar. Så har
              det varit länge på den lokala nivån inom den kommunala sektorn.
              Det är bra att man testar det också på nationell nivå. Det har
              inte vi socialdemokrater något emot.
            </seg>
            <seg n="4674d8ed">
              Däremot har jag och Littorin haft den här debatten tidigare.
              Då sade vi att det kanske vore klokt att utvärdera försöksverksamheten
              först. Lär lite av allt förhastande, att inte utvärdera och bara
              köra på och inte ha någon riktig plan och lösning på Sveriges
              problem. Lär av alla de misstagen och gör saker rätt för en gångs
              skull. Littorin valde att inte lyssna den gången.
            </seg>
            <seg n="c0fd7bc5">
              Det är bra med kompletterande aktörer. Det är bra med sociala
              företag. Den fotbollsklubb i Rosengård, Mabi, där jag var ordförande
              var faktiskt med och bidrog till att folk fick arbete.
            </seg>
            <seg n="e98f650e">
              Det är inte där vi skiljer oss åt. Det är bara det att vi försöker
              göra saker ordentligt och i rätt ordning och försöker dra lärdom
              av det som vi inte lyckades med, nämligen att hjälpa dem som står
              längst bort från arbetsmarknaden att få arbete.
            </seg>
            <seg n="aaf7bc7e">
              Jobbtorget är faktiskt ett tydligt exempel på hur det nationella
              perspektivet slår till reträtt. Vet du vad Helsingforss stad ägnar
              sig åt? De ägnar sig åt matchning. De ägnar sig åt rustning av
              folk. Där borde Arbetsförmedlingen vara med. Jobbtorget har inget
              stöd av arbetsförmedlingarna. De borde ju ingå i Jobbtorget som
              de gör i Malmö i arbets- och utvecklingscentrumen som har funnits
              hur länge som helst. Där samverkar kommuner och arbetsförmedling.
              Det är ju det frågan handlar om. Hur ser vi till att hjälpas åt
              den nationella nivån och den kommunala? Många kommunala företrädare
              kontaktade mig och var oroliga för att man omöjliggör samverkan.
              Man måste se människan och inte drunkna i systemen.
            </seg>
            <seg n="babfdf72">
              Littorin har varit väldigt tydlig här i dag. Det är positivt.
            </seg>
          </u>
          <note type="speaker" n="4b009ea3">
            Anf. 110 ANNA KÖNIG JERLMYR (m):
          </note>
          <u who="anna_konig_jerlmyr_fc5094" xml:id="i-5dfda77ff4b45eed-2" n="17d71afa">
            <seg n="78bfea1d">
              Fru talman! Luciano pratar om höger- och vänsterskala och blir
              väldigt upprörd. Vad jag kommer ihåg var det väl inte alltför
              länge sedan som Luciano Astudillo blev väldigt oroad när han såg
              att Miljöpartiet högerprasslade med regeringen i samband med arbetskraftsinvandringsförslaget.
            </seg>
            <seg n="6eb92213">
              Där kan man också göra en parallell. Luciano Astudillo talade
              här om att Arbetsförmedlingen alltid ska vara inblandad oavsett
              om kommunen i sin tur har ett samarbete med till exempel bemanningsföretag.
            </seg>
            <seg n="9c0dc05b">
              Det är precis som med kritiken mot förslaget om arbetskraftsinvandring.
              Arbetsförmedlingen ska hela tiden göra bedömningar. Det räcker
              inte om arbetsgivaren eller företaget självt känner att det har
              behov av en viss person som kommer från utlandet till Sverige
              för att anställas, utan där ska Arbetsförmedlingen givetvis in
              och göra bedömningar. Det är en liknande retorik.
            </seg>
            <seg n="5b55c892">
              Luciano Astudillo talar också om begreppet orättvisor. Man kan
              kanske kan försöka få en kommentar av arbetsmarknadsminister Sven
              Otto Littorin om han också upplever att det är orättvist att den
              totala arbetslösheten under alliansens första år vid makten minskade
              med 86 000 personer. Man kan jämföra det med Socialdemokraternas
              sista år vid makten när arbetslösheten minskade med 17 000 personer.
            </seg>
            <seg n="c0b95da8">
              Arbetslösheten bland utrikes födda minskade med 14 000 personer
              under alliansens första år. Det är att jämföra med Socialdemokraternas
              sista år vid makten där den ökade med 9 000 personer. Vi kan ta
              den totala ungdomsarbetslösheten. Den minskade med 12 000 personer
              under alliansens första år vid makten. Det är att jämföra med
              Socialdemokraternas sista år när den ökade med 2 000 personer.
            </seg>
            <seg n="4acfd6d1">
              Delar arbetsmarknadsministern Luciano Astudillos syn och definition
              av begreppet rättvisa?
            </seg>
          </u>
          <note type="speaker" n="46df1c64">
            Anf. 111 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-51" n="925a9d5a">
            <seg n="eace1281">
              Fru talman! På den sista frågan kan jag möjligen svara: nej.
              Jag kan bara konstatera och nu kommer Luciano Astudillo snart
              att le, eftersom han har hört det förut, men jag tar det gärna
              igen att det stora systemskiftet i svensk politik de senaste 30
              åren eller så var när Socialdemokraterna övergav arbetslinjen.
            </seg>
            <seg n="65a25521">
              Den stora orättvisan finns och den stora klyftan går mellan dem
              som har ett arbete och dem som inte har ett arbete. Därför är
              det oerhört glädjande att vi har brutit en utveckling som under
              den förra mandatperioden gav oss 140 nya förtidspensionärer varje
              dag till en utveckling där 400 personer går från ett utanförskap
              till ett arbete varje dag. De får därmed en lön att leva på, en
              arbetsgemenskap att känna trygghet i och en framtid att se fram
              emot.
            </seg>
            <seg n="e8e3460f">
              För att återgå till interpellationen kan jag bara konstatera
              att det är väldigt glädjande att Luciano Astudillo gillar kompletterande
              aktörer, gillar kommunernas engagemang med jobbtorg och annat
              och att Luciano Astudillo gillar deltidare som startar företag.
            </seg>
            <seg n="59a0c562">
              Jag kan inte konstatera annat än att det är rejäla högerkliv
              jämfört med tidigare för Luciano Astudillo. Det välkomnar jag
              naturligtvis. Det är förhoppningsfullt för framtiden.
            </seg>
          </u>
          <note type="speaker" n="7a32f660">
            Anf. 112 LUCIANO ASTUDILLO (s):
          </note>
          <u who="luciano_astudillo_040f39" xml:id="i-0a0684d1034abf09-5" n="d8769853">
            <seg n="b60d15a9">
              Fru talman! Det är klart att jag var orolig för Miljöpartiets
              högerprassel i arbetskraftsinvandringsfrågan. När vi väl tar över
              år 2010 är det viktigt att vi redan innan dess har grundlagt ett
              bra samarbetsklimat mellan Miljöpartiet, Vänsterpartiet och den
              kommande regeringen eftersom ni misslyckats med den viktigaste
              uppgiften: att bryta utanförskapet.
            </seg>
            <seg n="2480986f">
              Sysselsättningen har gått upp. Den har gått upp de senaste två
              åren eftersom vi har haft en superkonjunktur i vårt land. Men
              nu vänder det. Fråga finansministern som sitter där borta! Man
              har dragit ned på tillväxtsiffrorna. Förväntningen på ökad sysselsättning
              det här året är inte alls lika positiv.
            </seg>
            <seg n="e053b57f">
              Det enda den här regeringen har gjort är att ni har lagt grunden
              för ett nytt och värre utanförskap. Vi har 400 000 fler människor
              som i dag saknar inkomstförsäkring. Oj, oj, oj när det vänder
              och vi kanske får ökade arbetslöshetssiffror! Vilken misär, och
              vilka ekonomiska klyftor vi kan få i det här landet.
            </seg>
            <seg n="8b47bc0d">
              Ni har misslyckats med er stora uppgift. Problemet är och detta
              rör verkligen den här interpellationen att det nationella retirerar
              från att stötta kommunerna i deras arbete att få in människor
              på arbetsmarknaden.
            </seg>
            <seg n="b6105003">
              Malmö stad satsar så mycket som 380 miljoner kronor på arbetsmarknadspolitik.
              Helsingfors satsar säkert mycket mer än det i jobbtorgen. Där
              finns inte ens arbetsförmedlingarna med och hjälper till. De människorna
              ser inte den borgerliga arbetsmarknadspolitiken.
            </seg>
            <seg n="533cf44c">
              Där kan vi tala om utanförskap. Det är människor som står väldigt
              långt från arbetsmarknaden. Vi gör vår hemläxa när det gäller
              de frågorna och annan politik oavsett om Littorin kallar det höger
              eller vänster.
            </seg>
            <seg n="88554cd2">
              Det viktigaste är att lösa Sveriges problem och ta oss an framtidens
              utmaningar.
            </seg>
          </u>
          <note type="speaker" n="659387f7">
            Anf. 113 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-9fb53ebd719cdbe8-52" n="925a9d5a">
            <seg n="216c11e6">
              Fru talman! Det här året är visserligen lite svagare än år 2007
              som var ett rekordår på arbetsmarknaden. Trots det ser det ut
              att bli ett av de tre fyra bästa åren de senaste 30 åren.
            </seg>
            <seg n="3b8d2715">
              Det är klart att politiken har effekt. Det är därför vi har genomfört
              de stora förändringar som vi har gjort. Det är därför vi har gått
              från ett läge med 140 nya förtidspensionärer varje dag den sista
              mandatperioden under socialdemokratiskt styre till 400 personer
              varje dag som kommer in på arbetsmarknaden och lämnar utanförskapet.
              Det är naturligtvis oerhört glädjande.
            </seg>
            <seg n="7c7ec78a">
              Luciano Astudillo tog i sin sista inläggsrunda upp att så många
              har lämnat a-kassan. Jag ställer då frågan som jag brukar göra:
              Varför är Socialdemokraterna så emot en allmän inkomstförsäkring
              vid arbetslöshet? Det gäller alldeles oavsett hur den sedan organiseras.
              Det kan vi naturligtvis diskutera.
            </seg>
            <seg n="409f3608">
              Jag kan bara apropå högerprassel med Miljöpartiet konstatera
              att det finns anledning att vara lite positiv i den delen. Det
              finns åtminstone någonting att diskutera med Miljöpartiet, som
              faktiskt vill ha en allmän inkomstförsäkring vid arbetslöshet.
              Det är glädjande.
            </seg>
            <seg n="1ffdaa8a">
              Jag går tillbaka till interpellationen. Slutsatsen är att vi
              återigen vill se ett gott samarbete mellan arbetsförmedling och
              kommuner och se till att det arbetet fungerar så bra som möjligt.
              Vi kommer att se till att om det finns en skugga av ett tvivel
              om att instruktioner och annat är tveksamma ur den aspekten och
              tolkningar är tveksamma ska vi naturligtvis rätta till det.
            </seg>
            <seg n="1149eed9">
              Det framgår väldigt tydligt vad vi avser. Där tror jag att Luciano
              Astudillo och jag egentligen är överens. Kommunerna är viktiga
              aktörer i detta. Vi vill ha ett gott samarbete och gärna ännu
              bättre än i dag.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="133b3b50">
            19 § Svar på interpellationerna 2007/08:442 och 452 om internationellt
            skattefusk
          </note>
          <note type="speaker" n="657112e8">
            Anf. 114 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-53" n="925a9d5a">
            <seg n="d32e3403">
              Fru talman! Marie Engström har frågat mig vilka åtgärder jag
              avser att vidta för att underlätta arbetet med att bekämpa det
              internationella skattefusket.
            </seg>
            <seg n="b215803c">
              Lars Johansson har frågat mig
            </seg>
            <seg n="b6eff5a2">
              Låt mig först understryka att jag ser allvarligt på fusket. Jag
              anser att ett fungerande informationsutbyte är ett mycket bra
              redskap för att motverka det internationella skattefusket. Vi
              arbetar därför aktivt i olika sammanhang för att få fler informationsavtal.
            </seg>
            <seg n="d705670b">
              Sverige var en av initiativtagarna till det nordiska projektet
              för att ingå informationsavtal med skatteparadis. Det arbetet
              fortsätter. Sverige stöder också arbetet inom EU för effektivt
              informationsutbyte med skatteparadis och andra finansiella centrum.
              Självklart är Andorra och Monaco, vid sidan av Liechtenstein,
              intressanta i det sammanhanget. Vid senaste Ekofinmötet enades
              vi om att pressa på för avtal med Hongkong, Macao och Singapore.
              Sverige arbetar i samma syfte inom OECD.
            </seg>
            <seg n="dd356d5f">
              Det direkta arbetet för att motverka skattefusket, internationellt
              såväl som nationellt, utförs av Skatteverket. Jag har ingen information
              som tyder på annat än att verket utför detta uppdrag på ett kompetent
              sätt.
            </seg>
            <seg n="d1bd20ee">
              Frågor om tilläggsbudgeten avgörs liksom andra budgetfrågor i
              ett sammanhang. Därför är jag nu inte beredd att uttala mig i
              den frågan.
            </seg>
            <seg n="86950259">
              Till sist vill jag svara Lars Johansson att jag inte har några
              planer på att skärpa skatteflyktslagen.
            </seg>
          </u>
          <note type="speaker" n="43c7206f">
            Anf. 115 MARIE ENGSTRÖM (v):
          </note>
          <u who="marie_engstrom_e6a38f" xml:id="i-d2bd875d4b5ae2c9-0" n="7202c591">
            <seg n="682e17a1">
              Fru talman! Jag tackar för svaret. Jag tycker att det är positivt
              att informationsutbytet har ökat mellan länderna. Det var ett
              arbete som redan den förra regeringen startade och som den här
              regeringen nu fortsätter. Det har uppenbarligen också gett resultat
              i kampen för att alla stater ska ha möjlighet att få in sina skatter.
            </seg>
            <seg n="214791d8">
              Men aktiviteterna över gränserna ökar hela tiden. Det gäller
              inte bara de stora företagen, utan även mindre företag har aktiviteter
              över gränser. Privatpersoner har det också. Det kan också avläsas
              i Skatteverkets statistik över skatteundandragande.
            </seg>
            <seg n="e50f3619">
              Det som många gånger är problematiskt är att det internationella
              skattefusket är förenat med invecklade transaktioner och komplicerade
              juridiska upplägg. Det ställer stora krav på Skatteverket. De
              måste ha tillräckligt med kompetens och personal för att ha möjlighet
              att ta sig an de här många gånger dryga utredningarna. Vad jag
              vill komma till är att det är viktigt att Skatteverket har resurser
              för att kunna genomföra det här.
            </seg>
            <seg n="e91c092d">
              Vi kan tolka det vi har hört från Skatteverket om att de själva
              är oroade i dag. Resurserna kanske inte räcker till. De har också
              påtalat att de vill ha mer pengar till verksamheten.
            </seg>
            <seg n="dbcb9b4e">
              Det har i den här kammaren beslutats om ett antal skatteförändringar
              sedan regeringen tillträdde. Det är inte vid alla tillfällen som
              Skatteverket har fått ökade resurser för att kunna möta upp det
              merarbete som regeringens alla nya skatteförslag har inneburit.
              Vi vet att många av skatteförslagen också är av karaktären att
              de är avsteg från en likformig beskattning. De kan vara behäftade
              med många gränsdragningsproblem och så vidare. Det gör många gånger
              arbetet för Skatteverket ännu tuffare.
            </seg>
            <seg n="bcb8fe28">
              Jag har tidigare debatterat frågan om de så kallade räntesnurrorna
              med Anders Borg. Den frågan aktualiserar en annan fråga som finns
              med i interpellationerna, nämligen frågan om skatteflyktslagen.
              I skatteutskottet har vi nyligen haft ett betänkande där frågan
              har varit uppe. Där har man uttryckt sig på ett sådant sätt att
              man kan tänka sig att avskaffa skatteflyktslagen. Jag har kritiserat
              den lagen många gånger utifrån hur den är utformad i dag. Den
              kan släppa igenom rena upplägg för att kringgå skatt, vilket räntesnurran
              är ett exempel på. Men att dra slutsatsen att man därför ska avskaffa
              lagen tycker jag är lite väl dramatiskt.
            </seg>
            <seg n="e57a78b6">
              Därför vill jag fråga finansministern hur vi gör med den typen
              av skattelagstiftning. Kommer man att göra en översyn av skatteflyktslagen?
              Eller vilka viktiga signaler kommer finansministern att skicka
              ut i frågan?
            </seg>
          </u>
          <note type="speaker" n="85979e94">
            Anf. 116 LARS JOHANSSON (s):
          </note>
          <u who="lars_johansson_1e1d92" xml:id="i-c5f512d9dfeca594-0" n="68c76b9f" next="i-33ce073fff2fc828-0">
            <seg n="3b820db6">
              Fru talman! Skälet till interpellationen är framför allt det
              som vi har kunnat läsa i tidningarna i vinter om en omfattande
              aktivitet för att komma undan skatt i Sverige. Det gäller inte
              minst det som sker på den internationella marknaden, särskilt
              med tanke på de olika skatteparadis som finns i bland annat Europa.
              Liechtenstein är ett exempel. Andra länder är Andorra och Monaco.
            </seg>
            <seg n="d5dceefa">
              Mina frågor till statsrådet härrör sig just därför från vad regeringen
              gör. Jag tackar naturligtvis så mycket för svaret från Anders
              Borg, men kan konstatera en sak när det gäller de ekonomiska resurserna
              som jag tar upp i min interpellation. Skatteverket har för att
              beivra utvecklingen krävt ökade resurser såväl för 2007 som för
              2008. Vi kan konstatera att för innevarande år har regeringen
              sagt att det får man kan klara inom befintlig ram.
            </seg>
            <seg n="3b06a25b">
              Jag kan också notera att i det budgetäskande som Skatteverket
              lämnade in i slutet på februari kräver man ånyo särskilda resurser
              för att kunna ägna sig åt den internationella skattebrottsligheten.
            </seg>
            <seg n="aee620f4">
              Det är därför jag tycker att det är viktigt att få ett besked
              från finansministern. Överväger finansministern att tillskjuta
              särskilda resurser till Skatteverket så att vi kan ha en skarpare
              aktivitet därifrån?
            </seg>
            <seg n="71cf803b">
              Det handlar framför allt om att Skatteverket nu har en situation
              där man inte har ekonomi för att nyanställa. Man har inte ekonomi
              för att nyanställa folk med bra ekonomisk och juridisk utbildning
              som gör att man kan komma åt en hel del av det skattefusk som
              pågår på den internationella marknaden. Framför allt skulle man
              kunna använda sig av den information som vi vet att man har fått
              i Tyskland och som kan vara värdefull. Skatteverkets chef har
              sagt att man kan använda den också i Sverige om man skulle ha
              resurser för att kunna göra det på ett bra sätt. Därför är det
              viktigt att få svar på den frågan.
            </seg>
            <seg n="f924008b">
              Jag är förvånad över att finansministern avvisar kravet på att
              skärpa skatteflyktslagen. I slutet på förra året kom en redovisning
              från Skatteverkets analyschef som pekade på att de så kallade
              skattesnurrorna som Marie Engström talade om tidigare kan resultera
              i att fler bolag kommer att utnyttja möjligheterna att via olika
              former av dotterbolagsbildande i landet undvika skatt. Det kan
              leda till en skatteflykt eller skatteundandragande, om man vill
              använda det uttrycket, på hela 60 miljarder. Det är oerhört stora
              pengar. Den nuvarande generalklausulen är inte tillräckligt skarp
              och därför inte tillämplig i sammanhangen. Det är det som är det
              allvarliga, och det är det som vi måste ha besked om.
            </seg>
            <seg n="c012745d">
              Jag är oroad över detta. Det är faktiskt ett direkt avslagsyrkande
              om man kan uttrycka sig så när finansministern säger att han inte
              har några planer på att skärpa skatteflyktslagen. Det är samma
              sak som avslag på det kravet.
            </seg>
            <seg n="74e0647d">
              Min fråga är: Hur menar finansministern att man då ska komma
              till rätta med det som analyschefen och även Skatteverkets chef
              står bakom, nämligen att man vill göra något åt det som är på
              väg att utveckla sig till en väldigt stor kostnad? Det handlar
              till och med om mer pengar än vad den nuvarande regeringen fick
              för Vin &amp; Sprit.
            </seg>
          </u>
          <note n="d2c29147">
            Anf. 117 GUNNAR ANDRÉN (fp):
          </note>
          <u who="lars_johansson_1e1d92" xml:id="i-33ce073fff2fc828-0" n="68c76b9f" prev="i-c5f512d9dfeca594-0">
            <seg n="ae21781f">
              Fru talman! Jag vill tacka Marie Engström och Lars Johansson
              för att de ställde dessa frågor om skatteflykt här i kammaren
              eftersom det ger oss andra möjlighet att delta i debatten. Jag
              vill också tacka statsrådet för svaret.
            </seg>
            <seg n="eb4cd41a">
              Jag ser här i kammaren den förrförre finansministern Bosse Ringholm.
              Det ger mig anledning att erinra om att jag och dåvarande vice
              ordföranden i skatteutskottet Anna Grönlund Krantz för ungefär
              fem år sedan, under vårsessionen 2003, ställde ungefär samma frågor
              till dåvarande statsrådet och finansministern Bosse Ringholm.
            </seg>
            <seg n="fe087c84">
              Vi var oroade för den betydande skatteflykten, som nu har visat
              sig vara ännu större än den var då. Nu beräknas den till mellan
              90 och 100 miljarder, om jag inte missminner mig. Jag tror att
              vi var överens om någonting i den storleksordningen. Den har alltså
              visat sig vara lite större.
            </seg>
            <seg n="2cd9762d">
              Min fråga var då vad man skulle tänkas göra åt detta. Ett av
              mina förslag, fru talman, var att vi skulle göra oannonserade
              skattebesök på arbetsplatser. Det tyckte inte Bosse Ringholm var
              någon bra idé. Jag vet fortfarande inte varför. Men jag tycker
              fortfarande att det var en bra idé, och jag är glad att den här
              typen av åtgärder nu ser ut att komma.
            </seg>
            <seg n="3a0b584c">
              När den här regeringen sänker skattetrycket ganska mycket är
              det ännu viktigare att få förståelse för att alla som är skattskyldiga
              måste bidra till att finansiera den gemensamma välfärden. Det
              finns ett annat argument också som är lika viktigt som det tidigare,
              nämligen att vi måste se till att ha lika konkurrens mellan företagen
              så att inte några avstår från delta.
            </seg>
            <seg n="e566964a">
              Den tredje orsaken till att man måste ha en effektiv skattekontroll
              också på det internationella planet är att vi ska ha en rättvis
              beskattning. Vad den är exakt är svårt att säga, men det ska vara
              skatt efter bärkraft. Det är det centrala momentet, som vi alla
              här är eniga om. Det ska vara skatt efter bärkraft. Om det inte
              är någon som inte deltar i den här verksamheten, att betala skatt,
              uppfyller vi inte det kravet.
            </seg>
            <seg n="c9d01a13">
              Är det skatteflyktslagen, som Lars Johansson tar upp, som ska
              skärpas? Jag vill invända mot det Marie Engström sade om att det
              här utskottsbetänkandet aktualiserade ett avskaffande av skatteflyktslagen.
              Jag tyckte det stod precis tvärtom. Det som jag skrev under, fru
              talman, var tvärtom att vi skulle ha kvar skatteflyktslagen. Det
              är någonting helt annat. Man kan diskutera innehållet i skatteflyktslagen,
              men det grundläggande måste vara att lagstiftningen är så klar
              att det är klart för domstolarna vad som ryms och vad som är tillåtet
              och vad som är olagligt. Det viktigaste är att lagstiftningen
              blir så klar. Jag tycker att vi ska ha kvar skatteflyktslagen.
              Den är en restriktion mot att vidta sådana skatteplaneringsåtgärder
              som är illegala. Därför tycker jag att den ska vara kvar.
            </seg>
            <seg n="17286a7d">
              Fru talman! Det är en sak som är lite problematisk i den här
              frågan, och det är att vissa partier har en tendens, och jag vill
              inte tillhöra dem, att framställa sig som något mer rättrådiga
              i den här frågan. Jag tror att vi alla som sysslar med skatter
              har ett gemensamt intresse av att se till att inte några kan slå
              sig för bröstet och säga: Vi är något bättre än de andra. Jag
              tror att vi alla som står här kring talarstolen i kammaren nu
              har lika stora skäl att vara noga med att se till att varje skattebetalare
              ska betala den skatt som vi beslutar om här och att ingen ska
              slippa undan den skatt som man har att betala.
            </seg>
          </u>
          <note type="speaker" n="64807c41">
            Anf. 118 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-54" n="925a9d5a">
            <seg n="3e9b91fc">
              Fru talman! Jag välkomnar också att jag får den här diskussionen
              om interpellationerna från Engström och Johansson. Jag tror att
              vi måste vara jättetydliga med att skattefusk och skatteundandragande
              är ett oacceptabelt beteende. Det är skadligt för samhället. En
              illa fungerande skattekonkurrens där inte skatteparadis utan snarare
              skatteparasiter bidrar till att människor kan dra undan pengar
              från legal kontroll eller till och med för kriminella aktiviteter
              är skadligt för Sverige och för Europa. Vi ska ha låga skattesatser
              och starka offentliga finanser. Det förutsätter att vi får in
              de skatter som vi eftersträvar.
            </seg>
            <seg n="d5b5d964">
              Det är detta som har gjort att jag på EU-nivån har drivit den
              här frågan väldigt hårt tillsammans med den tyska finansministern.
              Det är centralt för Sverige att vi kan gå vidare med arbetet för
              att dels komma till avtal med länder utanför, dels få fram regelverk
              inom EU som förhindrar att man undandrar sig skatt.
            </seg>
            <seg n="0b8ba420">
              Jag ska också gärna ge Lars Johansson och Marie Engström en eloge
              för det viktiga arbete som gjordes på hemmaplan under den förra
              mandatperioden. När vi avskaffar arvs- och gåvoskatten och nu
              förmögenhetsskatten minskar det skattefusket och skatteundandraget.
              Det är åtgärder som minskar skatteplaneringen och skatteundandragandet.
              Det är positivt. Jag är också själv övertygad om att det gäller
              den förändring vi har gjort av fastighetsskatten där vi begränsar
              värdet av stora uppskov genom att räntebelägga dem. Det kan man
              naturligtvis ha synpunkter på i andra sammanhang, och det har
              jag respekt för. Men det faktum att de nu räntebeläggs innebär
              en begränsning av värdet av uppskoven. De stora uppskoven vi har
              i det svenska skattesystemet är ett av våra mest grundläggande
              problem för skattekonkurrensen.
            </seg>
            <seg n="4a8df62b">
              Skatteflyktslagen har naturligtvis både plus och minus. Jag tror
              att vi alla här kan vara överens om att en entydig och klar skattelagstiftning
              skulle ha stora fördelar. Det är en självklarhet i en demokrati
              med höga ideal när det gäller rättssäkerhet. Samtidigt ska man
              inte heller överdramatisera det här. I EU-systemet har domstolen
              tillämpat en princip om skatteförfarandemissbruk och en princip
              om rättsmissbruk som i allt väsentligt påminner om den svenska
              skatteflyktsklausulen. Det visar att det i de flesta skattesystem
              finns ett behov av en lagstiftning som indikerar att beteenden
              som i huvudsak handlar om att undandra sig skatt är tveksamma.
            </seg>
            <seg n="9cf42562">
              Vi skulle naturligtvis kunna se en utveckling i framtiden där
              Sverige inte längre är utsatt för en hård skattekonkurrens, där
              vi inte längre har några kryphål och där skattelagstiftningen
              är så klar och där vi inte längre är så beroende av uppskov som
              vi är att en sådan här lagstiftning inte längre skulle ha en roll
              i det svenska skattesystemet. Jag kan inte se att det gäller för
              någon period som jag kan överblicka. Under den period som jag
              kan överblicka kommer vi att ha ett behov av en lagstiftning som
              hindrar och motverkar att man använder olika typer av ibland legala
              förfarandesätt för att undandra sig skatt och tillgodogöra sig
              stora ekonomiska vinster.
            </seg>
            <seg n="0ef33eac">
              Jag delar starkt Gunnar Andréns uppfattning att skatteflyktslagen
              är någonting som vi kommer att få leva med under den tid vi kan
              överblicka. Sedan skulle vi naturligtvis alla tycka att det var
              mycket enklare och bättre om skattereglerna i alla avseenden var
              så klara att vi inte behövde den typen av lagstiftning. Jag tror
              dock att det är någonting som ligger långt in i framtiden.
            </seg>
            <seg n="d110b026">
              När det gäller de äskanden från Skatteverket som det talas om
              var jag faktiskt tvungen att räkna ut vad de är i procent av anslagen
              medan jag stod här och lyssnade. Det handlar om ett tilläggsäskande
              på 0,4 procent av de totala medlen respektive ett totalt tilläggsäskande
              på 3 procent av de totala medlen till Skatteverket. Det är inte
              det som avgör vad Skatteverket har för möjligheter att driva den
              här verksamheten. Vi ska noga följa detta och följa upp att det
              finns möjligheter för Skatteverket att på ett kraftfullt sätt
              arbeta mot skattefusk och skatteflykt och att vi kan underbygga
              det med ett stramt arbete på EU-nivå för att gemensamt komma till
              rätta med de här problemen.
            </seg>
          </u>
          <note type="speaker" n="9a60b87e">
            Anf. 119 MARIE ENGSTRÖM (v):
          </note>
          <u who="marie_engstrom_e6a38f" xml:id="i-d2bd875d4b5ae2c9-1" n="7202c591">
            <seg n="6b4b6a12">
              Fru talman! Jag ska först passa på att kommentera någonting som
              Gunnar Andrén sade i sitt anförande. Han menade att han hade föreslagit
              oannonserade arbetsplatsbesök under den förra mandatperioden.
              Jag kan bara dra mig till minnes att Folkpartiet faktiskt sade
              nej till att införa krav på personalliggare i restaurangbranschen
              när vi fattade beslut om det våren 2006, precis i slutet av föregående
              mandatperiod. Varför tar jag upp det? Jo, därför att den ena åtgärden
              i någon mening är beroende av den andra. Att göra oanmälda arbetsplatsbesök
              hänger ihop med att man i det skedet ska kunna kontrollera att
              det finns personalliggare och att den stämmer överens med vilka
              som finns på arbetsplatsen vid just det tillfället.
            </seg>
            <seg n="3e08e108">
              Precis som Gunnar Andrén sade här, tror jag att vi över partigränserna,
              eller till och med över blockgränserna, är intresserade av att
              utvidga möjligheterna både när det gäller att göra oanmälda besök
              och när det gäller att ställa krav på personalliggare.
            </seg>
            <seg n="aa26e54b">
              I dag har jag och några andra från skatteutskottet besökt byggföretagen
              i samverkan och pratat om just de här frågorna. Det finns ett
              enormt tryck hos branschfolket att vi i politiken levererar och
              att det kommer förslag från regeringen. Jag vet att finansministern
              har pratat om detta förut. Frågan är bara när det händer någonting.
              Man är uppenbarligen väldigt otålig just nu.
            </seg>
            <seg n="0df0fb66">
              Sedan var det lite intressant att lyssna på Anders Borg. Oavsett
              vad majoriteten i skatteutskottet menar med sina skrivningar tänkte
              jag hela tiden att det är mest intressant att höra vad finansministern
              säger, och nu säger Anders Borg att vi ska ha en skatteflyktslag.
              Så tolkar i alla fall jag det Anders Borg sade. Han hänvisar också
              till att många andra länder anser det viktigt att ha den typen
              av lagstiftning för att i någon mån skydda sitt skatteupplägg
              eller sin skattelagstiftning.
            </seg>
            <seg n="251771f0">
              Men då kommer vi återigen till det problem vi har i dag med skatteflyktslagen.
              Vi är många som tycker att den inte funkar riktigt. Den är tandlös.
              Ska vi ha en lag ska det ju vara någonting som biter ifrån. Vi
              pratade om det här med signalsystem, och finansministern säger
              själv att det är viktigt med ett signalsystem. Men det i sig är
              ju också ett signalsystem att man har en lagstiftning som man
              vet att man kan använda, som man vet att det är lite bett i och
              som har möjlighet att åtgärda problem.
            </seg>
            <seg n="ea70c797">
              Jag känner återigen att finansministern är lite svaret skyldig
              i den frågan, för det går ju inte bara att säga: Ja visst, vi
              ska ha den typen av lagstiftning!
            </seg>
            <seg n="1d390343">
              Det ska ju också vara någon mening med det. Men finansministern
              har ytterligare en chans att leverera ett svar.
            </seg>
          </u>
          <note type="speaker" n="688d695a">
            Anf. 120 LARS JOHANSSON (s):
          </note>
          <u who="lars_johansson_1e1d92" xml:id="i-c5f512d9dfeca594-1" n="68c76b9f" next="i-33ce073fff2fc828-1">
            <seg n="e28d24eb">
              Fru talman! Det är en intressant diskussion, det här, om vad
              vi kan göra för att komma till rätta med skattefusket och skatteundandragandet,
              framför allt det som sker på den internationella marknaden.
            </seg>
            <seg n="92bc71e7">
              Jag kan konstatera att när finansministern i sitt svar säger
              att man vid det senaste Ekofinmötet har lyckats enas om att pressa
              på för avtal med Hongkong, Macao och Singapore var det naturligtvis
              bra i sig. Men när Liechtenstein skulle bli medlem i Schengen
              hade faktiskt den svenska regeringen en möjlighet att pressa på
              och säga till Liechtenstein: Nej, ni får inte bli medlem i Schengen
              förrän ni har öppnat upp era böcker ordentligt så att man kan
              kontrollera att här inte förekommer skattefusk.
            </seg>
            <seg n="d7a41112">
              Men det gjorde man inte från den svenska regeringens sida, vilket
              jag beklagar.
            </seg>
            <seg n="37c72b14">
              Frågan är då: Vad är det för andra initiativ som den svenska
              regeringen nu har för avsikt att vidta?
            </seg>
            <seg n="03bed32a">
              Sedan vill jag gärna gå vidare och fråga om det här med resurserna.
              Man kan kanske tycka att om man räknar i procent är det inte så
              stora resurser när vi diskuterar Skatteverkets möjligheter att
              komma till rätta med skattefusket. Men Anders Borg vet likaväl
              som jag att väldigt mycket av Skatteverkets resurser är upplåsta
              i väldigt många andra verksamheter, inte minst för att komma till
              rätta vid avdrag för hushållsnära tjänster och liknande som också
              kräver extra resurser. Det är väldigt mycket nu som kräver extra
              resurser på Skatteverket.
            </seg>
            <seg n="0d13a682">
              Jag kan konstatera att när vi för några veckor sedan hade en
              interpellationsdebatt om tullen svarade också finansministern
              i sitt skriftliga svar att det inte skulle bli några särskilda
              pengar till tullen. Men här i talarstolen, och samma dag, gick
              finansministern ut i ett pressmeddelande och sade: Jovisst, vi
              ska skjuta till extra resurser till tullen i tilläggsbudgeten!
            </seg>
            <seg n="b052d662">
              Procentuellt har jag inte räknat på om det skulle vara ungefär
              samma procentuella andel, om det handlar om 0,4 procent eller
              så. Men i vilket fall som helst: Då gick det att ge ett sådant
              besked. Men i den här frågan, som kanske inte får samma massmediala
              uppmärksamhet, vill finansministern inte ge något besked, vilket
              jag beklagar. Jag tror nämligen att om man vill komma till rätta
              med det här och känna trovärdighet i Skatteverkets möjligheter
              att bekämpa skattefusket krävs det faktiskt också att man är beredd
              att skjuta till särskilda resurser.
            </seg>
            <seg n="bcbf45fa">
              Sedan vill jag gärna ta upp en annan sak. Det handlar om hur
              man kan agera. Vi har, precis som har framkommit i den här diskussionen,
              möjligheter för Skatteverket att göra oanmälda besök inom vissa
              branscher: hotell- och restaurangbranschen och frisörbranschen
              till exempel. På samma sätt skulle man också kunna göra i den
              finansiella sektorn. Jag kan nämligen tänka mig att det även där
              pågår en del saker när det gäller skattefusk som man skulle behöva
              agera mot omedelbart när man har fått ett tips om att man borde
              göra någonting aktivt. Hur ser finansministern på den möjligheten?
            </seg>
            <seg n="506acd6f">
              Jag ska i ett senare inlägg återkomma till frågan om skatteflyktslagen
              och om generalklausul.
            </seg>
          </u>
          <note n="3bb36b00">
            Anf. 121 GUNNAR ANDRÉN (fp):
          </note>
          <u who="lars_johansson_1e1d92" xml:id="i-33ce073fff2fc828-1" n="68c76b9f" prev="i-c5f512d9dfeca594-1">
            <seg n="c5dd0511">
              Fru talman! Vid utfrågningen med Mats Sjöstrand i oktober 2006
              om budgeten från Skatteverket ställde jag frågan om anslagens
              nivå var tillräcklig. På den fick jag svaret ja. Sedan ställde
              Lars Johansson eller möjligen Raimo Pärssinen, tror jag att det
              var, en annan fråga, nämligen om Skatteverket skulle behöva mer
              pengar. På den frågan var svaret också ja. Det finns alltså lite
              olika bud om hur det är.
            </seg>
            <seg n="e5dea2ea">
              Jag vill ändå säga till Marie Engström och er andra att det är
              alldeles riktigt att Folkpartiet var ensam reservant när det gällde
              personalliggare och så vidare. Men reservationen hade inte den
              utformning som man kunde få intryck av här, utan vi var skeptiska
              till en enda sak, nämligen att det bara skulle omfatta två branscher,
              nämligen, om jag minns rätt, hårfrisörer och någon till. Vi ville
              ha en mer generell lagstiftning.
            </seg>
            <seg n="0e8a42d2">
              Sedan fanns det en annan lagstiftning också som gällde kontantbranschen.
              Den var vi också skeptiska till därför att den däremot var för
              vid enligt vårt sätt att se. Den skulle också komma att omfatta
              dem som sålde glass på badstränder och så vidare i kontantbranschen.
              Det tyckte vi var för futtigt. Man måste ha en annan definition.
              Därför var vi också reservanter på den punkten. Det betyder inte
              att vi var i grund och botten emot detta, utan det var fråga om
              avgränsningarna. Jag tror inte att det är det viktigaste.
            </seg>
            <seg n="700499c2">
              Men, fru talman, jag menar att det är väldigt viktigt att ta
              fasta på det Marie Engström säger. I den här frågan det var det
              jag framförde tidigare också tror jag att det är väldigt viktigt
              att man visar enighet över parti- och blockgränser så att man
              slipper använda skatteflyktsklausuler mer än absolut nödvändigt.
              Folk företag och enskilda ska veta att de ska betala sina skatter.
              Det tror jag vi ska vara väldigt eniga om. Det behövs för välfärdens
              och rättvisans skull.
            </seg>
          </u>
          <note type="speaker" n="243bb214">
            Anf. 122 BOSSE RINGHOLM (s):
          </note>
          <u who="bosse_ringholm_4e5a25" xml:id="i-e9b764cb26bb9b72-0" n="3a530f35">
            <seg n="da669a19">
              Fru talman! Det är naturligtvis utomordentligt bra att finansministern
              också är oroad över skatteflykten och de frågor som hänger ihop
              med skattefel och skattefusk. Och det är bra om vi över partigränserna
              kan ha ambitionen att vi ska höja våra insatser på det här området.
              Nu räknar finansministern i sitt svar upp en rad insatser som
              görs i Sverige och i EU-sammanhang. Det är också väldigt bra.
              Men frågan handlar ju om: Är det tillräckligt? Kan det göras mer?
            </seg>
            <seg n="eaa0893b">
              Jag har svårt att tro att Anders Borg skulle vara beredd att
              stå här och säga: Vi har gjort allt som går att göra. Inget mer
              kan göras.
            </seg>
            <seg n="bad0610a">
              Har Anders Borg den uppfattningen så är det bra om vi får den
              deklarationen i så fall här. Om han inte har den uppfattningen
              så kanske vi kunde få en liten aning om vad Anders Borg ser för
              problem och vad det är för saker som han vill ha upp på sin agenda
              och sitt program den närmaste tiden som han vill göra, både på
              hemmaplan, i EU-sammanhang och i andra internationella sammanhang
              om han nu tycker att det finns mer att göra.
            </seg>
            <seg n="36b0daeb">
              Gunnar Andrén, precis som har påpekats här ett par gånger, mindes
              nog fel. Det här med oannonserade besök har ju förekommit länge
              från skattemyndigheterna, länsstyrelserna, migrationsmyndigheterna,
              polisen och andra när man kollar en rad olika saker, allt från
              tillstånd och skattefrågor till exempelvis arbetskraftstillstånd,
              uppehållstillstånd och liknande. Den typen av oanmälda besök har
              alltså funnits under mycket lång tid. Det kanske man kan utvidga
              på lite olika sätt. Det är möjligt att man kan göra mer.
            </seg>
            <seg n="a7ecc4b9">
              Men det som vore intressant för kammaren och oss att få veta
              är: Finns det någonting på Anders Borgs dagordning? Vi kan inte
              bara nöja oss med att säga att det här har gjorts, och det här
              görs just nu. Finns det någonting i framtiden?
            </seg>
            <seg n="922c7765">
              Om inte Anders Borg har en alldeles bestämd uppfattning om vilken
              teknik man ska använda sig av på olika områden kan jag ha förståelse
              för det, men det vore intressant att veta på vilka områden Anders
              borg tycker att man i första hand ska ta sig an arbetet.
            </seg>
            <seg n="54195dbb">
              Skatteverket redovisade ju faktiskt i vintras en rätt intressant
              studie om så kallade skattefel med hela området inbegripet. Där
              kan man hitta allt från det som är skattefel från individer till
              olika typer av företag, naturligtvis. Och det är inte alltid så
              att det bara handlar om det enkla att man har missförstått reglerna.
              Det är alltid bra med förenklingar, men det är faktiskt inte så
              att man löser det här problemet bara genom att göra regelförenklingar.
              Man löser det inte genom att ta bort vissa skatter heller. Man
              löser det till en del genom att man måste ha ekonomiska resurser.
            </seg>
            <seg n="75011535">
              Jag kan säga till både Anders Borg och Gunnar Andrén att det
              inte är något som hindrar att ni kan förse Skatteverket med mer
              resurser. Om det blir 0,004 eller 8 eller vad det kan vara för
              siffra på slutet, det är egentligen det som är viktigast. Vi har
              ingenting emot att ni bjuder över på den punkten.
            </seg>
            <seg n="6d4f0888">
              Socialdemokraterna har lagt fram förslag som innebär mer resurser
              till Skatteverket. Jag vill inte säga att det är det sista, det
              mest idealiska och det slutgiltiga beloppet och den nivå som Skatteverket
              kan få.
            </seg>
            <seg n="7ae6507b">
              Skatteverket behöver både mer ekonomiska resurser, och alltså
              mer personal som jobbar med detta, och en förbättrad lagstiftning.
              Vad man än säger om skatteproblem och skatteundandragande så är
              det likt all annan form av brottslighet dessa ligger alltid ett
              steg före. Därför vore det intressant att höra hur Anders Borg
              funderar; jag begär inte att han ska ha något exakt program med
              dagordning färdigt. På vilka områden är det intressant att ta
              fram nya förslag och åtgärder? Nu behöver vi kanske inte diskutera
              de konkreta åtgärder som behöver göras utan mer ringa in vad nästa
              steg är. Även om det inte kommer med i propositionen om någon
              vecka undrar jag vad som kommer till hösten. Vad är ambitionsnivån,
              Anders Borg?
            </seg>
          </u>
          <note type="speaker" n="d79c9b1c">
            Anf. 123 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-55" n="925a9d5a">
            <seg n="dd3a6ce7">
              Fru talman! Jag tror att det finns en stark övertygelse i kammaren
              om att vi gemensamt ska förstärka arbetet mot skattefusk och skatteundandragande.
              Vi har en stark samsyn om att vi vill ha låga skattesatser och
              ett effektivt arbete så att de betalas. Sedan kan vi ha olika
              ideologiska utgångspunkter för skattesystemets totala sammansättning
              och vad som ska vara inkomstskatter och inte. Om vi ska kunna
              ha goda offentliga finanser är det centralt att de skatter vi
              har betalas. Det är en uppfattning som jag delar med Lars Johansson,
              Marie Engström, Gunnar Andrén och Bosse Ringholm.
            </seg>
            <seg n="334afaac">
              Jag skulle naturligtvis väldigt gärna vilja avskaffa generalklausulen
              mot skattefusk om jag gjorde bedömningen att alla skatteregler
              är så klara att vi inte behöver det förhållandevis sällan använda
              men ändå kraftfulla instrumentet för att se till att det inte
              görs märkliga upplägg, om vi inte vore så beroende av stora uppskov
              när det gäller kapitalinkomstskatter, pensionsbeskattning och
              villabeskattning och om vi inte hade en skattekonkurrens som gör
              att vi behöver vara oroliga för vart skattepengarna tar vägen.
            </seg>
            <seg n="6f254461">
              Jag noterar att Krister Andersson, chef för Näringslivets Skattedelegation,
              var ute och argumenterade för att Skatteverket borde använt generalklausulen
              mot räntesnurrorna. Han ansåg att det hade kunnat vara ett effektivt
              instrument som Skatteverket borde prövat. Jag kan tycka att det
              är lite intressant att Näringslivets Skattedelegation nu inser
              att det finns argument som gör det svårt att avskaffa generalklausulen
              mot skattefusk. Det är inte heller något som jag anser att vi
              kommer att få uppleva under den tid som jag kan överblicka. Det
              är en del av det rättssystem vi har, det är en del av EU:s rättssystem,
              och jag tror därför att vi får acceptera att det finns kvar.
            </seg>
            <seg n="eb9ea9c6">
              Jag vill både här och i andra sammanhang vara tydlig med att
              vi från Finansdepartementets sida noga följer olika märkliga upplägg
              som görs av företag och privatpersoner. När det är möjligt att
              hitta kraftfulla lösningar är det vår skyldighet att åtgärda detta.
              Vi ser det som prioriterat och kommer vid olika tillfällen, både
              under min tid som finansminister och säkert även under finansministrar
              som kommer efter mig, att få återkomma till det. Det kommer alltid
              att uppfinnas nya upplägg för att dra sig undan skatt, och vi
              kommer alltid att behöva hitta åtgärder för att göra något åt
              det.
            </seg>
            <seg n="38a4c375">
              Det vi ser på EU-sidan är givetvis viktigt. Det var inte något
              allmänt löst prat vi ägnade oss åt på Ekofinmötet, utan det var
              en ordentlig diskussion där jag och framför allt min tyske kollega
              kraftfullt argumenterade för att det behöver göras mer. Men detta
              är inte okomplicerat. Vi har länder som Luxemburg, Österrike och
              några till som kanske inte är lika angelägna om att föra det arbetet
              framåt. Det handlar naturligtvis om den översyn av sparandedirektivet
              som tidigare sagts ska göras. Den måste göras.
            </seg>
            <seg n="47616aaf">
              Bosse Ringholm och jag ska senare i kväll ha en intressant diskussion.
              Jag föreställer mig att vi då kommer att vara väldigt oeniga,
              men i denna fråga delar jag Bosse Ringholms uppfattning att mer
              kan göras på skattesidan. Det är självklart, och jag ska gärna
              ge några indikationer om hur jag ser på arbetet vid sidan av det
              som måste göras på EU-nivå.
            </seg>
            <seg n="e5c7398f">
              Jag tycker att vi har mycket positiva erfarenheter av systemet
              med personalliggare. Det har enligt Skatteverkets utvärdering
              bidragit till att göra svarta jobb vita och bidragit till att
              minska den negativa konkurrensen från svarta företag som drabbade
              vita företag. Exakt hur man ska utvidga det systemet vill jag
              i dag inte binda mig för, men jag ser det systemet som ett stort
              framsteg.
            </seg>
            <seg n="504d19ae">
              Vi har kassakrav i kontantbranscher som jag tror också kan vara
              en positiv väg framåt när det kommer att införas generellt 2010.
              Bortom det kan man definitivt se ytterligare vägar för det. Vi
              har fått ett brett program från Skatteverket där man vill göra
              både förenklingar och skärpningar för att hitta vägar framåt,
              och jag är beredd att noggrant titta på det.
            </seg>
            <seg n="e283d84c">
              Fru talman! Eftersom min talartid är slut får jag återkomma till
              Skatteverkets resursbehov.
            </seg>
          </u>
          <note type="speaker" n="0b524a38">
            Anf. 124 MARIE ENGSTRÖM (v):
          </note>
          <u who="marie_engstrom_e6a38f" xml:id="i-d2bd875d4b5ae2c9-2" n="7202c591">
            <seg n="86e03562">
              Fru talman! Det var väl synd att finansministerns talartid tog
              slut när han kommit i gång så bra. Då kanske vi hade fått höra
              lite mer, men Anders Borg har väl ytterligare ett inlägg i den
              här debatten.
            </seg>
            <seg n="9793585a">
              Jag tänkte på det som sades om att vi har en gemensam ambitionsnivå.
              Ja, det är bra om vi kan konstatera att vi har det. Det fick mig
              dock att tänka på något annat. Regeringen tillskapar gärna skatteförslag
              som jag tycker innebär avsteg från likformig beskattning, bidrar
              till ökade gränsdragningsproblem och så vidare. Där har vi ingen
              samsyn. Vi har inte någon samsyn beträffande skattenivåer och
              sådant, men det är en annan diskussion. Vi har heller ingen samsyn
              i hur vi hanterar skattesystemet. Jag anser att regeringen många
              gånger far fram vårdslöst med skattesystemet och tillskapar många
              problem. Men det kanske är en fråga för sig.
            </seg>
            <seg n="58b19938">
              Anders Borg säger att Finansdepartementet följer frågan, kollar
              nya upplägg med mera. Jag har hört sägas att medarbetarna på Finansdepartementet
              är väldigt arbetstyngda, och så är det naturligtvis, men det kanske
              också är en fråga om prioritering. Är dessa frågor prioriterade
              av regeringen eller har de fått stå tillbaka för många andra frågor
              om skatter och skatteförändringar? Det har lagts fram en lång
              rad propositioner, och kanske har dessa frågor fått stå tillbaka.
              Jag vet inte hur det är; Anders Borg får väl svara på det.
            </seg>
            <seg n="3b14af93">
              Jag skulle vilja ställa ett par konkreta frågor. När får Skatteverket
              utökade möjligheter till att kunna göra oanmälda besök? Och när
              får vi personalliggare i fler branscher?
            </seg>
          </u>
          <note type="speaker" n="f74f1a55">
            Anf. 125 LARS JOHANSSON (s):
          </note>
          <u who="lars_johansson_1e1d92" xml:id="i-91052d3076d5cc3c-0" n="68c76b9f">
            <seg n="3c329881">
              Fru talman! Först vill jag vända mig till Gunnar Andrén för att
              klara ut en sak. Det är viktigt så att det inte kvarstår någon
              osäkerhet på den punkten. När vi talat om borttagandet av skatteflyktslagen
              har flera moderata motioner pekat just på att man vill ta bort
              den. Nu noterar jag att finansministern är av en annan mening,
              och det är glädjande. På den punkten har vi en gemensam uppfattning.
            </seg>
            <seg n="8e172b26">
              Sedan skulle jag vilja säga att marknaden fungerar så att om
              den upplever att regeringen, som i det här fallet, förhåller sig
              passiv eller säger att de inte vill skärpa skatteflyktslagen är
              det en signal till dem som sysslar med klurigheter för att komma
              undan skatt. Om finansministern i stället säger att han överväger
              att skärpa skatteflyktslagen skapar det osäkerhet, vilket innebär
              restriktioner hos dem som funderar på undandragande av skatt eller
              skattefusk. Vad man säger har alltså betydelse.
            </seg>
            <seg n="8033a7d0">
              Vad gäller skattefelskartan hos Skatteverket vill jag säga att
              den stora gruppen gäller internationellt undandragande. Det rör
              sig om 46 miljarder, vilket också sägs i interpellationen. Det
              kan vara intressant att komma ihåg att när det gäller offentlig
              sektor, föreningar med flera handlar det om kanske 12 miljarder,
              och det har diskuterats om sådant över huvud taget förekommer
              där i någon större omfattning.
            </seg>
            <seg n="f77e0a94">
              Det är alltså på detta område man måste skärpa uppmärksamheten
              och öka insatserna. Ekobrottsmyndigheten har faktiskt ökat sin
              aktivitet, vilket är oerhört intressant, genom att gå från att
              granska konkursbon till att granska aktiva bolag. De har i samarbete
              med polisen lyckats öka antalet häktade, och nu sitter manschettpersoner
              och väntar på rättegång.
            </seg>
          </u>
          <note type="speaker" n="ccc542a2">
            Anf. 126 BOSSE RINGHOLM (s):
          </note>
          <u who="bosse_ringholm_4e5a25" xml:id="i-e9b764cb26bb9b72-1" n="3a530f35">
            <seg n="126555d6">
              Fru talman! Det var bra att Anders Borg i slutet av sitt förra
              inlägg lite grann började fundera på framtiden. Tyvärr tog hans
              talartid slut. Om jag hade haft mer tid skulle jag ha skänkt den
              till Anders Borg så att han hade fått tillfälle att utveckla sin
              argumentation.
            </seg>
            <seg n="c4cf255a">
              Jag lade märke till att Anders Borg tog de två saker som han
              egentligen har ärvt, bland annat från min finansministertid, personalliggarna
              och kontanthanteringen. Det har tagit lång tid att få fram båda
              dessa reformer. Det har inte varit enklare ur teknisk och juridisk
              synpunkt, men det är en realitet i det ena fallet, och i det andra
              fallet är det på väg in i systemet.
            </seg>
            <seg n="092b0855">
              Det vore intressant om Anders Borg fortsatte, därför att det
              finns fler förslag i Finansdepartementet som det jobbades med
              för några år sedan och som också tar tid att utveckla. Och vad
              har Anders Borg för egna idéer? Finns det annat man kan göra?
            </seg>
            <seg n="bc09ff29">
              Det är ett område som det har jobbats mycket lång tid med, nämligen
              byggbranschen. Det finns ett starkt intresse, både från den fackliga
              sidan och från de vita, sjysta företagen i byggbranschen, av att
              få en bättre ording. Det har varit en väldig diskussion om F-skattsedlarna
              framför allt, som har ställt till det väldigt mycket. Där har
              det tyvärr funnits stora möjligheter att bedriva en rätt oseriös
              verksamhet på olika sätt och vis.
            </seg>
            <seg n="0105ed83">
              Det vore intressant om Anders Borg kunde prioritera just byggbranschen
              framöver, när nu några andra branscher på tjänstesidan via kontanthanteringen
              och personalliggarna har fått en första möjlighet att göra någonting
              åt skattefelen och skatteflykten på området. Byggbranschen är
              ett område som jag gärna skulle vilja höra om Anders Borg tycker
              att det är värt att prioritera i fortsättningen. Eller har han
              andra prioriteringar, som det finns anledning att titta på?
            </seg>
            <seg n="f17bd6d6">
              Den finansiella sektorn, som Lars Johansson nämnde förut, är
              ur ekonomisk synpunkt väldigt stor och viktig. Där finns framför
              allt de stora internationella förgreningarna också. Har Anders
              Borg funderat på några EU-initiativ? Det tar lång tid att få resultat
              där. Därför gäller det att spela in något nytt. Har Anders Borg
              någon ny idé att spela in på EU-sidan?
            </seg>
          </u>
          <note type="speaker" n="beead802">
            Anf. 127 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-56" n="925a9d5a">
            <seg n="7d570f87">
              Fru talman! Låt mig till att börja med säga till Bosse Ringholm
              att när jag var barn ärvde jag normalt sett både byxor och skor.
              Det är inte det sämsta att ärva saker om de fungerar bra. Det
              är naturligtvis så med en del av de saker som den förra regeringen
              lämnade efter sig. Personalliggarna och kontantbranscherna, för
              att ta två exempel, är viktiga saker.
            </seg>
            <seg n="2244aee7">
              Det har också skett ett viktigt utvecklingsarbete hos Skatteverket.
              Det är väldigt tydligt i dag att Skatteverket är en av de myndigheter
              som människor inte uppfattar som ett hot eller som någon som hänger
              över deras axlar med mörk blick, utan som en serviceorienterad
              myndighet som vill att det ska vara enkelt att göra rätt och svårt
              att göra fel. Där tycker jag att Skatteverket verkligen har gjort
              stora insatser för att förbättra sin verksamhet. Skatta.se är
              ett sådant projekt, som vi gärna vill gå vidare med. Det handlar
              om att förenkla för företag, men också underlätta för dem som
              vill göra rätt för sig.
            </seg>
            <seg n="01107700">
              Jag delar också inställningen att byggbranschen är ett område
              där vi bör göra mer saker. Jag vill inte gå in på enskildheter,
              men jag har noterat att branschen anser att systemet med personalliggare
              är någonting som har fungerat väl på andra områden.
            </seg>
            <seg n="c1f23094">
              Sedan är det naturligtvis så att man kan diskutera hur mycket
              mer medel varje myndighet behöver. I den fråga vi nu diskuterar
              är det uppenbart att tullen, polisen, Ekobrottsmyndigheten och
              en del andra organisationer har behov. Allt detta måste vägas
              av, och det ska göras i god ordning.
            </seg>
            <seg n="a05c7eb4">
              Därför vill jag vara försiktig. Det ligger i mitt åliggande att
              vara det med offentliga medel, särskilt med de myndigheter jag
              själv har ansvar för. Det ska inte vara så att en finansminister
              utnyttjar sin ställning till att gynna de verksamheter han själv
              bedriver. Återhållsamhet måste börja hemmavid, annars fungerar
              det inte riktigt. Om jag gav mig själv och mina myndigheter större
              resurser skulle det naturligtvis sprida sig. Men därmed inte sagt
              att jag inte ser att det finns behov på området.
            </seg>
            <seg n="5f389a7a">
              Låt mig vara tydlig. Jag tycker inte att det centrala är att
              vi har hög beredskap att ändra generalklausulen mot skattefusk.
              Jag tycker att den i huvudsak ska fungera som den gör. Men vi
              ska ha mycket hög beredskap att vidta åtgärder om så krävs för
              att skydda våra skattebaser.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="f3dde505">
            20 § Svar på interpellation 2007/08:457 om åtgärder för att möta
            den försämrade konjunktursituationen
          </note>
          <note type="speaker" n="6eb998db">
            Anf. 128 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-57" n="925a9d5a">
            <seg n="d3bda3b0">
              Fru talman! Bosse Ringholm har ställt ett antal frågor om regeringens
              åtgärder för att möta den rådande konjunktursituationen. Första
              frågan handlar om huruvida de stigande prisökningarna och räntehöjningarna
              ingick i regeringens kalkyler, när vi under förra året, enligt
              Ringholms mening, bedrev en expansiv finanspolitik.
            </seg>
            <seg n="4b387319">
              En av regeringens viktigaste uppgifter är att skapa så goda förutsättningar
              som möjligt för att nå en varaktigt hög sysselsättning. Som ett
              led i detta arbete har regeringen genomfört sänkningar av skatten
              på arbete. Dessa skattesänkningar har självklart, isolerat sett,
              en expansiv effekt på efterfrågan i ekonomin, men det viktigaste
              syftet med dem är att förbättra drivkrafterna till arbete och
              därmed öka arbetsutbudet. Detta har en dämpande inverkan på risken
              för prisstegringar. Inriktningen i politiken har varit att vårda
              och förstärka den gynnsamma konjunkturutvecklingen och varaktigt
              öka antalet sysselsatta. När Konjunkturinstitutet analyserade
              regeringens politik under perioden 20072010 i Konjunkturläget
              december 2006 bedömdes också utbudseffekterna av regeringens politik
              vara större än efterfrågeeffekterna. Regeringens bedömning är
              därför att den finanspolitiska inriktningen snarare varit åtstramande.
              Denna slutsats stöds också av beräkningar från Konjunkturinstitutet.
              Den prisutveckling vi ser i Sverige följer en internationell trend
              där det framför allt är höga mat- och energipriser som drivit
              på inflationen.
            </seg>
            <seg n="b61299f7">
              Bosse Ringholm har vidare frågat vilka arbetsmarknadspolitiska
              och näringspolitiska insatser jag avser att förorda för att möta
              den konjunkturförsvagning som Sverige nu går in i. Sverige har
              i dag goda förutsättningar att hantera en osäkrare konjunkturutveckling.
              De reformer som regeringen hittills genomfört har syftat till
              att vi ska stå bättre rustade i sämre tider. Utvecklingen på arbetsmarknaden
              är gynnsam särskilt bland grupper som tidigare haft svårt att
              etablera sig på arbetsmarknaden. De offentliga finanserna är därtill
              starka vilket bidrar till att Sverige står väl rustat att hantera
              olika förlopp. Regeringens politik bidrar därmed också till att
              redan drabbade regioner står bättre rustade inför osäkrare tider.
            </seg>
          </u>
          <note type="speaker" n="e188ee95">
            Anf. 129 BOSSE RINGHOLM (s):
          </note>
          <u who="bosse_ringholm_4e5a25" xml:id="i-e9b764cb26bb9b72-2" n="3a530f35">
            <seg n="2a2d8674">
              Fru talman! Först vill jag framföra ett tack till Anders Borg
              för de i och för sig kanske något motstridiga och ibland uteblivna
              svaren på de fyra frågor jag ställt. Det är möjligt att diskussionen
              kan ge ytterligare vägledning i hur finansministern tänker. I
              interpellationssvaret är det minst sagt något motstridigt.
            </seg>
            <seg n="6580d310">
              Jag börjar med den första frågan, som jag återkom till för ungefär
              ett år sedan i en diskussion som vi hade här i kammaren, nämligen
              om det var rätt att i ett läge där det var högkonjunktur internationellt,
              och även i Sverige, bedriva en expansiv konjunkturpolitik. Jag
              frågade också vad finansministern hade för vetenskapligt understöd
              för en sådan politik. Svaret den gången var att man väl inte kunde
              hänvisa till någon riktig ekonom av högre kvalitet och säga att
              han eller hon förordade just denna politik. Tvärtom var det många
              som varnade för att ett stort antal ofinansierade skattesänkningar,
              som regeringen genomförde för ett drygt år sedan, inte var det
              mest angelägna.
            </seg>
            <seg n="61c2c387">
              Jag har ställt frågan om finansministern har dragit någon lärdom
              av det som hände och om han har räknat in de ränte- och prishöjningar
              som blev resultatet. Jag har fått ett något oklart svar.
            </seg>
            <seg n="af043142">
              Vad som har hänt är att av den utlovade tusenlappen i sänkt skatt,
              som de med lite högre inkomster skulle få under året, har det
              försvunnit kanske 1 000 eller 2 000 kronor i månaden i form av
              höjda boendekostnader för den som har ett lån på 1 eller 2 miljoner
              kronor. Framför allt för folk i storstäderna som har köpt bostad
              eller har lån sedan tidigare har tusenlappen rätt snabbt försvunnit
              både en och två gånger. Därutöver har de flesta fått betala 400
              kronor mer i bilskatt. Man har fått betala 200 kronor mer i avgift
              till facket och 200 kronor mer till a-kassan. För de flesta har
              det inte blivit någon särskilt bra ekonomisk utveckling.
            </seg>
            <seg n="a84cfbb4">
              Det är klart att folk ser att inflationen ett par månader har
              legat runt eller över 3 procent och kan konstatera att det trots
              nominellt sett rätt hyggliga löneökningar under det senaste året
              enligt flera prognoser verkar som att reallöneökningarna håller
              på att bli de lägsta på 13 år, Anders Borg. Vi har haft en lång
              period av mycket bastanta reallöneökningar på arbetsmarknaden.
              De håller nu på att tas ned till mycket låga reallöneökningar.
              Det är naturligtvis ett bekymmer.
            </seg>
            <seg n="15d9c8a2">
              Min andra fråga är nämligen vilka slutsatser finansministern
              har dragit av detta. Jag får inga riktiga och tydliga svar. Kanske
              beror det på att vi hade olika utgångspunkter. Jag tyckte att
              finansministern gjorde fel från början. Han vill inte vidkännas
              det. Han har inga ekonomer att hänvisa till, men har gjort någonting
              som har resulterat i sänkt produktivitet för näringslivet, till
              och med negativ produktivitet förra året, och en bnp-utveckling
              som nästan halverades förra året jämfört med den socialdemokratiska
              regeringens sista år 2006, då den var över 4 procent. Förra året
              var den 2 ½ procent.
            </seg>
            <seg n="f183fe2f">
              Därför har jag också ställt den tredje frågan. När vi nu går
              in i en internationellt sett försämrad konjunktur och framför
              allt ser samma sak i Sverige, vilka arbetsmarknadspolitiska och
              näringspolitiska insatser kommer finansministern att förorda?
              Svaret är: inga speciella.
            </seg>
            <seg n="67353dcc">
              Jag hade ställt frågan: Vilken strategi har regeringen för att
              möta arbetslösheten på de orter och i de regioner som nu drabbas
              av företagsnedläggningar? Frågan kommenteras över huvud taget
              inte i interpellationssvaret.
            </seg>
            <seg n="e44bf6fe">
              Anders Borg har nu en chans till att försöka reda ut inte minst
              de frågor som han inte ens kommenterar i interpellationssvaret.
              Hur tänker han i ett sådant läge? Är det viktigare att gå till
              verket med fortsatta skattesänkningar trots att det inte är någon
              som bevisligen kan säga att de har någon större betydelse ur arbetsmarknadssynpunkt?
              Jag ska strax återkomma till det när det gäller sysselsättningsutvecklingen
              som inte heller är så munter tiden framöver.
            </seg>
          </u>
          <note type="speaker" n="e7ff55c6">
            Anf. 130 LARS JOHANSSON (s):
          </note>
          <u who="lars_johansson_1e1d92" xml:id="i-c5f512d9dfeca594-2" n="68c76b9f" next="i-33ce073fff2fc828-2">
            <seg n="43e6a533">
              Fru talman! Anders Borg skriver i avslutningen på sitt interpellationssvar:
              Utvecklingen på arbetsmarknaden är gynnsam särskilt bland grupper
              som tidigare haft svårt att etablera sig på arbetsmarknaden.
            </seg>
            <seg n="c3e6e55a">
              Detta tillbakavisades föregående vecka med knivskarp tydlighet
              i Arbetarrörelsens Tankesmedjas rapport Innanför utanförskapet
              . Där redovisas nämligen att situationen inte alls är sådan utan
              precis tvärtom. Bland människor som har varit arbetslösa i mer
              än två år det är ungefär 90 000 ökar arbetslösheten.
            </seg>
            <seg n="13bf16e3">
              För funktionshindrade med nedsatt arbetsförmåga spår Ams att
              arbetslösheten i den gruppen kommer att öka under 2008.
            </seg>
            <seg n="ded55f80">
              Om man tittar på dem som har fått arbete är det de människor
              som har utbildning som har fått de nya jobben under 2006 och 2007.
              71 procent är människor med högskoleutbildning. 28 procent är
              människor med lägst gymnasial utbildning. 1 procent är människor
              med högst grundskoleutbildning.
            </seg>
            <seg n="5e4fedcb">
              I samma veva har regeringens politik handlat om att dra ned på
              komvux, dra ned på arbetsmarknadsutbildningen och göra om Arbetsförmedlingen
              så att den i stort sett bara ska förmedla arbeten till människor
              som är så kallade anställningsbara. Därför kommer denna grupp
              människor i en allt större knipa. Tendensen är tydlig. Därför
              är det som står i interpellationssvaret fel. Det är tvärtom. Den
              gruppen är mycket utsatt. Trots regeringens piska som innebär
              sämre ersättningsnivåer och ett fattigare liv har denna grupp
              inte kommit ut på arbetsmarknaden. Det är det som har hänt.
            </seg>
            <seg n="e58ce2cc">
              Nu har regeringen missat hela den frågan under de goda konjunkturerna.
              Nu är vi på väg ned i ett betydligt sämre läge. Men det som fordras
              för att människor som inte har dessa utbildningsnivåer ska komma
              in på arbetsmarknaden är att man ger dem arbetsmarknadsutbildning.
              Den grupp som det handlar om är människor som har enbart grundskoleutbildning,
              utländska medborgare med högst grundskoleutbildning, funktionshindrade
              med nedsatt arbetsförmåga och så vidare. Men dessa människor lämnar
              regeringen därhän. Därför är det som står här fel. Utvecklingen
              har gått i motsatt riktning, och den kommer att accentueras under
              detta år om regeringen inte lägger om sin politik och för en aktiv
              arbetsmarknadspolitik.
            </seg>
          </u>
          <note n="0bebdb0b">
            Anf. 131 GUNNAR ANDRÉN (fp):
          </note>
          <u who="lars_johansson_1e1d92" xml:id="i-33ce073fff2fc828-2" n="68c76b9f" prev="i-c5f512d9dfeca594-2">
            <seg n="89c8072b">
              Fru talman! Det är alltid inspirerande att delta i debatter där
              Bosse Ringholm får svar av Anders Borg.
            </seg>
            <seg n="e9db4393">
              Fru talman! När man sitter här i kammaren kan man ibland känna
              att man inte riktigt vet var man hör hemma. Jag sitter på Helsingforssbänken.
              Bakom mig har jag gubbhyllan bestående av Bosse Ringholm. Även
              framför mig har jag gubbhyllan bestående av hans efterträdare
              Pär Nuder. Strax intill, på Uppsalabänken, sitter efterefterträdaren,
              nämligen Thomas Östros. Man skulle kunna tycka att den här interpellationen
              skulle ha ställts av Thomas Östros. Men det är uppenbarligen så
              att Bosse Ringholm inte tycker att Thomas Östros är rätt person
              att ställa denna typ av konjunkturinterpellationer utan att han
              bör göra det. Så kan det vara här i livet.
            </seg>
            <seg n="ff269764">
              Jag skulle vilja ge en uppmaning, som jag har gett tidigare här
              i denna kammare, till Bosse Ringholm och många socialdemokrater:
              Var glad i stället för att vara så bekymrad över ett land som
              framställs som varande i armod. Det är fler i arbete i detta land
              än det har varit någonsin tidigare. Det var rekord i antalet sysselsatta
              för ett tag sedan. Arbetslösheten är lägre än den har varit på
              flera år. Det är väl bra saker? Om man ska tro statistiken har
              vi till och med blivit friskare i Sverige under denna tid. Det
              kan ju vara en statistisk villa så att säga, och det kan ha med
              annat att göra. Men trots allt har vi blivit friskare.
            </seg>
            <seg n="c462303a">
              Jag tror för min del att det är väldigt viktigt hur man beskriver
              verkligheten. Enligt vad Lars Johansson sade nyss är allting som
              den här regeringen har gjort fel. Men då är man tillbaka till
              den socialdemokratiska politiken. Då säger man att vi ska ha 100
              000 fler i arbetslöshet och så vidare. Ska man säga till dessa
              100 000, eller om de är 60 000 eller 120 000 man kan diskutera
              vad som har kommit av vad, det går jag gärna med på eftersom vi
              har haft en bra högkonjunktur nu att de är helt misslyckade därför
              att de är i arbete? Det är i stort sett vad ni säger.
            </seg>
            <seg n="a2d72c45">
              Jag tycker att alla dessa människor gör en jättebra insats på
              arbetsmarknaden. Det är bra för Sveriges ekonomi, och det är bra
              för deras ekonomiska oberoende att de har jobb över huvud taget.
              Så var mycket gladare.
            </seg>
            <seg n="d9b9ad99">
              Bosse Ringholm ställde en annan fråga: Vad ska vi göra nu? Det
              är en intressant fråga. Om det skulle bli så att det går alldeles
              åt helsike får man göra något.
            </seg>
            <seg n="162bcaf5">
              Men, fru talman, jag ska säga en sak till Bosse Ringholm och
              Lars Johansson. Man ska inte gå tillbaka till den tidigare socialdemokratiska
              politiken. Har ni inte läst vad Ylva Johansson, Luciano Astudillo
              och Sven-Erik Österberg har sagt? De har sagt: Vi måste ompröva
              vår politik som ledde till dessa fruktansvärda resultat med många
              hundra tusen utanför arbetsmarknaden. Vi kan inte gå tillbaka
              till den politiken. Vi måste se till att ompröva vår politik.
            </seg>
            <seg n="4551178a">
              Ni säger här någonting helt annat till finansministern. Ni ska
              gå tillbaka och göra om politiken till det som var tidigare.
            </seg>
            <seg n="e4e5f844">
              Nej, det ska man inte göra. Däremot ska man naturligtvis ta hänsyn
              till den internationella konjunkturen. Det är alldeles riktigt
              som Bosse Ringholm säger att prisökningarna i hög grad har att
              göra med internationella faktorer som höjda oljepriser, energipriser
              och internationellt stigande matpriser. Men man ska inte gå tillbaka
              till den gamla politiken. Följ råden från Ylva Johansson, Sven-Erik
              Österberg och Luciano Astudillo och ompröva den politik som ledde
              till dessa dåliga resultat tidigare.
            </seg>
          </u>
          <note type="speaker" n="0f128da2">
            Anf. 132 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-58" n="925a9d5a">
            <seg n="c60a8174">
              Fru talman! Låt oss vara tydliga med en sak, och det är att starka
              offentliga finanser är utgångspunkten för hur vi hanterar en lågkonjunktur.
              Det faktum att vi har starka offentliga finanser och att vi sparar
              i ladorna ger oss ett manöverutrymme som länder med underskott
              inte har.
            </seg>
            <seg n="9dfdaa47">
              Jag läste i dag den KI-rapport som kom i går där man konstaterar
              att vi överskrider budgetmålen för det finansiella sparandet med
              bred marginal. Man räknar med ett konjunkturjusterat sparande
              som har gått från 2,4 procent 2006 till 3,0 procent 2007 och som
              beräknas till 3,0 procent också 2008. Normalt sett bedömer vi
              inriktningen på finanspolitiken som förändring i det strukturella
              sparandet, och med den utgångspunkten har finanspolitiken under
              2006 och 2007 stramats åt och inte förts i en expansiv riktning.
            </seg>
            <seg n="4d4b1d2b">
              Det är också detta som har konstaterats från EU-kommissionen
              och andra myndigheter som har ansvaret för att följa detta inom
              ramen för stabilitetspakten.
            </seg>
            <seg n="fbf4577a">
              När det sedan gäller vår jobbpolitik är det självklart så att
              det finns ett brett forskningsstöd för att just åtgärder för att
              öka arbetsutbudet och förbättra arbetsmarknadens funktionssätt
              är grundläggande för att återupprätta full sysselsättning. Det
              är därför som EU-kommissionen, OECD, Konjunkturinstitutet, IMF
              och många andra har konstaterat att de åtgärder som vi vidtar
              är effektiva.
            </seg>
            <seg n="3023fc0e">
              Senast i dag fick vi Ekonomisk Debatt som har tittat på frågeställningen
              hur ensamstående invandrarkvinnors arbete och inkomster har påverkats
              av regeringens jobbavdrag. Man konstaterar att kvinnor med relativt
              låga inkomster har reagerat starkast på skattelättnaden, medan
              de med höga inkomster reagerar mindre. De två grupperna med lägst
              inkomster ökar sitt arbete med 26 procent respektive 7 procent.
              Det betyder att för den lägsta decilen stiger de disponibla inkomsterna
              med 10,9 procent och för den lägsta kvartilen med 7,2 procent.
              Fördelningseffekterna och sysselsättningseffekterna av det jobbavdrag
              som vi gör är, när vi studerar gruppen ensamstående invandrarkvinnor,
              betydande. Det handlar alltså om en utbudsökning med 26 procent.
              Det är naturligtvis en osedvanligt effektiv åtgärd för att öka
              sysselsättningen.
            </seg>
            <seg n="44b2ee13">
              Sysselsättningen utvecklas också starkt. Vi räknar med en sysselsättningsökning
              med 60 000 personer de närmaste två åren. Vi får gå tillbaka till
              2001 för att hitta en lika stark period. Det ska läggas till att
              vi 2007 hade en mycket stark utveckling och också under 2006.
              Under den här fyraårsperioden ökar sysselsättningen med 165 000
              personer. Det ska samtidigt sägas att utanförskapet bara under
              2007 minskade med över 100 000 personer.
            </seg>
            <seg n="d96d9348">
              Det är alltså viktiga förstärkningar på arbetsmarknaden som nu
              sker. Och de sker inte till priset, som det sades i valrörelsen,
              av sjunkande löner, raserade offentliga finanser, stigande arbetslöshet
              eller högre räntor. Vi upprätthåller starka offentliga finanser.
              Därmed har vi trygghetsmarginaler om tillväxten dämpas.
            </seg>
            <seg n="0602c699">
              Vad ska vi göra mer av tillväxtpolitik? Självklart ska vi göra
              mer av tillväxtpolitik. Det ska bli mer lönsamt att arbeta. Det
              ska bli enklare och billigare att anställa. Det ska bli mer attraktivt
              att driva företag. Vi ska också återkomma med satsningar på infrastruktur,
              forskning och utbildning. Och allt detta måste göras inom ramen
              för återhållsamhet, därför att grundregeln för hur vi sköter offentliga
              finanser måste vara att vi upprätthåller våra sparandemål.
            </seg>
            <seg n="4f443aab">
              Vi ska se till att de starka offentliga finanserna i Sverige
              bevaras. Det är så vi har ett manöverutrymme som andra länder
              inte har därför att de har vanskött sig i perioder av stark tillväxt.
              Därför står Sverige starkt. Därför har vi förutsättningar att
              ta ytterligare steg i höstens budget mot att återgå till full
              sysselsättning.
            </seg>
          </u>
          <note type="speaker" n="11828cc6">
            Anf. 133 BOSSE RINGHOLM (s):
          </note>
          <u who="bosse_ringholm_4e5a25" xml:id="i-e9b764cb26bb9b72-3" n="3a530f35">
            <seg n="8b4609be">
              Fru talman! Anders Borg talar sig varm för behovet av starka
              offentliga finanser. Han har verkligen övertagit starka offentliga
              finanser, så om detta är vi helt överens.
            </seg>
            <seg n="e3bdd543">
              Diskussionen handlar om två andra saker som jag tog upp i min
              interpellation. Den första är hur Anders Borg bedömer den enligt
              min mening mycket expansiva politik som fördes under förra året
              med ofinansierade skattesänkningar. Den ledde till kraftiga räntestegringar,
              större inflation, lägre reallöneökning och till och med till en
              minskad produktivitet i näringslivet förra året.
            </seg>
            <seg n="8eb6aaa3">
              Nu omdefinierar Anders Borg det och säger att det inte alls var
              så expansivt utan till och med återhållsamt förra året. Men, Anders
              Borg, om politiken var återhållsam, varför höjde då Riksbanken
              räntan? Varför steg inflationen mer än vad den har gjort på 1012
              år, och varför blev reallöneökningarna mindre än på 1213 år om
              politiken var så återhållsam? Det går nog inte att skriva om historien,
              Anders Borg, i efterhand, utan det får konstateras att den politik
              som Anders Borg och regeringen bedrivit tyvärr har lett till de
              negativa faktorer som finns i svensk ekonomi.
            </seg>
            <seg n="cf3d7395">
              När det gäller sysselsättningen är det känt att under det sista
              socialdemokratiska regeringsåret ökade sysselsättningen med 150
              000 nya jobb. Sedan har takten hela tiden avtagit. Det har inte
              blivit så många nya jobb.
            </seg>
            <seg n="090e99f6">
              Konjunkturinstitutet säger i sin rapport som presenterades i
              går att det blir ungefär 20 000 nya jobb i år och 20 000 nya jobb
              nästa år. Med den takten, Anders Borg, kommer det att ta 50 år
              att bli av med utanförskapet, enligt Anders Borgs definition.
              Anders Borg hinner bli både pensionerad och naturligtvis avgången
              om det ska ta 50 år att bli av med utanförskapet med takten 20
              000 nya jobb. Det intressanta är att Konjunkturinstitutet säger
              att hälften av de 20 000 nya jobben kommer i den offentliga sektorn,
              i kommuner och landsting. Staten minskar ju hela tiden. Näringslivets
              bidrag blir alltså 10 000 nya jobb nästa år. Det är inte mycket
              till resultat för att bli av med utanförskapet, Anders Borg.
            </seg>
            <seg n="9cfbac1e">
              Jag har ställt ett par frågor om framtiden, och jag saknar fortfarande
              svar. Jag är beredd på att jag kan få ett nytt engagerat anförande
              av Anders Borg, och jag har inget emot att han är engagerad i
              behovet av starka offentliga finanser. Det behöver vi inte tvista
              om.
            </seg>
            <seg n="765e469f">
              Min första fråga är vilka arbetsmarknadspolitiska och näringspolitiska
              insatser som regeringen och Anders Borg nu vill göra för att möta
              den försämrade arbetsmarknadssituationen. Ni har dragit ned på
              yrkesutbildning, kommunal vuxenutbildning, arbetsmarknadsutbildning.
              Det gör att det har blivit sämre för de människor som står utanför
              arbetsmarknaden. De har inte en chans att komma in och får nu
              ännu sämre möjligheter när utbudet av jobb kommer att minska åren
              framöver.
            </seg>
            <seg n="3e7ee6fa">
              Jag har ställt en andra ganska självklar fråga. Vi ser nu på
              många ställen i landet hur industrier och företag läggs ned på
              orter som drabbas ganska hårt. Regioner som för bara något år
              sedan kände att de hade väldig tillförsikt känner nu att de är
              på väg utför. Vilka konkreta insatser förbereder regeringen för
              att möta den vikande konjunkturen på orter och i regioner i olika
              delar av landet?
            </seg>
            <seg n="fa4c399c">
              Detta är två konkreta frågor som jag har i min interpellation.
              Ingen är över huvud taget nämnd i Anders Borgs svar. Anders Borg
              har två chanser till att försöka svara på dessa mycket konkreta
              frågor.
            </seg>
          </u>
          <note type="speaker" n="d052ad07">
            Anf. 134 LARS JOHANSSON (s):
          </note>
          <u who="lars_johansson_1e1d92" xml:id="i-91052d3076d5cc3c-1" n="68c76b9f">
            <seg n="1416e101">
              Fru talman! Låt mig gärna följa upp Bosse Ringholms frågor. Helt
              nyligen gick också chefen för Arbetsförmedlingen ut och sade,
              precis som jag sade i mitt tidigare inlägg, att för att få de
              människor som står utanför arbetsmarknaden i arbete krävs det
              arbetsmarknadspolitiska insatser. Poängen är att använda sig av
              sådana åtgärder för att de människor som står längst utanför ska
              få en chans att komma tillbaka till arbetslivet. Även regeringens
              egen myndighet har alltså dragit precis samma slutsats som Arbetarrörelsens
              Tankesmedja har gjort i sin rapport. Det är märkligt att finansministern
              inte tar del av vad den statliga myndigheten själv har sagt.
            </seg>
            <seg n="25b61b77">
              Dessutom är det faktiskt så att fler har fått sjuk- och aktivitetsersättning
              under det senaste året. Ni påstod ju att ni skulle ta bort den
              när ni vann valet 2006 och att alla skulle gå in i olika aktiviteter.
              Men så har det inte blivit. Det blev tvärtom fler som fick sjuk-
              och aktivitetsersättning under den borgerliga regeringens första
              tolv månader än under den socialdemokratiska regeringens sista
              tolv månader.
            </seg>
            <seg n="4feef282">
              Det framgår också av rapporten det kanske inte är en så stor
              nyhet men ändå ett konstaterande att 420 000 har lämnat a-kassan
              därför att de anser att det har blivit för dyrt.
            </seg>
            <seg n="c4fe57f1">
              Vad händer nu när det blir 20 000 nya jobb i år och nästa år,
              samtidigt som vi har en befolkningstillväxt i landet som gör att
              arbetslösheten kommer att öka? Då kommer många människor att stå
              utanför a-kassan. Vad ska vi erbjuda dem? Det blir förmodligen
              kontantstöd via kommunerna. Då har vi försatt dessa människor
              i en ännu svårare situation än att bara vara arbetslös.
            </seg>
          </u>
          <note type="speaker" n="97a3a8e5">
            Anf. 135 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-59" n="925a9d5a">
            <seg n="0bdda67e">
              Fru talman! Starka offentliga finanser är en kärnpunkt i vår
              ekonomiska politik. Det är ett styrkebälte för Sverige att vi
              har starka offentliga finanser. Socialdemokraterna lämnade efter
              sig starka offentliga finanser, men de har kraftfullt förstärkts.
              Enligt KI:s bedömning har vi ökat de strukturella överskotten
              år för år jämfört med den period då Socialdemokraterna regerade.
            </seg>
            <seg n="b9b714ac">
              Det sker nu en rekordsnabb avamortering på den svenska skuldsättningen.
              Vi drar ned vår utlandsupplåning. Vi minskar våra obligationsemissioner.
              Vi minskar vårt beroende av räntemarknader. Vi sparar pengar inför
              framtiden. Vi bygger det allmännas styrka och förmögenhet genom
              att upprätthålla ett gott sparande. Det är en styrka för Sverige
              att så är fallet.
            </seg>
            <seg n="1f41adb1">
              Sedan är det naturligtvis så glädjande att sysselsättningen nu
              har utvecklats rekordstarkt. Vi ser hur ungdomssysselsättningen
              stiger kraftfullt, kanske kraftigare än vad den har gjort på 30
              år. Vi ser att 40 000 invandrare fick jobb under 2007. Vi ser
              att bland de äldre är det en mycket snabb sysselsättningsökning.
            </seg>
            <seg n="3ae2d519">
              Det här är naturligtvis glädjande. Det är till viss del ett resultat
              av den offensiva politik som regeringen bedriver för att göra
              det mer lönsamt, för att göra det enklare att anställa och för
              att göra det mer attraktivt att driva företag.
            </seg>
            <seg n="bdd88cfc">
              Sedan vi för 40 år sedan började göra mätningar beroende av olika
              sociala ersättningar har vi under 2007 haft den största minskningen
              av utanförskapet. Den har skett i alla kategorier. De varningar
              som fanns från Socialdemokraternas håll om att vi skulle få en
              explosion av socialbidragstagare har trots ett kraftigt inflöde
              av människor från kriget i Irak inte infriats. De sociala ersättningarna
              mätt som helårsekvivalenser på socialbidragstagare har i princip
              stått stilla.
            </seg>
            <seg n="907ce4e3">
              Detta är avgörande och viktigt. Vi börjar åtgärda sysselsättningen.
              Tittar vi bakåt på perioden 19992004 steg sysselsättningen med
              i genomsnitt strax under 30 000. Under de år vi nu blickar ut
              över stiger sysselsättningen i genomsnitt nästan dubbelt så mycket,
              med 60 000. Det är naturligtvis glädjande.
            </seg>
            <seg n="3f953bce">
              Jag ska villigt erkänna att en viss del av äran för detta ska
              gå till andra. Det har investerats i forskning och utveckling
              i Sverige, vi har en välutbildad arbetskraft och vi har ansvarsfulla
              fackliga parter. Det är en del av den styrka vi ser i den svenska
              modellen.
            </seg>
            <seg n="07a47d6f">
              Icke desto mindre är jag övertygad om att det vi har gjort, som
              att göra det mer lönsamt att arbeta, enklare att anställa och
              mer attraktivt att driva företag, har bidragit till detta. Det
              ser vi i studier när vi tittar på sysselsättningen bland ensamstående
              invandrade kvinnor och när vi tittar på utvärderingar från OECD
              eller EU-kommissionen.
            </seg>
            <seg n="33fa9dbb">
              Detta är viktigt. Jobben är centrala, inte bara ur ekonomisk-politisk
              synvinkel. Kärnan i fördelningspolitiken är att vi har en låg
              arbetslöshet och en hög sysselsättning. När vi då ser att det
              är just bland invandrare, äldre och ungdomar som sysselsättningen
              ökar är det viktiga resultat. Det kommer att bidra till att vi
              bygger ett samhälle som närmar sig full sysselsättning.
            </seg>
            <seg n="96ed0d2e">
              Det är klart att denna politik ska förstärkas. Vi kan inte på
              två år få på plats allt som vi skulle önska, även om vi naturligtvis
              har kommit långt när det gäller att amortera av statsskulden,
              pressa tillbaka den offentliga skuldsättningen och göra många
              viktiga saker. Men förstärkning behövs. Vi vill satsa mer på forskning.
              Vi vill bygga ut infrastrukturen. Vi vill komma tillbaka med viktiga
              satsningar på kunskap i förskolan. Vi vill komma tillbaka med
              jobbåtgärder som gör det mer lönsamt att arbeta, mer attraktivt
              att driva företag och också mer attraktivt att anställa personer
              som har stått utanför arbetsmarknaden länge. Det är den politik
              vi vill erbjuda Sverige; det är en politik för full sysselsättning.
              Det är det alternativ som vi vill plädera för.
            </seg>
          </u>
          <note type="speaker" n="9ba6bee7">
            Anf. 136 BOSSE RINGHOLM (s):
          </note>
          <u who="bosse_ringholm_4e5a25" xml:id="i-e9b764cb26bb9b72-4" n="3a530f35">
            <seg n="8c1717e9">
              Fru talman! Det håller inte, Anders Borg, att som svar på frågor
              om vad man ska göra i framtiden berätta vad man gjorde i går och
              i förrgår. Dessutom räcker inte det som Anders Borg gjorde i går
              och i förrgår på långt när.
            </seg>
            <seg n="aa9093be">
              Under det sista socialdemokratiska regeringsåret ökade sysselsättningen
              med 150 000 jobb. Sedan har sysselsättningsökningen bara minskat
              och minskat. Nu säger Anders Borgs egen myndighet, Konjunkturinstitutet,
              att det kommer 20 000 nya jobb i år och 20 000 nästa år. Anders
              Borg, med den takten kommer det att ta 50 år att bli av med utanförskapet.
              Det blir bara 10 000 nya jobb i den privata sektorn nästa år.
            </seg>
            <seg n="9636fb02">
              Då är det relevant att fråga Anders Borg och regeringen: Vad
              tänker ni göra när det gäller näringspolitiken och arbetsmarknadspolitiken?
              Vad tänker ni göra i de kommuner och regioner som har det svårt
              och kommer att få det ännu svårare framöver? Regeringen har inget
              svar. Regeringen talar om vad de gjorde i går och vad de gjorde
              i förrgår.
            </seg>
            <seg n="e70378eb">
              Men det är inget svar till dem som har fått lämna sin plats i
              komvux. Regeringen har tagit bort en tredjedel av anslaget till
              den kommunala vuxenutbildningen. Det är tiotusentals människor
              som har tvingats lämna den kommunala vuxenutbildningen och därmed
              sin chans till återinträde på arbetsmarknaden i ett nytt yrkesområde.
            </seg>
            <seg n="9a649908">
              Det är inget svar till de tiotusentals människor som inte längre
              får den yrkesutbildning via Arbetsförmedlingen som de fick under
              den socialdemokratiska tiden. Regeringen har dragit ned insatserna
              kraftigt när det gäller arbetsmarknadsutbildning.
            </seg>
            <seg n="3cca47d9">
              Det är inget svar till alla de ungdomar som det nu ska ställas
              lägre krav på i gymnasieskolan för att möta en alltmer komplicerad
              arbetsmarknad. Vad har de för förhoppning om framtiden?
            </seg>
            <seg n="593cf1e7">
              Regeringen står tomhänt om Anders Borgs svar är det som har lämnats
              här. Regeringen har inga planer för framtiden.
            </seg>
          </u>
          <note type="speaker" n="4425ea66">
            Anf. 137 Finansminister ANDERS BORG (m):
          </note>
          <u who="unknown" xml:id="i-9fb53ebd719cdbe8-60" n="925a9d5a">
            <seg n="da2447d1">
              Fru talman! Vårt mål är full sysselsättning. Tittar man på KI:s
              prognoser som presenteras i år handlar det om 104 000 i sysselsättningsökning
              år 2007, 43 000 år 2008 och 18 000 år 2009. det är sammantaget
              en period av exceptionell styrka på den svenska arbetsmarknaden.
              Nyanmälda lediga platser ligger fortfarande kvar på en nivå som
              är starkare än vad vi har upplevt med några få undantag när vi
              tittar på månadsdata.
            </seg>
            <seg n="e799bf58">
              Det är naturligtvis glädjande att sysselsättningen steg med 65
              000 under socialdemokraternas sista år. Men låt oss ändå konstatera
              att åren 20022005 inte präglades av en styrka. Den präglades av
              att tillväxten kom tillbaka, men jobben blev inte fler. Vi talade
              om jobless growth i Sverige. Det blev inga jobb. Tillväxten kom
              tillbaka, men det blev inte fler jobb.
            </seg>
            <seg n="dbc9e1cf">
              Därför har det varit viktigt att satsa på en ny politik som gör
              att arbetsmarknaden fungerar bättre och som gör att lönebildningen
              fungerar så att fler kan få jobb även när tillväxten är stark
              utan att inflationen tar fart. Vi ska naturligtvis ha prisstabilitet
              och backa upp Riksbanken. Men målet för den ekonomiska politiken
              måste vara att förbättra den generella välfärden, att höja sysselsättningen
              varaktigt och att förbättra den långsiktiga tillväxten. Det ska
              vi göra på ett ansvarsfullt sätt så att vi också kan bidra till
              en stabilitet i ekonomin. Men målen för politiken måste handla
              om välfärd, sysselsättning och tillväxt.
            </seg>
            <seg n="38c8f678">
              Det är därför vi kommer att gå vidare med breda utbildningssatsningar.
              Jan Björklund har redan lagt fram ett mycket omfattande program
              för att återupprätta kunskapsskolan. Lars Leijonborg förbereder
              en forskningsproposition som kommer att bli en mycket offensiv
              satsning på att förbättra villkoren för forskningen i Sverige.
              Vi vill göra en bred infrastruktursatsning som kommer att förbättra
              produktionsvillkoren i Sverige. Vi har mycket kvar att göra inom
              den generella jobbpolitiken. Det ska löna sig att arbeta, det
              ska bli enklare att anställa och det ska bli mer attraktivt att
              driva företag därför att full sysselsättning är vårt mål.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="02528173">
            21 § Svar på interpellation 2007/08:461 om kultursponsring
          </note>
          <note type="speaker" n="5103a86e">
            Anf. 138 Finansminister ANDERS BORG (m):
          </note>
          <u who="unknown" xml:id="i-34998a5407c6685b-1" n="925a9d5a">
            <seg n="bccb4749">
              Fru talman! Cecilia Wikström har frågat mig om jag avser att
              vidta några åtgärder för att utreda förändringar av lagstiftningen
              avseende sponsring och gåvor.
            </seg>
            <seg n="70a11bd6">
              Som allmän regel i skattelagstiftningen gäller att företag får
              göra avdrag för driftskostnader, det vill säga utgifter för att
              förvärva och bibehålla inkomster. Däremot medger reglerna i dag
              inte avdrag för gåvor andra än enklare reklamgåvor, representationsgåvor
              eller gåvor som har karaktär av personalkostnader. Det finns alltså
              redan enligt gällande regler möjligheter för företag att få avdrag
              för sponsring förutsatt att de uppfyller lagens krav som kraven
              tolkas i rättstillämpningen.
            </seg>
            <seg n="14b81e6e">
              I budgetpropositionen för 2008 har regeringen uppgivit att den
              som ett led i arbetet med att stärka den ideella sektorn och stimulera
              forskning vill stimulera donationer från privatpersoner och företag
              och att det därför senast under 2008 tillsätts en utredning för
              att möjliggöra sådan avdragsrätt.
            </seg>
            <seg n="b4945b10">
              Därutöver ska den pågående kulturpolitiska utredningen göra en
              fördjupad probleminventering av orsakerna till att det svenska
              kulturlivet i förhållandevis liten omfattning och andel finansieras
              av enskilda medel. Utgångspunkten är att andelen enskild finansiering
              inom kulturlivet bör öka, så att enskild och offentlig finansiering
              kan verka sida vid sida. Genom en jämförande studie av användningen
              av sponsring i andra länder ska utredningen finna goda exempel
              att dra lärdom av. Kulturutredningen ska redovisa sitt arbete
              senast den 31 december 2008.
            </seg>
            <seg n="79e29b67">
              För närvarande arbetar också en särskild utredare med att se
              över de så kallade skattebefriade ändamålen för stiftelser. I
              direktiven till utredaren noteras att det framförts att även främjande
              av kulturell verksamhet borde vara ett ändamål som kvalificerar
              för skattebefrielse, något de inte gör i dag. I direktiven anges
              också att utredaren är fri att föreslå förändringar av de kvalificerade
              ändamålen. Denna utredning ska redovisa sitt arbete senast den
              30 juni 2009.
            </seg>
            <seg n="827d4974">
              Utöver den aviserade utredningen som nämnts har regeringen alltså
              redan tagit flera initiativ på skatteområdet som kommer att kunna
              gynna det svenska kulturlivet. Några ytterligare utredningar om
              skatteavdrag med denna typ av inriktning överväger jag dock för
              närvarande inte.
            </seg>
          </u>
          <note n="5093fcae">
            Anf. 139 CECILIA WIKSTRÖM i Uppsala (fp):
          </note>
          <u who="unknown" xml:id="i-a6d7a76e2eb7ffeb-1" n="925a9d5a">
            <seg n="00d522fa">
              Fru talman! Jag vill börja med att tacka finansministern för
              svaret. Jag tycker att det är trevligt och spännande att få en
              debatt till stånd. Även om timmen är sen är ämnet intressant.
            </seg>
            <seg n="158d0b64">
              Att ändra reglerna kring sponsring är något som alliansens kulturpolitiska
              företrädare har lovat väljarna i valrörelsen och efter valet 2006.
              Det handlar ytterst om att avskaffa en orättvis, snedvridande
              straffskatt om 28 procent som riktas mot kulturen och näringslivet.
              Att se över villkoren för kultursponsring är en reform som är
              efterfrågad av näringslivet, där två av tre företagare enligt
              en undersökning av Helsingforss handelskammare och Peter Egardt
              säger att de skulle teckna avtal om kultursponsring om företagen
              inte riskerade att straffbeskattas för detta. Även om bara några
              av dessa faktiskt också skulle fullfölja sina utfästelser efter
              en reform av regelverket skulle det innebär många friska miljoner
              till kultursektorn. Reformen av sponsringsreglerna är också efterlängtad
              bland både kulturinstitutioner, fria grupper och enskilda kulturarbetare.
              Det skulle öppna nya möjligheter för människor att försörja sig
              på sin konst och vara en källa till finansiering som inte är knuten
              till det offentliga. Helt i linje med regeringens jobbpolitik
              skulle det skapa möjligheter till nya arbetstillfällen i en sektor
              med förhållandevis hög arbetslöshet.
            </seg>
            <seg n="5d46ac38">
              Fru talman! För många entreprenörer är samarbetet med olika kulturella
              institutioner ett värdefullt sätt att utveckla och stärka det
              egna företaget. Det kan handla om att stärka varumärket, bidra
              till kreativitet, utbildning och utveckling för medarbetarna eller
              helt enkelt skapa spännande mötesplatser för företaget och dess
              kunder.
            </seg>
            <seg n="3835c294">
              En utökad kultursponsring skulle betyda mycket för kulturen i
              hela landet. I en undersökning som Skop gjorde hösten 2007 framkom
              att företag utanför storstadsregionerna beräknas satsa ännu mer
              på kultursponsring än företag i storstäderna. Det är alltså en
              möjlighet, och en angelägenhet för fler än de stora institutionerna
              och företagen i Helsingfors.
            </seg>
            <seg n="cf819a7b">
              Det krävs, fru talman, inga omfattande åtgärder för att lösa
              problematiken. Helsingforss handelskammare har föreslagit att
              man förtydligar reglerna kring sponsring med ett par enkla formuleringar
              i inkomstskattelagen med innebörden att en utgift som är affärsmässigt
              betingad inte utgör en gåva utan ett samarbetsavtal mellan två
              parter. Detta skulle rätta till den olycksaliga rättspraxis som
              uppkommit på området genom Procordiafallet 2000 i Regeringsrätten.
              Det har blivit prejudicerande, kan man säga, och lagt en kall
              hand över allt vad sponsringsåtaganden från de stora företagen
              heter.
            </seg>
            <seg n="ecc84e7c">
              Inget av allianspartierna kräver specialregler för kultursponsring,
              bara att alla kanaler för företagens marknadsföring ska behandlas
              lika och att Skatteverket inte ska ha till uppgift att bedöma
              hur bra eller dåliga företagens avtal är. Det som gäller för idrottssponsring
              borde också gälla för kultursponsring.
            </seg>
            <seg n="d2731464">
              Enligt Helsingforss handelskammare och Peter Egardt är förslaget
              i huvudsak kostnadsneutralt för staten på det sättet att företagen
              kommer att använda befintlig marknadsföringsbudget men omdisponera
              syftet. I stället för att affischera i Helsingforss tunnelbana
              kan man vara med och sponsra en kammarorkester eller varför inte
              en barnteater. Framför allt vore det orimligt att försvara diskriminerande
              och snedvridande skatteregler, tycker jag, med argumentet att
              det sparar pengar för statskassan. Varför ska kulturarbetare och
              näringsliv riskera denna straffskatt bara för att de vill ingå
              marknadsmässiga avtal med varandra? Och framför allt: Om vi vill
              se ett kulturliv som engagerar och berör många måste också många
              aktörer bära ansvar för detta, även finansiellt. Då är det synd
              att räkna bort näringslivet från detta.
            </seg>
          </u>
          <note type="speaker" n="432ecc41">
            Anf. 140 LARS-IVAR ERICSON (c):
          </note>
          <u who="jan_ericson_aca06f" xml:id="i-80aa6a133a137aaa-2" n="39e9e71a">
            <seg n="f5e20f7c">
              Fru talman! Jag vill tacka Cecilia, som har interpellerat i en
              viktig fråga, och finansministern, som har engagerat sig med ett
              bra svar. Anledningen till att jag vill ansluta mig till den här
              debatten är att jag tillsammans med Solveig Ternström har motionerat
              om hur viktigt det är med kultursponsring. Vidare har Centerpartiet
              vid förra årets stämma i Kalmar fattat ett beslut som jag gärna
              vill citera:
            </seg>
            <seg n="50331ed2">
              Många kulturskapare är egna företagare och det gäller att med
              olika medel ge dem förutsättningar att verka på en fungerande
              marknad. Ett sätt är att skapa bättre förutsättningar för kultursponsring
              och donationer till kulturändamål. I de flesta länder är sponsring
              av både idrott och kultur en självklarhet och ger avdragsrätt
              för kostnaderna vid beskattning. I Sverige är inte skattelagstiftningen
              lika klar när det gäller kultursponsring och det leder till en
              avvaktande hållning hos företagen. Det är viktigt att skapa tydliga
              och klara regler för skatteavdrag vid sponsring av kulturaktiviteter.
              Att vi vill se satsningar på kultur inom skolan och vården, är
              också positivt för kulturskapare. Centerpartiet vill att det ska
              skapas enkla och tydliga regler för kultursponsring och donationer
              till kulturändamål.
            </seg>
            <seg n="eb01de8c">
              Kulturens roll i samhällslivet kan inte värderas högt nog. Olika
              former av kultur får oss att må bättre, och många kan vittna om
              hur en konsert, en film, en teaterföreställning, en musikupplevelse
              eller något annat kulturevenemang har gett nya livsdimensioner.
            </seg>
            <seg n="29d759e9">
              När jag läser finansministerns svar på interpellationen tolkar
              jag det som att vi har en finansminister som förstår värdet av
              kultur men att vi får ge oss till tåls ytterligare ett år i väntan
              på utredningsresultatet. I och för sig hör vi ibland uttrycket:
              Den som väntar på något gott väntar aldrig för länge. Men det
              finns mycket av otålighet hos både kulturskapare och företag när
              det gäller just kultursponsringsfrågan. Därför undrar jag om vi
              kan vänta oss någon form av dellösning i väntan på den definitiva
              lösningen på denna fråga.
            </seg>
            <seg n="c22cc92b">
              Kulturutredningen, som ska redovisas senare i år, kan förhoppningsvis
              också anvisa några snabbare beslutsvägar. Kulturminister Lena
              Adelsohn Liljeroth nämnde i en debatt i början av december förra
              året att hon är en varm anhängare av mer liberala regler för just
              kultursponsring. Jag antar att hon i samtal med finansministern
              har aktualiserat hur viktigt det är med snabba beslut när det
              gäller kultursponsring.
            </seg>
          </u>
          <note type="speaker" n="eee2a132">
            Anf. 141 Finansminister ANDERS BORG (m):
          </note>
          <u who="unknown" xml:id="i-34998a5407c6685b-2" n="925a9d5a">
            <seg n="ff34544f">
              Fru talman! Låt mig börja med att göra några generella reflexioner
              kring skattesystemet. Vi vill vårda ett skattesystem som präglas
              av låga skattesatser och breda skattebaser.
            </seg>
            <seg n="54ea0205">
              Då har vi två grundläggande utgångspunkter. Det är att man kan
              göra avdrag för kostnader som är förknippade med inkomsters förvärvande
              i inkomstskattesystemet och att man kan dra av kostnader som är
              förknippade med att behålla sina inkomster i bolagsskattesystemet.
              Det ger oss grundläggande principiella utgångspunkter för hur
              vi ska förhålla oss till olika frågeställningar. Vill vi gå utöver
              det hamnar vi alltid i en situation där vi riskerar att undergräva
              våra breda skattebaser och effektiviteten i vårt skattesystem.
            </seg>
            <seg n="41543487">
              Det har också varit tydligt för alliansregeringen att skatteutgifter
              inte är något som vi uppskattar. Vi ansåg mycket tydligt från
              alla allinspartier att den socialdemokratiska regeringen gjorde
              undantag från utgiftstak genom att skapa skatteutgifter. Vi har
              varit mycket tydliga med att skapar vi skatteutgifter ska också
              utgiftstaken i motsvarande utsträckning justeras ned på de områdena.
              Det är, så att säga, våra generella utgångspunkter för skattesystemet.
            </seg>
            <seg n="7f89b000">
              Låt mig säga att kulturen naturligtvis är en viktig framtidsbransch.
              Den är viktig, för när människors inkomster stiger, när deras
              levnadsstandard förbättras, kommer de också att efterfråga mer
              av det som ger tillvaron innehåll, mening och en framtidstro.
              Där är kulturen ovärderlig. Det är en framtidsbransch.
            </seg>
            <seg n="a03ac49b">
              De regler vi har i dag är att man naturligtvis får sponsra om
              det finns en motsvarande nytta för företagen förknippad med detta.
              Reglerna är inte otydliga på det sättet. Kan man belägga en nytta
              för företaget är det tillåtet med sponsring. Sedan är det så att
              vi måste göra en generell budgetanalys. Anser man att det är viktigare
              med avdrag för sponsring än med höjda kulturanslag är det naturligtvis
              en tänkbar prioritering. Om man anser att man ska prioritera kulturen
              framför förskolor kan det vara en naturlig prioritering eller
              framför energisparåtgärder eller vad det nu rör sig om.
            </seg>
            <seg n="0df80d9f">
              Det måste vägas in i en helhet. Jag är därför i dag inte beredd
              att ge några besked om ett arbete som ligger långt framför oss.
              Vi ska gemensamt inom regeringen och i alliansens fyra partier
              komma fram till vilka prioriteringar vi vill göra i höstens budget.
            </seg>
            <seg n="dac1391b">
              Jag kan notera att alliansen hittills har fört en mycket aktiv
              kulturpolitik. Det är jag naturligtvis väldigt glad för. Vi har
              gjort breda satsningar på kulturen och på viktiga kulturområden.
              Det ska vi naturligtvis göra också framöver.
            </seg>
            <seg n="47a4fd13">
              Min uppfattning är att satsningar på olika utgiftsområden i huvudsak
              ska göras på utgiftsområdena. Det är så vi ska förhålla oss till
              utgifter. Det gäller för alla områden, även för kulturen.
            </seg>
          </u>
          <note n="c65b4a23">
            Anf. 142 CECILIA WIKSTRÖM i Uppsala (fp):
          </note>
          <u who="unknown" xml:id="i-a6d7a76e2eb7ffeb-2" n="925a9d5a">
            <seg n="94ec4514">
              Fru talman! Tony Blair har sagt så här: Kulturen har en intellektuell
              kraft likaväl som en ekonomisk. Ett land som fäster avseende vid
              kulturen blir inte bara ett bättre land att leva i; det blir också
              ett mer framgångsrikt land.
            </seg>
            <seg n="a11fa26e">
              Jag tycker att det är ett av de bästa citat man kan använda i
              en kulturpolitisk-finansiell debatt som den här.
            </seg>
            <seg n="7a550266">
              Tidigare i våras anordnade Folkpartiet tillsammans med övriga
              allianspartier i kulturutskottet och näringsutskottet ett seminarium
              i riksdagen om kultursponsring. Vid det deltog näringslivet, forskningen,
              kulturen och alliansledamöterna i kultur- och näringsutskotten
              förstås. Kulturministern och den inbjudna expertisen var alla
              fullständigt eniga om behovet av att reformera reglerna för kultursponsring.
              Även näringsminister Maud Olofsson har flera gånger uttryckt samma
              ståndpunkt i frågan. Jag utgår ifrån att hela regeringen har denna
              ståndpunkt.
            </seg>
            <seg n="e768000c">
              Fru talman! Låt mig ge ett exempel. Om jag har ett bolag som
              jag vill marknadsföra verksamheten för och står i valet mellan
              att sätta upp affischer i tunnelbanan eller sponsra Operan eller
              en barnteater råder det olika förutsättningar för att göra avdrag.
              Om jag sätter upp affischer i tunnelbanan eller tapetserar hela
              staden skulle ingen komma på tanken att ifrågasätta om utgifterna
              står i relation till vad man får tillbaka. Ingen frågar om annonstavlornas
              ägare kräver ett så högt pris att en viss del av utgifterna ska
              betraktas som icke marknadsmässiga gåvor i stället för legitima
              utgifter för att marknadsföra företaget.
            </seg>
            <seg n="b3538bf5">
              Men och det är haken om jag i stället väljer att marknadsföra
              mitt företag genom att ingå ett avtal om kultursponsring ställs
              andra krav. Då ska skatteverk och domstolar bedöma om beslutet
              som företagare var marknadsmässigt eller om jag har betalat för
              mycket i förhållande till vad jag får tillbaka. Om Skatteverket
              bedömer att så är fallet klassas det hela som icke avdragsgilla
              gåvor i stället för avdragsgilla utgifter för marknadsföring.
            </seg>
            <seg n="aeb508d2">
              Detta, fru talman, är inte något hypotetiskt problem. Det har
              klargjorts och rättspraxis finns. Det har hamnat snett.
            </seg>
            <seg n="d40ed0a6">
              Den huvudsakliga anledningen till dagens osäkra rättsläge är
              en prejudicerande dom, som jag nämnde tidigare, avkunnad av Regeringsrätten
              2000. Det rörde Procordias sponsring av Operans internationella
              verksamhet. I utbyte för sponsringen fick Procordia omnämna huvudsponsorskapet
              i sin marknadsföring, man disponerade hela föreställningar på
              Operan, man erhöll biljetter, möjlighet till representation utomlands
              och allt möjligt annat trevligt. Det var inte tal om att Procordia
              såg detta som en gåva. Man såg det som ett oerhört strategiskt
              riktigt marknadsmässigt beslut. Man ville bli lierad med varumärket
              Kungliga Operan. Trots detta bedömde Regeringsrätten att bara
              en liten del av Procordias utgifter var marknadsmässiga. Domstolen
              värderade skönsmässigt att hälften av utgifterna motsvarades av
              direkta motprestationer; det andra var gåvor som inte var avdragsgilla.
              Detta gjorde att det lades en blöt filt över kultursponsring som
              företeelse i Sverige. Det är synd. Vi behöver göra något åt det.
            </seg>
            <seg n="597ee7c6">
              Om man åker slalom i en uniform som ser ut som en kexchoklad
              är det avdragsgillt. Man fattar vad man får ut i motprestation.
              Men man kan inte spela Svansjön i en uniform som ser ut som en
              kexchoklad; det går inte. Det kanske inte alltid är så lämpligt
              vid barnteater heller.
            </seg>
            <seg n="256bc699">
              Fru talman! Finansministerns svar här i kväll är därför lite
              förvånande. Visst finns det möjlighet att få avdrag för sponsring
              det är inte det vi diskuterar. Det vi diskuterar är om vi ska
              bibehålla en socialdemokratisk ordning där rättspraxis har blivit
              sådan att ingen som sponsrar kultur på förhand kan veta hur stor
              del av kostnaden man kommer att få dra av.
            </seg>
            <seg n="f971b5bb">
              Fru talman! Alliansledamöterna i kulturutskottet står eniga bakom
              behovet av tydligare regler för kultursponsring. Näringsutskottets
              ledamöter likaså; kulturministern och näringsministern likaså.
            </seg>
            <seg n="9fedb715">
              Jag undrar: Vilka besked kan vi tänka oss att ge till den sektor
              som väntar på att kapa bidragsberoende och utanförskap och gå
              till ökad verksamhet?
            </seg>
          </u>
          <note type="speaker" n="71ab175d">
            Anf. 143 LARS-IVAR ERICSON (c):
          </note>
          <u who="jan_ericson_aca06f" xml:id="i-80aa6a133a137aaa-3" n="39e9e71a">
            <seg n="3f240170">
              Fru talman! I detta inlägg vill jag betona att kultursponsring
              inte enbart handlar om pengar. Kulturen är en spännande viktig
              mötesplats. Kulturarbetarna och företagen kan i sitt samarbete
              ge varandra väldigt mycket.
            </seg>
            <seg n="0c314b4d">
              Jag ser fram emot att intresset för kultur i alla dess former
              växer hos de anställda i de företag som är framsynta och väljer
              att sponsra kulturen.
            </seg>
            <seg n="ce4e7b89">
              Vi måste snarast få en klar skattelagstiftning som gör detta
              fullt möjligt. Det tycker jag att denna debatt har visat.
            </seg>
            <seg n="50195aaa">
              Det är rätt att alliansregeringen har gjort väldigt mycket som
              gynnar företagande och människors välbefinnande. Nu är det dags
              att gå vidare genom att lyfta fram ett större engagemang för kulturens
              framtidsfrågor. Vi vet att kultursponsring kan bidra till att
              utveckla kulturen i hela landet.
            </seg>
          </u>
          <note type="speaker" n="c68984ae">
            Anf. 144 Finansminister ANDERS BORG (m):
          </note>
          <u who="unknown" xml:id="i-34998a5407c6685b-3" n="925a9d5a">
            <seg n="e217a4b6">
              Fru talman! Tony Blair har naturligtvis rätt. Ett land blir bättre
              av en vital kultursektor. Det skapar mer kreativitet. Det underlättar
              skapande och nyskapande. Det bidrar till att Sverige kan stå starkt
              i en globaliserad värld där vi måste konkurrera med produkter
              som har ett stort innehåll i termer av upplevelser och intryck
              hos människor.
            </seg>
            <seg n="8aab49ff">
              Det är en gemensam grund för vår kulturpolitik. Det är lika viktigt
              att vi vårdar vårt nationella kulturarv, och lika viktigt är det
              att vi sprider kulturen till breda grupper i samhället. Om det
              är vi naturligtvis helt överens.
            </seg>
            <seg n="2e1ddff8">
              I olika delar av riksdagen och i olika intresseorganisationer
              finns det människor som vill ha sänkta skatter och ökade offentliga
              utgifter. Ofta ska de ökade offentliga utgifterna finansieras
              med ytterligare skattesänkningar. Så kan vi inte bedriva ett budgetarbete.
              Vi måste väga samman alla krav. Vi måste vårda vårt skattesystem.
              Vi ska bibehålla de inkomster vi behöver för att klara välfärd
              och trygghet för framtiden och också kunna bevara låga skattebaser.
            </seg>
            <seg n="0e790651">
              Grundläggande utgångspunkter är att man får göra avdrag för kostnader
              som är förknippade med inkomstens förvärvande och man får i företag
              göra avdrag för kostnader som är förknippade med att bibehålla
              sina inkomster.
            </seg>
            <seg n="a3b1e238">
              Det är de utgångspunkter som Skatteverket och våra domstolar
              har för sin prövning. Det är naturligtvis de utgångspunkter de
              ska ha.
            </seg>
            <seg n="40ceb8c7">
              Det återstår naturligtvis alltid att pröva olika ändamål mot
              varandra. Jag har försökt vara tydlig med att vi inte ser några
              ytterligare utredningar om skatteavdrag av den här typen för närvarande.
              Det kan naturligtvis prövas och diskuteras i andra sammanhang,
              men det måste då vägas mot alla andra behov.
            </seg>
            <seg n="88d34d5a">
              Min utgångspunkt som finansminister med ansvar för skattesystemet
              måste vara det är ett tjänsteåliggande att värna vårt skattesystem
              med breda skattebaser och låga skattesatser och klara rättsregler
              för hur vi tillämpar skatteregler.
            </seg>
            <seg n="08e0d9ee">
              Vi ska värna kontantlön. Vi ska värna att människor får betalt
              för arbete, inte att man undandrar sig skatt genom olika typer
              av avdrag eller förmåner i företagen. Det är den utgångspunkt
              vi gemensamt har för den skattepolitik som alliansen bedriver.
            </seg>
          </u>
          <note n="8ce7faef">
            Anf. 145 CECILIA WIKSTRÖM i Uppsala (fp):
          </note>
          <u who="unknown" xml:id="i-a6d7a76e2eb7ffeb-3" n="925a9d5a">
            <seg n="3dd10f30">
              Fru talman! Därmed har tiden kommit för mig att tacka för debatten.
              Jag har naturligtvis full respekt och hyser stor beundran för
              de insatser som finansministern gör för Sveriges finanser.
            </seg>
            <seg n="8dc215aa">
              Det här har varit ett viktigt samtal. När nu orden tryter denna
              sena timme återstår för mig och för finansministern att lämna
              orden och gå till handling. Där ute i Sverige finns det många
              entreprenörer som inget hellre vill än satsa på sponsring av kultur,
              men som i dag avstår på grund av den straffskatt som tillkom under
              socialdemokratiskt regeringsinnehav.
            </seg>
            <seg n="94af1d7f">
              En del vill satsa för att stärka kreativitet och kompetens hos
              medarbetare, andra har andra bevekelsegrunder. Men, fru talman,
              där ute finns också alltför många välutbildade kreativa kulturskapare
              som trots stor talang och enorma studieskulder kämpar för att
              hålla näsan över vattnet. Låt oss nu gemensamt se till att de
              kan få mer makt över sin egen vardag och att de inte är helt förpassade
              till Kulturrådets offentliga finansiering och samhällets stöd.
            </seg>
            <seg n="1ec47651">
              Låt oss i stället på det sätt vi kan stärka möjligheten för dem
              att leva på sitt professionella konstutövande med stöttning av
              många aktiva parter där det civila samhället är en sådan part
              och näringslivet en annan.
            </seg>
            <seg n="214e937f">
              Kulturen måste engagera många, och många måste bära ansvar för
              den. Varför fortfarande låta straffskatten styra? Varför acceptera
              socialistiska regler som innebär att marknadsmässigheten ska kunna
              överprövas av myndigheter och domstolar?
            </seg>
            <seg n="1e77bd4e">
              Och framför allt: Varför tveka att låta utreda frågan när det
              finns en närmast fullständig enighet hos alliansens företrädare
              i två utskott om vad problemet är och hur frågan kan lösas?
            </seg>
            <seg n="3605f109">
              Jag ställer mitt hopp till den utredning som finansministern
              talade om. Jag hoppas att det går att få till skrivningar när
              direktiven utformas som gör att en bred sektor ska kunna inlemmas
              i detta.
            </seg>
            <seg n="4367cc61">
              Därmed vill jag tacka för debatten.
            </seg>
          </u>
          <note type="speaker" n="59973782">
            Anf. 146 Finansminister ANDERS BORG (m):
          </note>
          <u who="unknown" xml:id="i-34998a5407c6685b-4" n="925a9d5a">
            <seg n="09a6b09d">
              Fru talman! Det är naturligtvis beundransvärt och någonting viktigt
              för alliansen att Cecilia Wikström och andra ledamöter i riksdagen
              brinner för vårt kulturarv. Det är någonting som är viktigt för
              Sverige och för alliansen.
            </seg>
            <seg n="c2c61282">
              Vi har många eftersatta områden. Vi har gjort satsningar på barnkultur.
              Det har vi särskild anledning att fundera över. Vi har ett nationellt
              kulturarv som ofta dras med stora bekymmer. Vi har nationalscener
              som vi gärna vill vårda. Vi har kulturföretagarna som har satt
              sitt hopp till att alliansen ska göra åtgärder.
            </seg>
            <seg n="9e648cff">
              Allt detta är viktiga saker, precis som vi har många andra viktiga
              åtgärder som vi vill komma fram med. Allt detta måste nogsamt
              prövas mot våra generella principer för skattesystemet och de
              andra behov vi har av offentliga medel.
            </seg>
            <seg n="667fdaff">
              Den här regeringen med vår kulturminister och våra ledamöter
              i kulturutskottet i riksdagen står för en offensiv kulturpolitik.
              Den präglas av ett skapande, en kreativitet och en frihet för
              människor att söka nya former att uttrycka det som ofta är det
              viktigaste i livet, hur de upplever sin tillvaro och vad de vill
              sträva efter.
            </seg>
            <seg n="70edcf0e">
              Det är våra viktiga och gemensamma utgångspunkter i den här diskussionen.
            </seg>
          </u>
          <note n="adcc031d">
            Överläggningen var härmed avslutad.
          </note>
          <note n="0b5ec156">
            22 § Hänvisning av ärenden till utskott
          </note>
          <note n="e5ce3aa9">
            Föredrogs och hänvisades
          </note>
          <note n="68b2abec">
            23 § Förnyad bordläggning
          </note>
          <note n="714fdb5b">
            Föredrogs och bordlades åter
          </note>
          <note n="893c8a4a">
            24 § Bordläggning
          </note>
          <note n="26718d0f">
            Anmäldes och bordlades
          </note>
          <note n="53f7051e">
            25 § Anmälan om interpellationer
          </note>
          <note n="53bdd13b">
            Anmäldes att följande interpellationer framställts
          </note>
          <note n="2b6f7397">
            den 31 mars
          </note>
          <note n="4ad2c824">
            Eva-Lena Jansson
          </note>
          <note n="4ad2c824">
            Eva-Lena Jansson
          </note>
          <note n="09a0bff0">
            Kerstin Lundgren
          </note>
          <note n="4ad2c824">
            Eva-Lena Jansson
          </note>
          <note n="62251681">
            Karl Gustav Abramsson
          </note>
          <note n="4ad2c824">
            Eva-Lena Jansson
          </note>
          <note n="7652c499">
            Tomas Eneroth
          </note>
          <note n="06d7207e">
            Patrik Björck
          </note>
          <note n="7eed1664">
            den 1 april
          </note>
          <u who="unknown" xml:id="i-a6d7a76e2eb7ffeb-4" n="925a9d5a">
            <seg n="7793ca9d">
              Luciano Astudillo
            </seg>
            <seg n="7793ca9d">
              Luciano Astudillo
            </seg>
            <seg n="7793ca9d">
              Luciano Astudillo
            </seg>
            <seg n="9d391667">
              Anmäldes att följande fråga för skriftligt svar framställts
            </seg>
          </u>
          <note n="20d2a14d">
            Interpellationerna redovisas i bilaga som fogats till riksdagens
            snabbprotokoll tisdagen den 8 april.
          </note>
          <note n="758729d6">
            26 § Anmälan om fråga för skriftligt svar
          </note>
          <note n="2b6f7397">
            den 31 mars
          </note>
          <note n="5cf97b5b">
            Eva Sonidsson
          </note>
          <note n="beac2821">
            Frågan redovisas i bilaga som fogats till riksdagens snabbprotokoll
            tisdagen den 8 april.
          </note>
          <note n="85ed1740">
            27 § Anmälan om skriftliga svar på frågor
          </note>
          <note n="aa695110">
            Anmäldes att skriftliga svar på följande frågor inkommit
          </note>
          <note n="7eed1664">
            den 1 april
          </note>
          <note n="40172b94">
            Eliza Roszkowska Öberg
          </note>
          <note n="eeeab11a">
            Christina Axelsson
          </note>
          <note n="f26f014a">
            Maria Lundqvist-Brömster
          </note>
          <note n="1d8ea0a0">
            Svaren redovisas i bilaga som fogats till riksdagens snabbprotokoll
            tisdagen den 8 april.
          </note>
          <note n="4fd3c996">
            28 § Kammaren åtskildes kl. 22.42.
          </note>
          <note n="dada76fd">
            Förhandlingarna leddes
          </note>
          <note n="a1ce7e34">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
