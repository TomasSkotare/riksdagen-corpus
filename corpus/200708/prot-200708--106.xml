<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--106</head>
          <docDate when="2007-05-07">2007-05-07</docDate>
        </div>
      </front>
      <body>
        <div>
          <note n="57f15390">
            ﻿
          </note>
          <note n="c3d290a8">
            Riksdagens protokoll
          </note>
          <note n="addf87f7">
            2007/08:106
          </note>
          <note type="date" n="b6125888">
            Onsdagen den 7 maj
          </note>
          <note n="d3d6599e">
            Kl. 09:00 - 17:54
          </note>
          <note n="6ed797bf">
            1 § Avsägelse
          </note>
          <note n="be78e4bc">
            Tredje vice talmannen meddelade att Sten Nordin (m) anhållit
            om entledigande från uppdraget som ledamot av riksdagen från och
            med den 7 maj 2008.
          </note>
          <note n="e151ab37">
            Kammaren biföll denna anhållan.
          </note>
          <note n="56d3d780">
            2 § Anmälan om ersättare för statsråd
          </note>
          <note n="dfdd9356">
            Tredje vice talmannen anmälde att följande ersättare inträtt
            från och med den 7 maj:
          </note>
          <note n="25de2069">
            Margareta Cederfelt
          </note>
          <note n="ad86723f">
            Marianne Watz
          </note>
          <note n="ed9341e8">
            Mahmood Fahmi
          </note>
          <note n="48df8917">
            3 § Anmälan om fördröjt svar på interpellation
          </note>
          <note n="184c9291">
            Till riksdagen hade inkommit följande skrivelse:
          </note>
          <note n="11b71b5f">
            Interpellation 2007/08:602
          </note>
          <note n="4e70713b">
            Interpellation 2007/08:602 Riskanalys av arbetsmiljön
          </note>
          <note n="d18970da">
            Interpellationen kommer att besvaras måndagen den 12 maj 2008.
          </note>
          <note n="0af6b342">
            Skälet till dröjsmålet är tjänsteresa.
          </note>
          <note n="ccf53e28">
            Karin Renman
          </note>
          <note n="180ec065">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="762bc75b">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="e2224fbd">
            KOM(2008)165, SEK(2008)404, SEK(2008)405
          </note>
          <note n="073c6271">
            5 § Hänvisning av ärenden till utskott
          </note>
          <note n="17037e87">
            Föredrogs och hänvisades
          </note>
          <note n="4548055c">
            6 § Förnyad bordläggning
          </note>
          <note n="b0067958">
            Föredrogs och bordlades åter
          </note>
          <note n="50c0797f">
            7 § Förlängning av övergångstiden för vissa finansieringsföretag
          </note>
          <note n="e8fa63cd">
            Föredrogs
          </note>
          <note n="8fd77963">
            Tredje vice talmannen konstaterade att ingen talare var anmäld.
          </note>
          <note n="1247e9bb">
            8 § Tillåtna tillgångar i värdepappersfonder, m.m.
          </note>
          <note n="e8fa63cd">
            Föredrogs
          </note>
          <note n="8fd77963">
            Tredje vice talmannen konstaterade att ingen talare var anmäld.
          </note>
          <note n="247ce523">
            9 § Passmyndigheter utomlands
          </note>
          <note n="e8fa63cd">
            Föredrogs
          </note>
          <note n="8fd77963">
            Tredje vice talmannen konstaterade att ingen talare var anmäld.
          </note>
          <note n="1ee714ad">
            10 § En långsiktigt hållbar tingsrättsorganisation
          </note>
          <note n="e8fa63cd">
            Föredrogs
          </note>
          <note type="speaker" n="fced1c76">
            Anf. 1 MARGARETA PERSSON (s):
          </note>
          <u who="margareta_persson_babdf9" xml:id="i-5dce4eda5aae5592-0" n="50e6c000">
            <seg n="686b7123">
              Fru talman! Vi ska nu debattera regeringens förslag om förändringar
              i tingsrättsorganisationen. Det är inte första gången vi har ärenden
              om förändringar i tingsrättsorganisationen. De har pågått sedan
              1999 och fram till 2007. Antalet tingsrätter har minskat från
              96 till 53. De här förändringarna och sammanslagningarna eller
              nedläggningarna föreslogs och påbörjades av den socialdemokratiska
              regeringen.
            </seg>
            <seg n="baea87b5">
              Skälen för sammanslagningen kan sägas vara desamma som den borgerliga
              regeringen nu anför i sin skrivelse. Regeringen anser att tingsrättsorganisationen
              ska vara uppbyggd så att mål och ärenden kan handläggas rättssäkert
              och effektivt. Organisationen måste utvecklas i takt med att kraven
              från samhället ökar. Domstolarna ska ha en funktionell geografisk
              spridning i förhållande till allmänheten, näringslivet och rättsväsendets
              övriga myndigheter samtidigt som organisationen skapar förutsättningar
              för specialisering, kompetensutveckling och en väl fungerande
              beredningsorganisation.
            </seg>
            <seg n="fe6c268a">
              Det är självklart skäl som vi socialdemokrater står bakom för
              att förbättra tingsrättsorganisationen. Det var just av de skälen
              som den förändrade organisationen genomfördes av den socialdemokratiska
              regeringen. Det var en ganska genomgripande förändring som genomfördes,
              och den var väl genomtänkt. Där det var flest domstolar var avstånden
              som kortast, och där var möjligheten att ta till sig domstolen
              inom rimliga tider betydligt bättre än på många andra håll i landet.
              Förändringen var inte okontroversiell, eftersom det för många
              kommuner var av stor betydelse att ha en tingsrätt, och så är
              det väl fortfarande.
            </seg>
            <seg n="aa5f8562">
              Man kan dock inte tala om en bred uppslutning från riksdagens
              partier när dessa stora förändringar genomfördes. Tvärtom var
              motståndet ganska hårdnackat från dåvarande opposition. Det var
              ingen hejd på vad som skulle kunna inträffa om någon mindre tingsrätt
              lades ned eller rättare sagt slogs samman med en annan tingsrätt
              och vilka kostnader det skulle dra med sig att förändra detta.
              Det fanns enligt några av de borgerliga partierna inte skäl för
              de föreslagna förändringarna. Det fanns enligt dem inte något
              som talade för att det var mindre rättssäkert, att kvaliteten
              var sämre eller att kompetensen var lägre i de små tingsrätterna.
            </seg>
            <seg n="13009cf9">
              Trots det motstånd som då rådde väljer den borgerliga regeringen
              och den borgerliga majoriteten i riksdagen att gå vidare med ytterligare
              förslag, trots att förslagen till förändringar inte är särskilt
              väl underbyggda. Vi socialdemokrater som genomförde den större
              förändringen anser att vi nu uppnått kraven på en effektiv organisation
              och att vi därmed uppnått en balans i förändringen. Vi yrkar därför
              på att den organisation som i dag råder inte förändras.
            </seg>
            <seg n="c16996ff">
              Regeringen har låtit Statskontoret utvärdera de tidigare förändringarna
              och gör efter detta bedömningen att den förändring av tingsrättsorganisationen
              som genomfördes 19992007 i huvudsak fungerat väl. Det ska väl
              sägas att antalet domare inte blev färre genom sammanslagningarna.
              Trots detta pekar Statskontoret på att antalet mål per domare
              har ökat markant. Det har väl att göra med att både polis och
              åklagare fick mer resurser och utvecklade kvalitet i sina förundersökningar.
              Det leder naturligtvis till att fler mål kan tas upp i domstolen.
              Statskontoret rapporterar vidare att inte alla domstolar förändrat
              sin inre organisation. Inte heller har specialiseringen fått genomslag
              överallt. Inställningen till specialisering tycks också vara splittrad
              inom domarkåren.
            </seg>
            <seg n="ebf57a71">
              Beträffande kompetensutvecklingen, som är ett av skälen till
              ytterligare sammanslagningar, säger Statskontoret att samtliga
              tingsrätter har erhållit detta för både domare och domstolssekreterare.
              Statskontorets övergripande bedömning är att förutsättningarna
              för kompetensutveckling är kopplade till utvecklingen av tingsrättens
              inre organisation snarare än till deras storlek i sig.
            </seg>
            <seg n="0c18900b">
              Statskontoret tar också upp rekryteringsfrågan. Visst har tingsrättens
              storlek viss betydelse, men också det geografiska läget och närheten
              till större orter. Utvärderingar visar också på svårigheter att
              rekrytera beredningsjurister, men detta tycks ha mindre att göra
              med tingsrättens storlek och mer med möjligheten till bättre karriärvägar
              generellt.
            </seg>
            <seg n="22a13cbd">
              Fru talman! Regeringen föreslår en rad förändringar i skrivelsen
              till riksdagen. Det finns remissinstanser som tillstyrker regeringens
              förslag. Det finns de som gör det med några förändringar. Det
              finns också de som avstyrker förslagen. Vi socialdemokrater föreslår
              i vår reservation att tingsrättsorganisationen som den ser ut
              i dag inte ska förändras. Vi tycker att det finns goda skäl till
              att de tingsrätter som i skrivelsen föreslås läggas ned eller
              slås samman ska finnas kvar. Det finns inget i Statskontorets
              utvärdering som pekar på att de tingsrätter som nu föreslås avvecklas
              skulle vara mindre effektiva eller mindre rättssäkra, att målen
              skulle handläggas långsammare eller att kompetensen skulle vara
              sämre. Inte heller pekar något på att man skulle ha rekryteringsproblem.
            </seg>
            <seg n="7bdce299">
              Dock återstår, om man tyder Statskontorets utvärdering rätt,
              att mer kan göras beträffande tingsrätternas inre organisation,
              där sammanläggningar redan skett. Problemet är inte bristande
              effektivitet eller om en eller annan tingsrätt finns kvar, utan
              problemet i dag är att balanserna ökar i domstolarna, vilket torde
              bero på att åklagare och domstolar har fått för lite resurser
              och att mål därför ställs in. Man har fått för lite resurser från
              en regering som i varenda budgetmotion under oppositionstiden
              toppade alla socialdemokratiska förslag med mer pengar.
            </seg>
            <seg n="174ccf0e">
              Det föreligger motioner från oss socialdemokrater beträffande
              nedläggning av Motala som kansliort vid tingsrätten i Linköping.
              Om man tolkar den motionen rätt har det inte funnits någon vilja
              från Linköping att ha kansliort i Motala. Man har inte bemödat
              sig om att det skulle fungera. För Motala och omgivande kommuner
              har Motala som kansliort betydelse för att klara av de mål som
              härrör därifrån och som därmed kanske också avgörs något skyndsammare
              och med mer lokal kännedom än om dessa förläggs till Linköping.
            </seg>
            <seg n="3c74df00">
              Likadant är förhållandet i Landskrona. Regeringen skriver att
              tingsrätten där bör bibehållas. Det ges inga direkta löften om
              att den kan få vara kvar. Det finns alldeles särskilda skäl till
              att tingsrätten i Landskrona ska vara kvar.
            </seg>
            <seg n="bbbba65d">
              Det beror bland annat på att kriminaliteten är högre i Landskrona.
              Mål kan hanteras skyndsamt, och därmed skapas en förebyggande
              effekt som har visat sig vara mycket positiv. Den ska alltså vara
              kvar.
            </seg>
            <seg n="4758502e">
              Vi socialdemokrater vidhåller att med vårt förslag, det vill
              säga en oförändrad organisation, uppnås det mål som sätts för
              verksamheten att mål och ärenden kan handläggas rättssäkert och
              effektivt. Jag yrkar bifall till vår reservation.
            </seg>
          </u>
          <note type="speaker" n="f3953f6c">
            Anf. 2 JAN ERTSBORN (fp):
          </note>
          <u who="jan_ertsborn_46494c" xml:id="i-c4f944554128cff1-0" n="6f08b7e6">
            <seg n="d7918cda">
              Fru talman! Det anses i många fall väldigt ofint att tala om
              och till personer som inte är närvarande. Men jag kan inte underlåta
              att notera att justitieutskottets ordförande, den tidigare justitieministern
              som har haft ansvar för de här frågorna under sex år, inte ens
              är närvarande här i kammaren. Jag tycker att det är att visa en
              nonchalans mot riksdagens arbete.
            </seg>
            <seg n="191e9709">
              I dag när vi tänker sätta punkt för många års förändringar inom
              rättsorganisationer är det på sin plats att göra en liten tillbakablick.
              Ända fram till år 1971 hade vi olika domstolar i Sverige. Vi hade
              häradsrätter på landet och rådhusrätter i en hel del städer. Det
              var häradsrätter med en häradshövding och några notarier och rådhusrätter
              med borgmästare med två eller flera rådman. Det var sammanlagt
              141 domstolar.
            </seg>
            <seg n="98ad5d48">
              Den 1 januari 1972 trädde 1971 års domstolsreform i kraft. Det
              var väl en av de mest välmotiverade som gjorts i det här landet.
              Det var fråga om att uppnå en likformighet i domstolsväsendet
              för hela landet. Man hade en målsättning med en sysselsättning
              i domstolarna för minst tre domare. Man kom fram till en organisation
              med 100 tingsrätter som sedan kom ned lite grann under tiden fram
              till 90-talet. Begreppet tingsrätt togs fram och lagman som chef.
            </seg>
            <seg n="aa4cfd7a">
              Det blev lugn och ro i tingsrättsorganisationen under 70-talet
              och större delen av 80-talet. Men sedan började den socialdemokratiska
              regeringen att titta på domstolsorganisationen igen. Här var det
              ingen tvekan om att det var fråga om omfattande sammanläggningar
              i besparingssyfte. Det tillsattes utredningar och gjordes arbete
              i Justitiedepartementet. Man var till och med nere i och talade
              om att vi inte behövde mer än 30 tingsrätter i Sverige.
            </seg>
            <seg n="68341322">
              Den borgerliga regeringens justitieminister lade år 1993 de utredningarna
              på hyllan och konstaterade att det system som hade införts den
              1 januari 1972 fortfarande var tillfredsställande med i huvudsak
              många domsagor med tre domare. Men efter regeringsskiftet år 1994
              kom den socialdemokratiska regeringen igen in på att här måste
              ske besparingar. Det var ingen tvekan om att det var besparingar.
              Man nämnde till och med att det kunde handla om att göra utgiftsminskningar
              om 200 miljoner per år.
            </seg>
            <seg n="3fcfbd72">
              Den dåvarande justitieministern Laila Freivalds tillsatte en
              domstolsutredning som arbetade med två olika organisationsalternativ,
              43 eller 64 tingsrätter i landet. Det väckte mycket opposition.
              Tingsrätterna är symboler i det här landet som gör att det blir
              mycket diskussion när man ska förändra dem.
            </seg>
            <seg n="70487137">
              År 1998 fann Laila Freivalds för gott att återkalla uppdraget
              till utredningen. I stället hade hon och den socialdemokratiska
              regeringen kommit på att den taktiska vägen för att uppnå de syften
              som man hade bestämt sig för var att göra detta länsvis och etappvis
              successivt framåt.
            </seg>
            <seg n="0b595f45">
              Vi hade 96 tingrätter fram till år 1999. De är nu nere i 52.
              Det är 44 som har försvunnit under de år som Bodström har varit
              justitieminister och Socialdemokraterna har styrt Sverige.
            </seg>
            <seg n="a84b0259">
              Av någon anledning meddelade den socialdemokratiska regeringen
              i slutet av år 2004 att man inte skulle göra några fler förändringar
              trots att det fanns förslag och några områden i Sverige, däribland
              Norrland, som man inte hade behandlat. Men det hade kanske politiska
              syften att man då gjorde en paus.
            </seg>
            <seg n="2a6ab748">
              Efter regeringsskiftet år 2006 inställde sig naturligtvis frågan
              vad den borgerliga regeringen skulle göra i frågorna om tingsrätterna.
              Det återstod före detta Skaraborgs län, Södermanlands län, Örebro
              län och Norrland som inte hade förändrats av Socialdemokraterna.
            </seg>
            <seg n="c030494f">
              Under vår tid i opposition hade vi hela tiden krävt en helhetssyn
              på frågan om tingsrätterna och en långsiktig plan för hur den
              yttre organisationen skulle se ut, men det hade gång efter gång
              röstats ned. Den borgerliga regeringen lät Statskontoret göra
              en utvärdering för att man skulle kunna ta ställning till hur
              läget var och vad som var det vettiga steget att ta.
            </seg>
            <seg n="4692cc31">
              När den utredningen väl var framme var det alldeles uppenbart
              att det inte var lämpligt att börja riva upp ett antal sammanläggningar.
              Det hade krävt mycket större skäl för att göra detta, även om
              många politiker från den borgerliga sidan säkert skulle vilja
              se att man gjorde vissa förändringar i den riktningen.
            </seg>
            <seg n="49d42de6">
              Vår regering valde den linjen att göra en likformighet och kongruens
              i den yttre organisationen för tingsrätterna. Det är vad vi ska
              ta ställning till i dag. Man har lagt fram förslag beträffande
              just de områden som jag nämnde för en stund sedan.
            </seg>
            <seg n="8e534ff5">
              Man kan naturligtvis fråga sig vad det är som gör att Socialdemokraterna
              i dag inte är med på att vi ska göra förändringar i gamla Skaraborgs
              län, i Södermanlands län, i Örebro län och även titta på Norrlandsfrågan.
            </seg>
            <seg n="51af4455">
              Jag ska citera ur en Brännpunktsartikel. Den är visserligen gammal,
              men den har gällt hela tiden. Den är från Brännpunkt i Svenska
              Dagbladet den 6 oktober 2003.
            </seg>
            <seg n="e5763c2e">
              Där skriver dåvarande justitieminister Thomas Bodström följande:
              Målsättningen för reformeringen är bl.a. att mål och ärenden avgörs
              med högt ställda krav på rättssäkerhet och effektivitet, att förutsättningarna
              för allmänheten att få tvister och andra rättsliga angelägenheter
              prövade ska vara lika över hela landet, att tyngdpunkten i den
              dömande verksamheten ska ligga i första instans samt att domstolarna
              ska vara moderna och attraktiva arbetsplatser.
            </seg>
            <seg n="63723120">
              Enligt min uppfattning är det nödvändigt att skapa en mindre
              sårbar domstolsorganisation en organisation som står bättre rustad
              att hantera förändringar i omvärlden samtidigt som möjligheterna
              att utveckla verksamheten ökar.
            </seg>
            <seg n="6f654159">
              Större enheter medför bättre förutsättningar för kompetensutveckling,
              specialisering och en stärkt beredningsorganisation. De genomförda
              organisationsförändringarna har utvärderats med gott resultat
              och arbetet med att reformera domstolsorganisationen kommer att
              fortsätta under nästa år.
            </seg>
            <seg n="935176de">
              Det var vad Thomas Bodström sade år 2003. Då frågar man sig:
              Vad är det som gör att Socialdemokraterna i dag inte vill fortsätta
              och så att säga göra färdigt den yttre organisationen med de motiven?
              Det är naturligtvis politik och ingenting annat. Det passar bättre
              att opponera än att fullfölja sin egen linje.
            </seg>
            <seg n="5ad756a7">
              För min egen del är jag övertygad om att förändringarna i Örebro
              län, före detta Skaraborgs län och Södermanlands län hade sett
              minst likadana ut under en socialdemokratisk regering. Dessutom
              tror jag att det hade blivit helt annorlunda uppe i Norrland än
              med det förslag som vi har på bordet i dag.
            </seg>
            <seg n="638a26c9">
              Jag lyssnade på Margareta Persson. Jag trodde att jag skulle
              höra lite om innehållet i reservationen om negativa effekter.
              Jag kunde inte uppfatta någonting. Jag förstår fortfarande inte
              vad det är för negativa effekter man talar om.
            </seg>
            <seg n="c0a8d32f">
              Jag förstår inte heller vad det är för balans som rubbas när
              man är inne och gör förändringar på områden som tidigare icke
              har varit föremål för förändringar. Avslutningsvis yrkar jag bifall
              till utskottets förslag i betänkandet.
            </seg>
          </u>
          <note type="speaker" n="46a290e3">
            Anf. 3 HELENA BOUVENG (m):
          </note>
          <u who="helena_bouveng_ff3fea" xml:id="i-45ba736aa96a8568-0" n="2ea698a8">
            <seg n="2e921c5e">
              Fru talman! I och med den skrivelse som regeringen nu har lagt
              på riksdagens bord beträffande tingsrätternas framtida organisation
              har äntligen ett helhetsgrepp tagits. Det är ett helhetsgrepp
              som är taget utifrån sunt förnuft, hjärta och hjärna. Det är en
              organisation som inte enbart har ritats fram av tjänstemän sittande
              i Rosenbad utan också tjänstemän som faktiskt har åkt runt på
              Norrlandsvägarna och själva fått en uppfattning om vilka avstånd
              och vilken kvalitet på vägnätet som råder i vår norra del av Sverige.
              Resultatet är att samtliga elva tingsrätter i Norrland blir kvar
              i stället för de föreslagna fem. Min kollega Krister Hammarbergh
              från Luleå kommer specifikt att ta upp just detta.
            </seg>
            <seg n="6889663c">
              Att det sunda förnuftet har fått råda är bland annat Eksjö tingsrätts
              fortsatta levnad ett bevis för. Det är en i och för sig ganska
              liten tingsrätt, men väl fungerande. Det är en tingsrätt som har
              ändamålsenliga lokaler. Den har lyckats med sin rekrytering och
              den har goda balanstal. Med andra ord är den en väl fungerande
              tingsrätt som det inte finns någon vettig anledning att lägga
              ned och som därför inte heller har varit föremål för någon översyn.
            </seg>
            <seg n="0c1aae8a">
              Helhetsgreppet innebär att vi har en långsiktig organisation
              för våra tingsrätter. Många av tingsrätterna med sina tingställen
              har levt under stor oro och i vissa fall varit nära att dö rena
              sotdöden. Nu finns det en långsiktighet i beslutet som skapar
              arbetsro, rekryteringsmöjligheter, specialisering och säkerhet
              i våra tingsrättssalar. De frågetecken som den socialdemokratiska
              regeringen har lämnat efter sig är nu utraderade.
            </seg>
            <seg n="05504fdd">
              På tal om socialdemokrater kan jag inte annat än likt Jan Ertsborn
              ställa mig undrande. Detta är ett parti som mellan 1999 och 2006
              lade ned hela 41 tingsrätter. Att då som i den socialdemokratiska
              motionen säga att man förändrar tingsrättsorganisationen kraftigt
              torde vara en lätt underdrift. I samma motion anklagar ni nu alliansregeringen
              för att rycka upp vad ni kallar för den uppnådda balansen mellan
              olika krav. Vad menar ni med detta?
            </seg>
            <seg n="1700f013">
              Är det att Strömsunds tingställe används en dag per månad? Är
              det att Svenstavik över huvud taget inte används? Eller är det
              kanske Svegs tingställe, som används hela två dagar per månad?
              Hade en balans funnits om den beställda Norrlandsutredningen fått
              sin vilja igenom med enbart fem tingsrätter i stället för de nu
              föreslagna elva? Eller, Margareta Persson, är det att säkerheten
              i exempelvis Lidköpings tingsrätt inte ska vara ett krav i den
              så kallade socialdemokratiska balansen? Klarar Karlskoga tingsrätt
              av kraven på den så ofta från denna talarstol efterfrågade specialiseringen
              med enbart två ordinarie domare handlar det om det? Eller är det
              de där 90 domartjänsterna som försvann under förra mandatperioden
              som Socialdemokraterna menar med den uppnådda balansen mellan
              olika krav?
            </seg>
            <seg n="26d66276">
              Listan kan göras lång. För egen del gör jag som Cornelis Vreeswijk:
              Jag bara undrar vad vill ni nu?
            </seg>
          </u>
          <note type="speaker" n="3850db3c">
            Anf. 4 KARIN NILSSON (c):
          </note>
          <u who="unknown" xml:id="i-c93f817992abc1df-0" n="ff7661b8">
            <seg n="e6fb5e78">
              Fru talman! Det är bättre att få veta än att oroas över det man
              inte vet. Det är väl så man kan sammanfatta dagens beslutsärende.
              Tingsrättsorganisationen har varit föremål för förändringar och
              utredningar en längre tid. Så långt kan vi väl hålla med oppositionen.
              Det har skapat oro i organisationen, och det har försvårat rekryteringar
              till de tjänster som har blivit lediga.
            </seg>
            <seg n="d1a61c97">
              Centerpartiet har länge varit motståndare till den centraliseringspolitik
              som den tidigare regeringen förde. Domstolsverket kom med förslag
              efter förslag på nedläggningar i län efter län. Thomas Bodström
              nickade. Ni får ursäkta att också jag kommer att rikta en del
              kritik mot Thomas Bodström, men jag hade förväntat mig att han
              skulle vara här och ha möjlighet att replikera om han kände sig
              träffad. Nu är han inte här. Men det är som sagt oundvikligt att
              tala om honom eftersom han var vår tidigare justitieminister.
            </seg>
            <seg n="b61c2ff5">
              Det hände mycket på den tiden. Det var först när valet 2006 närmade
              sig som nedläggningsförslagen hejdades. De enda områden som då
              lyckades undslippa denna reformeringsiver var till största delen
              Norrland, Skaraborg, Södermanland och delvis Örebro.
            </seg>
            <seg n="423d9b39">
              Fru talman! Trots att regeringens förslag nu innebär att tingsrätterna
              i Katrineholm, Lidköping, Mariestad och Karlskoga läggs ned har
              vi valt att instämma i det. Vi anser att förslaget är klokt. Det
              innehåller avvägningar där man har tagit hänsyn till antalet brottmål
              och behovet av ett visst antal domare för att kunna bistå med
              kompetens inom olika ämnesområden. Man har också medvetet gjort
              undantag från dessa krav i Norrlandslänen med hänsyn till de stora
              avstånd som finns där.
            </seg>
            <seg n="d63513a9">
              Oppositionen med Thomas Bodström i spetsen argumenterar nu för
              att alla resterande tingsrätter, kansliorter och tingställen ska
              vara kvar. Samme Thomas Bodström lyckades under sina sex år som
              justitieminister lägga ned hälften av landets tingsrätter. Och
              inte nog med det i september 2005 gav också den dåvarande justitieministern
              Thomas Bodström i den dåvarande socialdemokratiska regeringen
              ett uppdrag till Åklagarmyndigheten, Domstolsverket, Rikspolisstyrelsen
              och Kriminalvården att gemensamt lämna förslag på en förbättrad
              samordning av rättsväsendets myndigheter i Norrland.
            </seg>
            <seg n="75506f10">
              När den så kallade Norrlandsutredningen presenterades i februari
              2007 föreslogs att endast fem av de tio tingsrätterna i Norrland
              skulle finnas kvar. Detta förslag har naturligtvis också spätt
              på oron. Därför är jag riktigt glad över att den nuvarande justitieministern
              Beatrice Ask i den nuvarande alliansregeringen har gjort en helt
              annan bedömning än det utredarna kom fram till och föreslår att
              samtliga elva tingsrätter i Norrland ska vara kvar.
            </seg>
            <seg n="dded14fc">
              Genom att låta departementspersonal resa runt i Norrland och
              rent konkret pröva möjligheterna att transportera sig till de
              olika tingsrätterna har man fått bekräftat det alla norrlänningar
              redan vet. Men jag beundrar dem för att de gjorde denna insats
              för att ta reda på att det är långt mellan befintliga tingsrätter
              redan i dag och att man bör vara försiktig med att göra avstånden
              ännu längre. Om den utredning som Thomas Bodström beställde hade
              hörsammats och sex av de elva tingsrätterna i Norrland hade tagits
              bort skulle avståndet ha ökat från kanske runt 25 mil till det
              dubbla uppåt 50 mil för en enkel resa. Det skulle ingalunda stärka
              rättstryggheten i Norrland.
            </seg>
            <seg n="3107ff92">
              Okej, jag får erkänna att jag var kritisk mot nedläggningen av
              Ljungby tingsrätt i mitt eget hemlän. Det är självklart att man
              är lokalpatriot när något som berör en och finns i ens närhet
              rycks bort. Men jag tror ändå inte att det finns någon möjlighet
              att backa bandet, och jag tycker att vi i dag presenterar många
              bra skäl för den förändring som är föreslagen.
            </seg>
            <seg n="c88886fd">
              Det känns inte trovärdigt att som tidigare ansvarig minister
              stå i spetsen för en motion med innebörden att tingsrättsorganisationen
              som den ser ut i dag inte bör förändras. Precis så långt som Thomas
              Bodström hann med att reformera tingsrätterna innan valrörelsen
              kom in i ett känsligt skede var det tydligen helt lagom. Och var
              den tillsatta Norrlandsutredningen endast till för att öka spänningen
              och oron på arbetsplatserna? Eller vad fanns det för skäl att
              tillsätta den?
            </seg>
            <seg n="713be018">
              Den avvägning som presenteras i dag har fler sakliga argument
              än den tidigare s-regeringen hade när det gällde samordning av
              tingsrätterna. Det nuvarande förslaget innebär, som rubriken helt
              riktigt talar om, en långsiktigt hållbar tingsrättsorganisation
              med en helhetssyn för hela landet. När detta beslut är fattat
              vet alla vad som gäller ett bra tag framöver. Det finns ingen
              luddig beslutsgång där det plockas bort en till och en till. Ett
              definitivt besked ger, även om det inte känns bekvämt för alla,
              trots allt arbetsro för dem som blir kvar.
            </seg>
            <seg n="58db716f">
              Nu vet vi också vilka lokaler som behöver ses över, och man kan
              lägga upp en investeringsplan för dessa. Kraven på säkerhet har
              blivit större sedan avvecklingarna påbörjades på 70-talet och
              sedan också efter beslutet 2003. Nu krävs det skilda ingångar
              till rättssalarna för vittnen och brottsoffer för att de ska kunna
              känna sig trygga i sina roller i rätten utan att riskera att konfronteras
              med förövaren eller hans anhängare på vägen in eller på vägen
              ut.
            </seg>
            <seg n="511169c8">
              Användning av modern teknik och teknisk utrustning i brottmål
              har också ökat och kräver en hel del investering i de lokaler
              som enligt dagens beslut ska ingå i den långsiktigt hållbara tingsrättsorganisationen.
            </seg>
            <seg n="9803836e">
              Att agera och argumentera från den ena ytterligheten till den
              andra i denna fråga, som Socialdemokraterna gör, skapar ingen
              trovärdighet. Detta är bara en i raden av frågor där den före
              detta justitieministern har gjort en 180-graders vändning från
              att ha varit i regeringsställning till att ha intagit oppositionsrollen.
              Har oppositionen över huvud taget vägt in investeringsbehovet
              för samtliga tingsrätter, samtliga kansliorter och samtliga tingsställen?
              Man har låtit dem gå i ovisshet under en lång tid, och därför
              har de stora uppdämda behov.
            </seg>
            <seg n="d0939406">
              Med den helhet som erhålls genom regeringens nuvarande förslag
              kan bland annat eftersatta upprustningar vidtas. Det handlar om
              att utrusta lokalerna med modern teknik, bygga om lokaler för
              att uppnå en god säkerhet för personal, parter, vittnen och också
              för allmänheten. Genom det aktuella förslaget skapas en långsiktigt
              hållbar tingsrättsorganisation över hela landet. Förutsättningar
              ges också för att behålla en hög kvalitet i dömandet samtidigt
              som tillgängligheten för invånarna garanteras. Här har särskilda
              hänsyn också tagits till avstånden i Norrlandslänen. Därmed skapas
              arbetsro i en organisation som under lång tid har haft en mycket
              osäker tillvaro. Härigenom stärker vi också rättstryggheten för
              landets invånare i de viktigaste uppgifterna för rättsväsendet
              och domstolsorganisationen.
            </seg>
          </u>
          <note n="afef2860">
            Fru talman! Jag instämmer i Helena Bouvengs och Jan Ertsborns
            yrkande om bifall till utskottets förslag och avslag på reservationen.
          </note>
          <note type="speaker" n="89ce19bd">
            Anf. 5 OTTO VON ARNOLD (kd):
          </note>
          <u who="otto_von_arnold_36ab11" xml:id="i-bd1c0112497c7dff-0" n="d5e8f0e6">
            <seg n="0b76a3c3">
              Fru talman! Det är en glädjens dag i dag när vi ser framför oss
              en stabilitet i den kommande tingsrättsorganisationen. Våra domare
              och de anställda måste glädja sig åt att vi äntligen kan sjösätta
              en stabil organisation efter många år. Det har varit oroligheter
              i leden. Det har varit olika principer som har gällt från det
              ena stället till det andra.
            </seg>
            <seg n="95ebba24">
              Vi känner väl till medborgarnas behov i en rättsstat. Vi behöver
              effektiva domstolar, en likvärdig bedömning, hög kompetens och
              en hög servicenivå hos våra domstolar. Vi behöver också en närhet.
              Man ska givetvis kunna komma dit snabbt. Dessutom behövs det korta
              handläggningstider.
            </seg>
            <seg n="efed7554">
              Det finns två bärande principer för det här förslaget. Det är
              glädjande att vi nu kan genomföra detta på de flesta ställen i
              landet. Det handlar om en judiciell och en administrativ bärkraft.
              De här två principerna kan vi nu genomföra.
            </seg>
            <seg n="c39695ab">
              Det kräver att den yttre organisationen för tingsrätterna samordnar
              med de övriga rättsinstanserna, det vill säga åklagare, polis
              och kriminalvård. Det är en viktig målsättning. Det krävs också
              tillgänglighet. Det får inte vara alltför stora avstånd. Vårt
              kära land ser inte likadant ut på alla ställen. Därför tillämpar
              man två modeller, en för den södra delen och en för den norra
              delen. Min ärade kollega Krister Hammarbergh kommer att prata
              mer om Norrlandsmodellen.
            </seg>
            <seg n="ad1f5e2d">
              När det gäller den inre organisationen är givetvis storleken
              på tingsrätten viktig. Den kompetens som man kan bygga upp i form
              av specialisering och i form av ett brett underlag och därmed
              också en snabbhet i behandlingen är ett krav från våra medborgare
              på en effektiv organisation.
            </seg>
            <seg n="a9fe93b9">
              I framtiden kommer vi också att behöva anpassa oss till tiden.
              Säkerhetskraven och kraven på ny teknik kommer att var helt annorlunda
              än vad de har varit tidigare. Det har också tagits in i det här
              betänkandet. Därför tycker vi att det vi uppnår när det gäller
              möjligheter att investera långsiktigt ger en trygghet för framtiden.
              Tingsrätterna kommer också att bli en attraktiv arbetsplats.
            </seg>
            <seg n="b2dd04e6">
              Fru talman! Förslaget ger en långsiktig hållbarhet för våra tingsrätter,
              för de anställda och framför allt för de svenska medborgarna.
              Jag yrkar bifall till förslaget i betänkandet och avslag på motionerna.
            </seg>
          </u>
          <note type="speaker" n="9fefab18">
            Anf. 6 MARGARETA PERSSON (s) replik:
          </note>
          <u who="margareta_persson_babdf9" xml:id="i-5dce4eda5aae5592-1" n="50e6c000">
            <seg n="824df685">
              Fru talman! Först har jag en kommentar till att Thomas Bodström
              inte är närvarande i kammaren. Frågan är om detta bara gäller
              socialdemokrater. Jag har inga synpunkter på det, men jag noterar
              att varken Beatrice Ask eller Moderaternas gruppledare är närvarande
              här.
            </seg>
            <seg n="bc049308">
              Det intressanta är inte varför Socialdemokraterna i dag intar
              denna ställning. Det har vi redogjort för. Det intressanta är
              varför några av de borgerliga partierna har ändrat inställning.
              Därför vill jag ställa en fråga till dig, Otto von Arnold. När
              riksdagen tidigare har behandlat skrivelser om en effektivare
              tingsrättsorganisation har Kristdemokraterna motsatt sig nästan
              alla förändringar. Man talade då om massnedläggningar, att ingen
              har kunnat påvisa att de mindre domstolarna har sämre kvalitet,
              att det lokala rättslivet i stor utsträckning försvinner, att
              polis, åklagare och advokater försvinner när tingsrätterna läggs
              ned och att rättssamhället berövas förutsättningar att fungera.
              Man undrade om det verkligen var motiverat med en nedläggning
              med tanke på vad det skulle komma att kosta. Detta tyckte Kristdemokraterna
              då. Då är frågan: Har ni ingen kritik mot det som nu sker, nämligen
              det sista steget i den långsiktiga förändringen av tingsrätterna?
              Hur kan man så snabbt ändra inställning?
            </seg>
          </u>
          <note type="speaker" n="9fa058c8">
            Anf. 7 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-bd1c0112497c7dff-1" n="d5e8f0e6">
            <seg n="95e47747">
              Fru talman! Jag håller helt och hållet med om att det är beklagligt
              att Bodström inte är närvarande. Han är ju trots allt pappa till
              mycket av detta. Det hade varit intressant att höra hans bevekelsegrunder
              för att han nu inte vill gå vidare.
            </seg>
            <seg n="609728dd">
              Vi har ett antal principer i vår allians som vi vill följa. Vi
              har satt upp dem och accepterat dem. Vi går vidare med dem. Jag
              tror att det är viktigt att vi ser till medborgarnas behov. Vi
              behöver också ha en yttre organisation. Det måste finnas en samordning
              med de övriga rättsliga myndigheterna, och den inre organisationen
              måste ha en viss storlek. Effekten av det hela är positiv på många
              ställen.
            </seg>
            <seg n="2be864e5">
              Givetvis är det lätt att det blir lokalpolitik. Det ser vi också.
              Samma argument finns hos oppositionen. Det viktiga är vi får en
              långsiktigt hållbar tingsrättsorganisation. Jag tror att det är
              A och O här.
            </seg>
          </u>
          <note type="speaker" n="895c7326">
            Anf. 8 MARGARETA PERSSON (s) replik:
          </note>
          <u who="margareta_persson_babdf9" xml:id="i-5dce4eda5aae5592-2" n="50e6c000">
            <seg n="6a89531a">
              Fru talman! Jag vet inte vad det har för betydelse om Thomas
              Bodström skulle vara närvarande eller inte. Det intressanta är
              kanske att Beatrice Ask inte heller är närvarande, om det nu är
              en så viktig fråga. Några talare nämner Thomas Bodström i var
              och varannan mening. Det är faktiskt en borgerlig regering. Nu
              får ni ta ansvar för den politik ni vill föra och inte ta upp
              vad Thomas Bodström har gjort eller inte gjort eller sagt eller
              inte sagt. Nu är det ni som regerar.
            </seg>
            <seg n="96e64214">
              Min fråga var: Hur har Kristdemokraterna kunnat ändra inställning?
              Ni var oerhört kritiska mot den socialdemokratiska regeringen
              när vi genomförde den här förändringen tillsammans med Vänsterpartiet
              och Miljöpartiet. Ni menade att vi genomförde förändringen alltför
              lättvindigt. Den var ogenomtänkt, hänsynslös och förhastad. Tycker
              inte Otto von Arnold att det är så i dag?
            </seg>
          </u>
          <note type="speaker" n="6951924a">
            Anf. 9 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-bd1c0112497c7dff-2" n="d5e8f0e6">
            <seg n="69cff851">
              Fru talman! Beatrice Ask sitter inte i riksdagen vad jag vet.
              Hon är minister. Det är kanske en viss skillnad.
            </seg>
            <seg n="84eafa8f">
              Vi har ett antal principer för den här nedläggningen. Vi såg
              att det under den socialdemokratiska tiden var lite hipp som happ
              med detta, och man hade ingen klar linje i den ledning som fanns.
            </seg>
            <seg n="72914e43">
              Därför vill jag återigen säga att vi menar att vi har en klar
              linje och en klar målsättning. Vi har en långsiktighet i det hela,
              och det är det som är det viktiga.
            </seg>
          </u>
          <note type="speaker" n="210782ab">
            Anf. 10 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-385ae16edad43acd-0" n="0a3a1b55">
            <seg n="07429d09">
              Fru talman! Jag är ganska nöjd i dag, nöjd över att vi har räddat
              tingsrätten i Haparanda, nöjd över att vi har räddat tingsrätten
              i Skellefteå, nöjd över att vi har räddat tingsrätten i Lycksele,
              att både Härnösand och Sundsvall fick behålla sina tingsrätter
              och att Hudiksvall fick behålla sin. Så är det de facto tack vare
              den nya majoriteten.
            </seg>
            <seg n="3228b618">
              Det är så som har sagts tidigare: Den tidigare regeringen lade
              ned 41 tingsrätter och drog in 90 domartjänster. Man var på god
              väg att nu lägga händerna även på norra Sverige och det län jag
              kommer ifrån. Jag ska inte prata så mycket om avstånden, som har
              tagits upp här tidigare, men jag kan ändå upplysa om en sak.
            </seg>
            <seg n="ce8d6f80">
              Jag får många gånger, i all vänlighet, höra en önskan om att
              hälsa till någon, när jag ändå åker hem till Norrbotten. Då brukar
              det visa sig att någon från södra Sverige känner någon i Kiruna
              och tycker att jag ska passa på att hälsa.
            </seg>
            <seg n="80725660">
              Jag bor i ett stort län. Det utgör en fjärdedel av landet. Jag
              bor i Luleå, och jag har 35 mil till Kiruna. Det är verkligheten
              i Norrbotten.
            </seg>
            <seg n="a6a85212">
              Hur kan jag påstå att vi nu räddar allt detta? Jo, september
              2005 tillsatte den nuvarande utskottsordföranden den icke närvarande
              utskottsordföranden, den utskottsordförande som har 10 000 kronor
              extra i månaden, och man kan tycka att han åtminstone kan närvara
              på justitieutskottets plenum en utredning där han pekade på att
              tingsrättsorganisationen har en förändring som pågår. Det står
              pågår i direktiven. Förändringen skulle fortsätta, och nu gällde
              det Norrland.
            </seg>
            <seg n="2d6c19d1">
              Syftet med den utredningen var att Domstolsverket tillsammans
              med andra myndigheter skulle se hur man kunde stärka beredningsorganisationen,
              som det brukar heta. Det handlade om att säkerställa möjligheterna
              att rekrytera personal, vilket brukar betyda att man ska göra
              större enheter och lägga ned de mindre. Det handlade också om
              att skapa förutsättningar för återkommande kompetensutveckling,
              och det brukar också betyda att man ska ha större enheter så att
              man lättare kan ha konferens. Det handlade också om att öka möjligheterna
              till specialisering, vilket betyder att man vill ha större enheter.
            </seg>
            <seg n="c29e18b0">
              Uppdraget var solklart: Reducera antalet tingsrätter i norra
              Sverige.
            </seg>
            <seg n="e7808d0a">
              Resultatet av utredningen kom mycket riktigt. Man hade följt
              direktiven från den tidigare socialdemokratiska regeringen. Men
              vi hade nu en ny regering.
            </seg>
            <seg n="7aa49eff">
              Och vi har inte följt de rekommendationerna. Därmed har vi räddat
              tingsrätten i Haparanda, vi har räddat tingsrätten i Skellefteå,
              vi har räddat tingsrätten i Lycksele och en av dem i Härnösand,
              Sundsvall och Hudiksvall, som Socialdemokraterna de facto hade
              tänkt lägga ned.
            </seg>
            <seg n="461593b1">
              Jag tycker att Socialdemokraterna faktiskt, när det gäller frågan
              om domstolsorganisationen, beter sig skamlöst. Tänk om väljarna
              fick se den motion ni har lämnat in, som uppgår till en tredjedels
              sida och mest påminner om en insändare! Det enda ni gör är att
              förneka det som har hänt och säger att nu får det vara bra.
            </seg>
            <seg n="d767ab0a">
              Vi använde vår tid i opposition till att förbereda vår politik
              för att genomföra det vi hade sagt. För det brukar ni i oppositionen
              kritisera oss. Men vad är det ni gör i opposition? Ni förnekar
              det ni har gjort, och ni vill inte tala om vad ni har tänkt göra.
            </seg>
            <seg n="83ba01f7">
              Jag måste säga att när jag tittar i reservationen bävar jag för
              Norrlands skull för vad som skulle hända om ni återigen fick makten.
              Nämner ni norra Sverige med ett enda ord? Nämns Norrbotten i reservationen?
              Nej. Västerbotten? Nej. Västernorrland? Nej. Jämtland? Nej. Gävleborg?
              Nej.
            </seg>
            <seg n="e9f6d2ed">
              Det Socialdemokraterna ömmar för i sin reservation är att regeringen
              inte skriver fler ord om varför man inte lägger ned kansliet i
              Landskrona. Ni hade alltså velat ha en starkare motivering till
              varför den här regeringen inte lägger ned kansliet i Landskrona.
              I sak hade ni tydligen samma uppfattning. Sedan ömmar ni för kansliet
              i Motala, som organisationen inom den tingsrätten själv vill lägga
              ned.
            </seg>
            <seg n="a676440d">
              Men var är orden om Norrland: Norrbotten, Västerbotten, Västernorrland,
              Jämtland och Gävleborg? Nej, där talar tystnaden sitt klara språk.
              Ni hade tänkt genomföra Norrlandsutredningens förslag. Ni hade
              tänkt lägga ned tingsrätterna.
            </seg>
            <seg n="e3860db8">
              Vi måste göra de här förändringarna nu, därför att det har stått
              stilla. Det har varit oro i organisationen. Det innebär att små
              orter har fått svårigheter att rekrytera därför att man inte har
              vetat om man skulle få vara kvar eller inte. Lokalerna är av undermålig
              standard. Nu får de en nödvändig upprustning. Vi har haft en otillständigt
              dålig ordning, som nu ska förbättras, när det gäller möjligheter
              för vittnen och andra parter att känna sig trygga i tingsrättslokalerna.
              Nu får vi den säkerhetsstandard vi så väl behöver. Nu bestämmer
              vi oss. Vi satsar pengar på lokalerna. Det har stått stilla länge.
              Framför allt: Vi räddar Norrland, där ni hade tänkt lägga ned.
            </seg>
          </u>
          <note n="b19b6ba8">
            Jag yrkar bifall till utskottets förslag.
          </note>
          <note type="speaker" n="21624569">
            Anf. 11 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-2b4ac5ef96526282-0" n="5cf2dd7b">
            <seg n="63386f5f">
              Fru talman! Som katrineholmare tycker jag att det är tråkigt
              att i dag behöva uppleva hur vår tingsrätt sitter på de anklagades
              bänk. Den är en av många verksamheter i vår kommun som vi med
              rätta kan känna oss stolta över. Att den borgerliga majoriteten
              här kommer att ta den ifrån oss är någonting som vi tycker är
              väldigt tråkigt. Extra trist blir det förstås eftersom regeringens
              besparingsåtgärder också på andra områden som Skatteverket, kronofogden
              och Försäkringskassan drabbar vår ort.
            </seg>
            <seg n="36d9d1d9">
              Det är förstås inte fel att man försöker effektivisera den statliga
              verksamheten. Tvärtom ska statlig verksamhet inte finnas för sin
              egen skull. Det gäller givetvis också tingsrätter.
            </seg>
            <seg n="82517331">
              Men tingsrätten i Katrineholm är en bra och effektiv domstol.
              De vinster som sägs komma av den här nedläggningen är inte särskilt
              realistiska. Därför vill jag att riksdagen avvisar regeringens
              förslag. Om ambitionen är en effektiv tingsrättsorganisation ska
              Katrineholms tingsrätt vara kvar.
            </seg>
            <seg n="da616c69">
              Som jag sade fungerar tingsrätten i Katrineholm bra och effektivt.
              Man har låg personalomsättning. Man har inte svårare att rekrytera
              personal än någon annan tingsrätt när det uppstår vakanser. Kompetensutvecklingen
              sköts på ett bra sätt. Målbalanserna ligger bra till jämfört med
              andra jämförbara tingsrätter, och antalet domar som ändrats i
              högre instans är ganska litet.
            </seg>
            <seg n="269be6f9">
              På punkt efter punkt faller de argument som används för varför
              den här tingsrätten ska läggas ned. Vill man ha en effektiv tingsrättsorganisation
              ska Katrineholms tingsrätt vara kvar.
            </seg>
            <seg n="7362c831">
              När jag har besökt tingsrätten har jag fått ta del av statistik
              som visar att den är en av de mest omtyckta arbetsplatserna i
              hela Domstols-Sverige. Kanske är det också därför resultaten sedan
              blir bra och det är ganska lätt att rekrytera personal.
            </seg>
            <seg n="d26da4b1">
              Den informationen kanske också justitieministern hade fått om
              hon hade bemödat sig om att besöka tingsrätten i Katrineholm när
              hon besökte vår kommun för några veckor sedan, men det gjorde
              hon förstås inte.
            </seg>
            <seg n="5fa174da">
              Hade hon gjort det hade hon också fått veta att nedläggningen
              även kommer att drabba polisverksamheten. En resa till tingsrätt
              kommer att ta minst en och en halv timme längre för oss katrineholmare,
              och det gäller faktiskt också för poliser. Det handlar om minst
              en och en halv timme varje gång. Det kommer nog inte att drabba
              mig så där väldigt mycket jag är inte så ofta i tingsrätten men
              det kommer att drabba poliser, som är där. När timmarna för poliserna
              räknas ihop blir det faktiskt flera heltidstjänster som kommer
              att tas från aktiv, brottsbekämpande verksamhet till transporter.
              Men det struntar man uppenbarligen i från regeringens håll och
              från den borgerliga majoriteten i utskottet. Avstånd finns tydligen
              bara norr om Mälaren.
            </seg>
            <seg n="e444f157">
              Det tillskott av poliser som vi gemensamt arbetar för kommer
              i vår kommun att läggas på meningslösa transporter. Om ambitionen
              är ett effektivt rättsväsende då ska Katrineholms tingsrätt vara
              kvar, och jag hoppas att det också kan bli riksdagens beslut i
              eftermiddag.
            </seg>
          </u>
          <note type="speaker" n="e956742d">
            Anf. 12 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-385ae16edad43acd-1" n="0a3a1b55">
            <seg n="108b20d2">
              Fru talman! Jag har all respekt för att man värnar om sin egen
              ort. Det gör vi alla. Samtidigt måste jag ställa några frågor.
              Tydligen finns avstånd bara i norra Sverige, sades det. Det är
              sju mil mellan Katrineholm och Nyköping. Hur långt är det mellan
              Luleå och Kiruna? Eller är det så att avstånden i södra Sverige
              är längre fastän de är kortare? Hur långt kommer du sju mil i
              norra Sverige? Det tar lika lång tid, ibland längre, att transportera
              sig mellan orter i norra Sverige eftersom vägarna är sämre. Vi
              måste använda samma mallar. Sedan har jag full respekt för att
              man värnar om sin egen ort.
            </seg>
            <seg n="09fe6324">
              Fredrik Olovsson har argumenterat kraftfullt mot vad hans tidigare
              regering genomförde när de lade ned 41 tingsrätter. Med de argumenten
              borde ingenting av vad den tidigare regeringen gjorde ha gjorts.
              Det är viktigt att Fredrik Olovsson står fast vid det även i en
              fortsatt diskussion gällande rättsväsendet. Hans parti har föreslagit
              att vi ska spara 30 miljoner kronor på domstolsväsendet. Om ni
              hade haft möjlighet att genomföra den besparingen, var tror Fredrik
              Olovsson att Motala kansliort då hade hamnat? Vilka tingsrätter
              tror han hade lagts ned i så fall? Det handlar om betydligt mindre
              resurser.
            </seg>
          </u>
          <note type="speaker" n="563e373f">
            Anf. 13 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-2b4ac5ef96526282-1" n="5cf2dd7b">
            <seg n="a44443c1">
              Fru talman! Det stämmer att det är sju mil mellan Katrineholm
              och Nyköping, och eftersom jag bott i Luleå vet jag att det är
              ungefär 35 mil till Kiruna. Jag har åkt den sträckan. Det är alltså
              inte det debatten handlar om.
            </seg>
            <seg n="5b5f4dec">
              Debatten handlar om de poliser i Katrineholm som nu kommer att
              få sitta i bilen i väntan på domstol i stället för att vara ute
              i aktivt brottsbekämpande arbete. Det är vad det handlar om. Det
              är inte så att vi socialdemokrater föreslagit att de tingsrätter
              i Norrland som Krister Hammarbergh tog upp ska läggas ned. Så
              är det inte. Det är något som han hittar på för att få ihop sin
              argumentation.
            </seg>
            <seg n="884fb74e">
              Jag tycker att det vore på sin plats att de borgerliga politiker
              som före valet, bland annat i Katrineholm, stod upp och sade att
              en borgerlig regering är en garant för att tingsrätten i Katrineholm
              ska vara kvar nu också tog lite ansvar. Nu är ni i regeringsställning.
              Nu har ni makten. Nu får ni också ta ansvar för de beslut ni fattar.
            </seg>
          </u>
          <note type="speaker" n="c3115ef9">
            Anf. 14 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-385ae16edad43acd-2" n="0a3a1b55">
            <seg n="cd4c59a1">
              Fru talman! Det är fullständigt självklart att man måste ta ansvar
              när man har makten, men jag anser att man som folkvald politiker
              också ska ta ansvar när man sitter i opposition. Vilka tingsrätter
              skulle läggas ned om ni fick makten, Fredrik Olovsson? Ni ska
              ju spara 30 miljoner. Eller ska vi inte läsa era motioner som
              om de var seriöst menade? Vilka tingsrätter vill ni lägga ned
              när ni ska spara 30 miljoner kronor på domstolsväsendet?
            </seg>
            <seg n="b3a82bc0">
              Jag står inte och hittar på. Den utredning som jag refererar
              till beställdes av den tidigare justitieministern Thomas Bodström
              med argumentationen att man ska se över tingsrättsorganisationen
              för att få den mindre, med större enheter. Det är sanningen. Det
              fanns väl ett syfte med att tillsätta utredningen? Eller har den
              socialdemokratiska regeringen alltid tillsatt utredningar bara
              för att hålla utredningsmaskineriet i gång utan att vilja någonting
              med det? Nej, den argumentationen köper jag inte. Jag tror inte
              på den, och det gör knappast någon annan heller. Det var syftet.
              Återigen: Ni vill spara 30 miljoner. Ni har tillsatt utredningar
              med syftet att lägga ned verksamhet. Stå inte och påstå att det
              inte är verkligheten och att ni aldrig velat göra detta!
            </seg>
          </u>
          <note n="65a117a1">
            Kan Fredrik Olovsson kort kommentera skrivelsen från Linköpings
            tingsrätt vad gäller Motala? Varför har Linköpings tingsrätt tillskrivit
            Domstolsverket beträffande olägenheterna med just den kansliorten?
          </note>
          <note type="speaker" n="df202bf7">
            Anf. 15 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-2b4ac5ef96526282-2" n="5cf2dd7b">
            <seg n="31acafbb">
              Fru talman! När det gäller Motala överlåter jag det med varm
              hand till Sonia Karlsson som kommer att tala om just Motala.
            </seg>
            <seg n="6a6e1c38">
              I stället kan jag fortsätta att tala om Katrineholm, den tingsrätt
              som Krister Hammarbergh kommer att lägga ned. Sedan kan han låtsas
              att vi socialdemokrater föreslagit i kammaren eller någon annanstans
              att vi ska lägga ned de tingsrätter som man nu försöker ge sken
              av att man räddar. Det enda man räddar är möjligen sin ihåliga
              argumentation, att man bytt linje och nu lägger ned tingsrätter
              som man tidigare sagt skulle finnas kvar. Det tycker jag är mycket
              beklagligt.
            </seg>
          </u>
          <note type="speaker" n="3dc5497b">
            Anf. 16 SONIA KARLSSON (s):
          </note>
          <note n="edb7dfa1">
            Fru talman! Jag vill börja med att instämma i Margareta Perssons
            anförande samt yrka bifall till reservationen i betänkandet.
          </note>
          <u who="sonia_karlsson_044282" xml:id="i-1f0d176a9292ac0a-0" n="651dd7c9" prev="i-35091022da6771fa-0">
            <seg n="bddfcc0c">
              Jag saknar att utskottet i sin motivering angående förslaget
              om nedläggning av Motala kansliort endast tagit hänsyn till vad
              som framförs i en skrivelse från Linköpings tingsrätt men inte
              tagit hänsyn till vad Motala, Vadstena och Ödeshögs kommuner framfört,
              eller för den delen länsstyrelsen i Östergötland, som under många
              år framfört vikten av att kansliorten i Motala ska bibehållas.
            </seg>
            <seg n="e6c10657">
              Det som varit det stora problemet är att den förra lagmannen
              vid Linköpings tingsrätt inte respekterade regeringens och riksdagens
              beslut. I stället för att göra det bästa av situationen och se
              till att verksamheten fungerade väl på båda kansliorterna agerade
              lagmannen för att beslutet skulle rivas upp och Motala kansliort
              läggas ned. Bland annat återbesattes inte tjänsten som rådman
              vid kansliet varför samtliga ungdomsmål och häktningsförhandlingar
              förlades till Linköpings tingsrätt, vilket inneburit resor, transporter
              av häktade och inte minst olägenheter för polis, advokater och
              målsägande.
            </seg>
            <seg n="9efe01c9">
              I skrivelsen från de tre berörda kommunerna 2003 nämns att vid
              Motala kansliort avgörs årligen 465 mål fördelade på i dag två
              verksamma domare, alltså klart över den av Domstolsverket fastställda
              normen för full domartjänst på 210 mål årligen. I samma skrivelse
              framförs också skarp kritik mot lagmannens agerande för att i
              strid med fattade beslut arbeta för att lägga ned Motala kansliort.
            </seg>
            <seg n="d06050bb">
              Om man alltså jämför det som var riksdagens intention, att vi
              skulle ha en fungerande kansliort i Motala, och det som framfördes
              från de tre kommunerna 2003, när det verkligen fanns ett underlag,
              med hur dåvarande lagmannen underminerade detta beslut ser man
              att det i december 2006 bara är en kuliss kvar av Motala kansliort.
            </seg>
            <seg n="ad1d18ac">
              Sedan konstaterar lagmannen i sin skrivelse att den nuvarande
              ordningen är en belastning för tingsrätten och att det kostar.
              Det är klart att det blir dyrt när man tömt kansliorten på allt
              innehåll.
            </seg>
            <seg n="60a652e3">
              Det jag tycker är särskilt stötande för rättsmedvetandet är att
              en lagman vid en domstol under lång tid kan underminera beslut
              av riksdag och regering och sedan ändå få som han vill. Det är
              en sak att man kanske inte tycker om det beslut som togs, men
              regerings- och riksdagsbeslut ska väl gälla även för domstolarna
              och deras anställda.
            </seg>
            <seg n="ccf9c2f6">
              Fru talman! Jag anser att Motala ska bibehållas som kansliort
              inom Linköpings tingsrätt.
            </seg>
            <seg n="310a84cf">
              Min fråga till den borgerliga majoriteten är: Anser inte ni också
              att riksdagsbeslut ska följas?
            </seg>
            <seg n="e39329f0">
              Jag vill erinra om att när ett uttalande eller en skrivelse av
              en enskild tjänsteman lyfts fram i debatten är det inte möjligt
              för den tjänsteman som är utpekad att delta i debatten, och det
              är på gränsen till kritik av ett beslut som är fattat av en myndighet.
            </seg>
          </u>
          <note n="92eaf3f9">
            Förändringen av Motala tingsrätt till kansliort skedde i maj
            2001. I Motala handläggs i första hand mål med ärenden med lokal
            anknytning till Motala, Vadstena och Ödeshögs kommuner. Befolkningsunderlaget
            i dessa kommuner är drygt 55 000. Det är självklart mycket viktigt
            att behålla verksamheten vid kansliorten i Motala för att uppnå
            en god lokal anknytning till Motala, Vadstena och Ödeshög.
          </note>
          <note n="e21b872e">
            Hur mycket denna förändring påverkade Motala kansliort kan tydligast
            utläsas när jag jämför en skrivelse från Motala, Vadstena och
            Ödeshögs kommuner till justitieminister Thomas Bodström den 3
            november 2003 samt därefter en skrivelse från nuvarande lagmannen
            vid Linköpings tingsrätt till Justitiedepartementet den 6 december
            2006.
          </note>
          <note n="5ad8ffc7">
            I nuvarande lagmannens skrivelse från december 2006 framförs
            att för att motverka nackdelarna med två kansliorter infördes
            delvis nya arbetsformer. Det innebär att ingen domare eller notarie
            är fast placerad i Motala utan delar på uppgiften att hålla brottmålsting
            i Motala. Under våren 2007 planeras 16 ordinarie brottmålsting
            i Motala. Endast en domstolssekreterare, en expeditionsvakt och
            en deltidsanställd lokalvårdare har alltjämt sin huvudsakliga
            placering i Motala.
          </note>
          <note n="09312b37">
            På grund av den tidigare lagmannens hantering, men även nuvarande
            lagmans vid Linköpings tingsrätt, fick aldrig kansliet i Motala
            möjlighet att verka enligt de intentioner som gällde vid den tid
            då riksdagen fattade beslut om den nuvarande organisationen.
          </note>
          <note n="ef2af05f">
            Anf. 17 TREDJE VICE TALMANNEN:
          </note>
          <note type="speaker" n="48a6663f">
            Anf. 18 JAN ERTSBORN (fp) replik:
          </note>
          <u who="jan_ertsborn_46494c" xml:id="i-c4f944554128cff1-1" n="6f08b7e6">
            <seg n="cd60927b">
              Fru talman! Jag vill inleda med att säga att jag har full förståelse
              för att Sonia Karlsson vill värna om kansliorten i Motala, men
              jag har lite svårt för att hitta argumenten. Man kan titta på
              sakargumenten, på avstånd, lokalförhållanden och så vidare, men
              det kanske viktigaste är den inre organisationen i tingsrätterna.
            </seg>
            <seg n="bffe17ff">
              Det gjordes en utvärdering av några sammanläggningar redan strax
              efter sekelskiftet, och då konstaterade tidigare generaldirektören
              Anders Eriksson i sin utredning att flerortsmodellen var alldeles
              för besvärlig att arbeta med för att man skulle kunna få en god
              arbetsordning i domstolarna.
            </seg>
            <seg n="610b13a8">
              Motala ligger cirka fem mil från Linköping. Om man nu ska argumentera
              för att Motala ska ha kvar kansliorten, med en eller två domare,
              måste man ställa frågan om alla de andra nedläggningarna som har
              gjorts under sex år. Trelleborg är ett exempel. Värnamo är ett
              annat. Jag ser att Carina Hägg har kommit in här, och jag kommer
              ihåg när hon stod här och talade sig varm för att Värnamo tingsrätt
              skulle få vara kvar och sedan inte röstade på det viset. Men det
              är en annan sak. Om man tittar runt i landet, vad är det som gör
              att just Motala ska ha en kansliort kvar? Finns det några specifika
              förhållanden i Motala som inte finns i Trelleborg? Det är min
              fråga.
            </seg>
          </u>
          <note type="speaker" n="4f580813">
            Anf. 19 SONIA KARLSSON (s) replik:
          </note>
          <note n="f4220202">
            Fru talman! Före förändringen, före 2001, fanns det en tingsrätt
            i Mjölby, en i Motala och en i Linköping. Förslaget från Domstolsverket
            var vid det tillfället att Mjölby och Motala skulle föras till
            Linköpings tingsrätt. Så har Domstolsverket alltid tyckt.
          </note>
          <u who="sonia_karlsson_044282" xml:id="i-1f0d176a9292ac0a-1" n="651dd7c9" prev="i-35091022da6771fa-1">
            <seg n="1427d618">
              I den diskussion som var tittade vi inte bara på hur det fungerar
              inom själva domstolen utan också på hur det påverkar de kommuner
              som berörs och närheten till domstolen. Fredrik Olovsson nämnde
              detta. Vi har ett 60-tal häktningsförhandlingar, och två poliser
              måste vid varje tillfälle följa med fram och tillbaka till Linköping.
              Det tar mycket resurser från polisen. Det är också fråga om huruvida
              vi har advokater på orten. Det har en stor påverkan.
            </seg>
            <seg n="8e77f0fa">
              Alla tre kommunerna och Östergötlands länsstyrelse har hela tiden
              påtalat vikten. Det var av det skälet som vi fick en kansliort
              i Motala. I den här balansen och avvägningen ansåg man att det
              fanns skäl att ha kvar en kansliort just i Motala. Sedan har det
              skett andra förändringar i övriga landet som man har bedömt på
              liknande sätt och där man har gjort avvägningar av vad behovet
              är.
            </seg>
          </u>
          <note type="speaker" n="e5c038e3">
            Anf. 20 JAN ERTSBORN (fp) replik:
          </note>
          <u who="jan_ertsborn_46494c" xml:id="i-c4f944554128cff1-2" n="6f08b7e6">
            <seg n="31cc9dd4">
              Fru talman! Det är väl kända omständigheter som Sonia Karlsson
              räknar upp, men de gäller även i Trelleborg, Oskarshamn och så
              vidare. Polisen måste transportera anhållna personer till förhandlingar,
              och enskilda personer måste förflytta sig för att komma till en
              domstol. Vi känner väl till det.
            </seg>
            <seg n="c453f702">
              Jag ställer än en gång frågan: Vad är det som gör det så speciellt
              med Motala? Och vem var det som beslutade att lägga ned Motala
              tingsrätt?
            </seg>
          </u>
          <note type="speaker" n="5cacefb5">
            Anf. 21 SONIA KARLSSON (s) replik:
          </note>
          <u who="sonia_karlsson_044282" xml:id="i-b2e0fa7ef5eb4884-0" n="651dd7c9">
            <seg n="39819e0f">
              Fru talman! Jag inledde mitt första svar med att säga att förslaget
              från Domstolsverket var att Motala tingsrätt och Mjölby tingsrätt
              skulle föras till Linköpings tingsrätt. I de diskussioner som
              vi hade i vår riksdagsgrupp om balansen och var behovet fanns
              för kommunerna i västra länsdelen blev förslaget, som också lades
              fram i propositionen, att det skulle finnas en kansliort i Motala
              just för att möta alla delar. Jag hoppas att Jan Ertsborn har
              läst min motion, där jag redogör väldigt väl för de saker som
              berörs.
            </seg>
            <seg n="c69fab4f">
              Det som jag tycker är mer intressant är det som jag ställde en
              fråga om till den borgerliga majoriteten: Anser ni att riksdagsbeslut
              ska följas? När nu riksdagen har beslutat att vi ska ha en kansliort
              i Motala, ska man då kunna underminera ett sådant beslut, inte
              bry sig om det, för att till slut få som man vill? Tycker Jan
              Ertsborn att det är rätt ordning?
            </seg>
          </u>
          <note type="speaker" n="f9cd47b3">
            Anf. 22 ANDERS KARLSSON (s):
          </note>
          <u who="anders_karlsson_8d9cd7" xml:id="i-fde732744779c13e-0" n="4a306685">
            <seg n="c3258cba">
              Fru talman! Jag ska en kort stund uppehålla mig vid tingsrätten
              och den dömande verksamheten i Landskrona.
            </seg>
            <seg n="5afae258">
              Jag tror att situationen i Landskrona kommun är väl känd för
              justitieutskottets ledamöter. Den har under ett antal år varit
              oerhört besvärlig, med relativt hög kriminalitet för en ort av
              den storlek som Landskrona är. Det har inneburit att vi politiker
              på samlad front, oberoende av parti och oberoende av i opposition
              eller i majoritet, har sett till att göra allt som går för att
              komma till rätta med problematiken.
            </seg>
            <seg n="c3084c6a">
              Problematiken har säkert sin grund i många olika saker, men det
              är framför allt att Landskrona i början av 90-talet i samband
              med krisen på Balkan fick oerhört mycket flyktingar. Ett år fick
              vi över 1 800 flyktingar, och det fanns en flyktinghandläggare.
              Det innebar att den sociala utslagningen blev väldigt stark.
            </seg>
            <seg n="3d83654a">
              Väldigt många av de ungdomar som kom dit hade traumatiska upplevelser
              bakom sig och hade jätteproblem att anpassa sig i samhället. Av
              det växte fram en stark gängbildning. Väldigt många ungdomar har
              sökt sin trygghet i gängbildningen och har kanske ställt till
              en hel del problem för oss. Vi har, som sagt var, försökt jobba
              med det här över de politiska gränserna.
            </seg>
            <seg n="a44039ec">
              Polisen flyttade till Helsingborg, och dit är det 20 kilometer
              vi pratade tidigare om kilometer här. Det är 35 kilometer till
              Lund, ungefär 45 till Malmö, 100 till Kristianstad och så vidare.
              I Skåne bor 1,2 miljoner människor. Men det är inte avståndet
              som har varit skälet till att tingsrätten i Landskrona ska få
              fortsätta sin verksamhet och att den dömande verksamheten ska
              finnas kvar i Landskrona, utan det är faktiskt det som har hänt
              och den speciella situation som finns i Landskrona.
            </seg>
            <seg n="919adca0">
              Jag och Christin Hagberg från Svalöv det är Svalövs och Landskrona
              kommuner som har den dömande verksamheten i Landskrona skrev då
              en motion om att man skulle byta ut ett ord, från bör till ska.
              Den motionen har den borgerliga majoriteten avstyrkt. Det är helt
              obegripligt.
            </seg>
            <seg n="b783d9a7">
              Om vi nu säger att vi motiverar det med att det finns specifika
              problem i Landskrona, att vi ska se till dem och att den dömande
              verksamheten därför ska finnas kvar, varför kan man då inte tillstyrka
              det enkla förslaget i motionen om att byta ordet bör till ska?
              Det är för mig obegripligt.
            </seg>
            <seg n="c9cc2179">
              Otto von Arnold säger att det är en glädjens dag och att det
              är ett antal principer som gör att det här beslutet fattas. Vad
              är det för principer som gör att man inte kan byta ordet bör till
              ska? Vad är det för glädjens dag i övrigt? Det gör mig lite fundersam.
            </seg>
            <seg n="b788e439">
              När jag i dagarna träffade en av de ledamöter som är nämndemän
              i Landskrona fick jag det som vi skriver bekräftat. Av 50 domstolsärenden
              som ska utföras på 50 dagar i Landskrona under hösten är 25 redan
              flyttade till Lund.
            </seg>
            <seg n="45a8bca4">
              Nu avlövar lagmannen i Lund tingsrätten i Landskrona därför att
              ordet bör inte byts ut till ska. Därför yrkar jag bifall till
              den motion som har väckts av Christin Hagberg och mig.
            </seg>
          </u>
          <note type="speaker" n="4598ee35">
            Anf. 23 MARGARETA PERSSON (s) replik:
          </note>
          <u who="margareta_persson_babdf9" xml:id="i-5dce4eda5aae5592-3" n="50e6c000">
            <seg n="686ae4e0">
              Fru talman! Man tycker kanske att någon från den borgerliga majoriteten
              kunde ha gått upp och svarat Anders Karlsson varför man inte kan
              bifalla en ändring av ett bör till ett ska. Det har betydelse
              för framtiden, och detta handlar om långsiktig planering för tingsrättsorganisationen.
            </seg>
            <seg n="d5a19d5d">
              Min fråga till Anders Karlsson är: Vad får det, som du ser det,
              för konsekvenser om man inte får denna långsiktiga garanti för
              att Landskrona tingsrätt ska vara kvar?
            </seg>
          </u>
          <note type="speaker" n="0449c7e7">
            Anf. 24 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-fde732744779c13e-1" n="4a306685">
            <seg n="e1e880c0">
              Fru talman! Konsekvenserna har jag nämnt tidigare. Det kan tyckas
              rimligt att man till och med har bara en tingsrätt för hela Skåne,
              för det är ungefär tio mil i nordsydlig riktning och lika långt
              i östvästlig riktning. Geografiskt sett skulle det inte behöva
              vara så många.
            </seg>
            <seg n="7e431ab6">
              Men med tanke på Landskronas speciella struktur och de jätteproblem
              som Landskrona har är det en viktig symbol för Landskronaborna
              att domstolen finns kvar där. Det är den symboliska betydelsen
              av att den finns där, att det finns närvarande poliser och en
              dömande verksamhet. Det är också en sysselsättningsfråga, för
              väldigt många advokater har sin verksamhet i Landskrona. Men framför
              allt handlar det om symbolvärdet i att den dömande verksamheten
              finns i Landskrona.
            </seg>
          </u>
          <note type="speaker" n="101a3f1d">
            Anf. 25 MARGARETA PERSSON (s) replik:
          </note>
          <u who="margareta_persson_babdf9" xml:id="i-5dce4eda5aae5592-4" n="50e6c000">
            <seg n="2099062f">
              Fru talman! Det finns väl också ett annat skäl, nämligen att
              det blir en skyndsam handläggning av målen, Anders Karlsson? Det
              har betydelse, som ni skriver i er motion, att det är en förebyggande
              verksamhet och att den har utvecklats positivt därför att man
              har en skyndsam handläggning av de ärenden som finns.
            </seg>
          </u>
          <note type="speaker" n="610702ef">
            Anf. 26 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-fde732744779c13e-2" n="4a306685">
            <seg n="d1d71df2">
              Fru talman! Självklart innebär det också en snabbare handläggning.
              Vid det förra tillfället då det fanns en diskussion om detta liknande
              den om Motala hade vi jättediskussioner om just det här. Vi blev
              överens om att kansliorten skulle flytta till Lund. Förslaget
              från Domstolsverket var att det skulle vara Helsingborg som var
              tingsrätt. Vi flyttade den i stället till Lund för att det skulle
              vara dömande verksamhet och så vidare.
            </seg>
            <seg n="f1e873ed">
              Argumentet mot Landskrona var att man inte hade tillräcklig kompetens,
              men där fick man backa. Vid det tillfället hade man i Landskrona
              fyra domare, och man hade haft två EU-domar två mål i hela Sverige,
              och de var båda verkställda i Landskrona.
            </seg>
            <seg n="9b6a3619">
              Jag vidhåller fortfarande att det är närheten, symbolvärdet och
              den snabba handläggningstiden som gör att tingsrätten i Landskrona
              ska finnas kvar som dömande verksamhet tingsrätten i Lund med
              dömande verksamhet i Landskrona.
            </seg>
          </u>
          <note type="speaker" n="89d12a83">
            Anf. 27 CARINA HÄGG (s):
          </note>
          <u who="carina_hagg_4f0222" xml:id="i-0f93024d1c8ec512-0" n="67468d23">
            <seg n="8d97103c">
              Fru talman! Jag blev omnämnd i debatten, och det föranledde mig
              att gå upp. Jag hade funderat på det tidigare, men man får ju
              prioritera, och jag hade därför tänkt avstå från just den här
              debatten. Men jag tar gärna del i de här frågorna.
            </seg>
            <seg n="17b471c6">
              Det är helt riktigt att jag kämpade länge för de olika delarna
              av rättsväsendet i Värnamoområdet. Värnamo tillhör GGVV-området
              kanske mer känt som Gnosjöbygden där man har en struktur där man
              också är beroende av att ha en juridisk infrastruktur.
            </seg>
            <seg n="48f7003e">
              Hur man ser på tingsrätter, åklagarväsen, häkte och andra delar
              av rättsväsendet är naturligtvis något som primärt berör justitieutskottet,
              men det har sidoeffekter som berör andra delar av samhället.
            </seg>
            <seg n="08123983">
              Jag fick här frågan hur jag röstade. Det var något jag noga övervägde
              inför ställningstagandet i riksdagen mot bakgrund av mitt engagemang
              och av att jag visste att det fanns ett brett stöd i Värnamobygden
              för att bevara tingsrätten när detta var aktuellt. Dessvärre fanns
              det inte sådana reservationer, och det fanns ingen möjlighet för
              mig att ha två alternativ att välja mellan. Jag beklagar att den
              dåvarande oppositionen inte valde att ge realistiska alternativ
              att rösta på.
            </seg>
            <seg n="11d98e33">
              Beslutet om tingsrättens vara eller inte vara i Värnamo togs
              strax före valet. Det var inte fullt ut verkställt vid tidpunkten
              för valet. Det fanns alltså möjlighet att ändra på det. Lokaler
              fanns kvar. Det fanns infrastrukturer i byggnader och på annat
              sätt. Det fanns personal att tillgå. Man hade mycket väl kunnat
              se till att vi hade fått en annan utveckling av tingsrätten i
              Värnamo än vad som nu har blivit fallet.
            </seg>
            <seg n="31838d7d">
              Med den starka argumentation som fanns och med den enighet som
              jag upplevde att vi hade över partigränser och blockgränser i
              bygden trodde jag att vi skulle kunna hantera den här frågan gemensamt.
              Men så blev det inte. Det var mycket ord från oppositionen, men
              det fanns ingen reell vilja att hjälpa till att rädda tingsrätten
              i Värnamo. Jag beklagar det, Ertsborn, men så är fallet. Det fanns
              alla möjligheter, men du och den borgerliga alliansens företrädare
              i området tog inte vara på dem. Det var inte intressant efter
              valdagen. Jag beklagar det.
            </seg>
          </u>
          <note type="speaker" n="9ab33265">
            Anf. 28 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-385ae16edad43acd-3" n="0a3a1b55">
            <seg n="3b95b2d3">
              Fru talman! Jag är glad att i dag konstatera att vi räddar ett
              antal tingsrätter, stick i stäv med de utredningar som har presenterats
              utredningar som beställdes av den socialdemokratiska regeringen
              i november 2005.
            </seg>
            <seg n="811edcae">
              Bara så att det blir tydligt skulle jag vilja fråga Carina Hägg:
              Vilken regering satt vid makten när Värnamo tingsrätt lades ned?
            </seg>
          </u>
          <note type="speaker" n="dee5f410">
            Anf. 29 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-1" n="67468d23">
            <seg n="fd648653">
              Fru talman! Jag tyckte att jag förklarade det och var tydlig
              med det i mitt anförande. Jag förstår inte varför debattören här
              inte är medveten om vilka regeringar som har suttit under vilka
              mandatperioder. Jag tror att de övriga både i och utanför kammaren
              är väl medvetna om det.
            </seg>
            <seg n="cfd9db4c">
              Jag har också relaterat till att vi jobbade länge men inte framgångsrikt
              för att rädda tingsrätten i Värnamo. Jag upplevde att det fanns
              en samstämmighet med den dåvarande oppositionen, men den höll
              inte över valdagen. Då valde man i stället att slå sig till ro
              i sina bänkar här och inte fullfölja det som var möjligt, nämligen
              att se till att vi fortfarande skulle ha en tingsrätt i Värnamo.
              Det bär ni ansvar för.
            </seg>
            <seg n="b70c36dc">
              Det måste du försvara här. Varför blev det på det sättet? Jag
              inser att man successivt måste reformera tingsrättsorganisationerna
              som alla andra delar av samhället, och det blir för det mesta
              bra, men det finns punkter där man kan tycka att det inte blev
              bra därför att man ser det från ett närmare håll. Det kan vara
              punkter där det får andra effekter, som inte justitieutskottet
              primärt har ansvaret för, men som man i samverkan med andra får
              fundera över.
            </seg>
            <seg n="88157257">
              Varför har inte utskottsmajoritetens ledamöter tillsammans med
              regeringen sett till att ändra på detta? Huset fanns kvar och
              det fanns möjlighet. Sista ordet var inte sagt. Varför lät man
              tingsrätten i Värnamo gå i graven när man hade möjligheten att
              låta den vara kvar? Ni hade lovat både i kammaren och lokalt att
              detta skulle ni se till att rädda. Sedan blev det bara tyst. Det
              tycker jag är ett svek.
            </seg>
            <seg n="e307c6fd">
              Jag har kämpat för detta. Jag har samma uppfattning i dag som
              jag hade tidigare. Det är på din sida som förändringen av inställningen
              har skett. Det får du ta ansvar för, och du får gärna förklara
              skiftet i uppfattning här och nu.
            </seg>
          </u>
          <note type="speaker" n="cfdd9eb2">
            Anf. 30 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-385ae16edad43acd-4" n="0a3a1b55">
            <seg n="9a57958b">
              Fru talman! Jag tyckte att jag ställde en relativt enkel fråga
              för protokollets skull. Jag kan ställa den igen, så att det blir
              tydligt. Uppenbarligen vill Carina Hägg inte ta ordet i sin mun.
              Var det en socialdemokratisk regering som lade ned tingsrätten
              i Värnamo? Ett ja eller ett nej räcker.
            </seg>
          </u>
          <note type="speaker" n="7cb16be8">
            Anf. 31 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-2" n="67468d23">
            <seg n="2194f697">
              Fru talman! Beslutet här i riksdagen togs under en socialdemokratisk
              regering och av en majoritet av socialdemokrater här i riksdagen,
              men det fullföljdes under en borgerlig regering. Därför finns
              det ett ansvar. Huset stod där, personal fanns och det fanns infrastruktur,
              men ni valde att inte rädda tingsrätten. Det har ni ansvar för.
              Ni har inte försökt korrigera beslutet, och jag är förvånad över
              att ni inte tar ansvar för det här i dag. Det kanske är smärtsamt
              att bli påmind om att ni svek när det gällde tingsrätten i Värnamo.
            </seg>
            <seg n="e1b60158">
              Jag har haft samma uppfattning i den här frågan i år efter år,
              och det har jag i dag också. Jag tycker att beslutet var fel.
            </seg>
            <seg n="c18d0eae">
              Men jag vet vem som hade sista möjligheten att rädda tingsrätten
              och den juridiska infrastrukturen och vem som inte tog den. Det
              var den nuvarande majoriteten.
            </seg>
          </u>
          <note type="speaker" n="1af21c36">
            Anf. 32 ANDERS HANSSON (m):
          </note>
          <u who="anders_hansson_7a777e" xml:id="i-161cf5d57212ced8-0" n="5da4c585">
            <seg n="e5e53490">
              Fru talman! Jag går egentligen upp i talarstolen i dag med anledning
              av det som Anders Karlsson sade just om Landskrona tingsrätt.
            </seg>
            <seg n="fcc2dbac">
              Jag kan kanske tycka att man redan när man säger Landskrona tingsrätt
              är ute på lite hal is. Landskrona är faktiskt en kansliort. Margareta
              Persson tog replik på sin partikamrat, men man lyckades ändå inte
              få fram det. Det är faktiskt ganska intressant att man tar replik
              på sin partikamrat. Jag saknade repliker från just oppositionen
              på mina partikamraters anföranden.
            </seg>
            <seg n="3a9e0b57">
              Kansliorten Landskrona har två domstolssekreterare anställda
              och en telefonist från Manpower. Så ser det ut i dag i Landskrona
              kansliort.
            </seg>
            <seg n="7bdb5120">
              Inom ungefär tre mils radie finns det tre tingsrätter. Det är
              tingsrätten i Helsingborg, det är tingsrätten i Lund, och det
              är tingsrätten i Malmö.
            </seg>
            <seg n="0fd79f4a">
              Anders Karlsson har skrivit i en motion att man tycker att man
              helt enkelt ska få upp Landskrona kansliort till en tingsrätt.
              För mig är det naturligtvis glädjande att Anders Karlsson vill
              göra så. Men jag vill minnas att det 2002 togs beslut av Anders
              Karlsson, om jag inte har fel, om att Landskrona inte skulle ha
              en tingsrätt, utan det skulle bli just en kansliort. Har man ändrat
              sig nu?
            </seg>
            <seg n="58497049">
              Jag har själv arbetat inom Domstolsverket, på Trelleborgs tingsrätt.
              År 2005 var Anders Karlsson med om att lägga ned denna tingsrätt.
              Den försvann helt. Det blev inte ens en kansliort. Den försvann
              helt. Där fanns det fem domare, lika många notarier, vaktmästare,
              telefonister och flertalet domstolssekreterare. Här lades det
              ned. Klonk, sade det bara. Då sade Anders Karlsson ingenting.
              Jag kan inte förstå detta.
            </seg>
            <seg n="ef794cca">
              Hur kunde detta ske? Jo, det berodde på att Socialdemokraterna
              lade ned över 40 tingsrätter under sin tid.
            </seg>
            <seg n="ae76b40e">
              Jag håller med Anders Karlsson om att Landskrona är en ort med
              många problem. Orsakerna till problemen är många. Jag ska inte
              gå in på dem i dag. Det har Anders Karlsson redogjort för bra,
              tycker jag.
            </seg>
            <seg n="870ea9bf">
              Löser vi de problemen genom att göra Landskrona kansliort till
              en tingsrätt, med de kostnader som det skulle medföra? Då skulle
              man även helt enkelt gå emot det beslut som Anders Karlsson tog
              2002 om att lägga ned tingsrätten i Landskrona. Jag tror inte
              att det är det vi behöver i Landskrona. Landskrona behöver poliser,
              inte en uppgradering från kansliort till tingsrätt.
            </seg>
            <seg n="183d1c2e">
              Jag tycker att det är ganska magstarkt att väcka en motion i
              år, 2008, som helt går emot ett beslut som man själv har varit
              med och röstat för i riksdagen, att ta bort Landskrona tingsrätt.
            </seg>
          </u>
          <note type="speaker" n="12fcad15">
            Anf. 33 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-fde732744779c13e-3" n="4a306685">
            <seg n="4f273530">
              Fru talman! Det kan bero på mitt tidigare yrke som byggnadsarbetare
              att hörseln är lite dålig. Tyvärr är det så.
            </seg>
            <seg n="632e9eea">
              Jag vet inte var Anders Hansson har läst i vår motion att vi
              ska ha en tingsrätt i Landskrona. Jag tror att Anders Hansson
              får läsa motionen igen. Det tror jag är det första. Det är väldigt
              viktigt, när man debatterar, att man vet vad man pratar om. Det
              känns som att Anders Hansson inte vet det.
            </seg>
            <seg n="cbf4229a">
              Om jag nämnde tingsrätt i mitt anförande sade jag ändå att det
              handlade om dömande verksamhet i Landskrona. Vi skriver att Lunds
              tingsrätt även fortsättningsvis ska ha kansli och dömande verksamhet
              i Landskrona.
            </seg>
            <seg n="c3854b3e">
              Jag blev förvånad över att ingen av er som pratade om det här
              tidigare begärde replik på mig. Nu gjorde Margareta det så att
              vi ytterligare kunde utveckla den diskussion som finns om Landskrona.
            </seg>
            <seg n="7e2ba635">
              Du säger sedan att det nästan inte finns något kvar i Landskrona.
              Nej, det är rätt. Man har nämligen en lagman i Lund som vill lägga
              ned det här. Han har skrivit det i alla remissvar. Därför är detta
              oerhört viktigt, om ni verkligen vill det som ni skriver både
              i skrivelsen och i ert svar, att det ska finnas kvar, av särskilda
              skäl. Ni uttrycker att det finns särskilda skäl.
            </seg>
            <seg n="b54cc817">
              De särskilda skälen behöver vi inte gå in på igen. Dem har jag
              försökt att beskriva, och det har Hansson också gjort tidigare.
              Men varför kan ni inte ändra er och bifalla motionen om att det
              ska stå att man ska ha verksamhet. Då säger ni ju att de särskilda
              skäl som finns också ska finnas kvar.
            </seg>
            <seg n="fcafa986">
              Om ni inte skriver ska tror jag inte att det finns någon dömande
              verksamhet kvar i Landskrona om två år, om vi har en debatt om
              det här. Vill ni det, så säg det! Annars borde ni skriva ska och
              bifalla motionen.
            </seg>
          </u>
          <note type="speaker" n="edbe5a33">
            Anf. 34 ANDERS HANSSON (m) replik:
          </note>
          <u who="anders_hansson_7a777e" xml:id="i-161cf5d57212ced8-1" n="5da4c585">
            <seg n="4d9234f1">
              Fru talman! På tal om att läsa handlingarna har vi faktiskt kansliorten
              Landskrona kvar, som Anders Karlsson kanske också har läst. Den
              kommer att vara kvar och kommer fortsatt att vara knuten till
              Lund.
            </seg>
            <seg n="6b18725d">
              Anders Karlsson säger att lagmannen i Lund vill lägga ned kansliorten
              Landskrona. Det får ju stå för lagmannen i så fall. Vi kan bara
              ta beslut om att kansliorten Landskrona ska vara kvar. Det är
              väldigt konstigt att vi inte kan vara överens om ifall det ska
              stå ska eller bör. Ja, den bör vara kvar.
            </seg>
            <seg n="4f899b63">
              Vad vill ni mer att vi ska göra? Vi har den ju kvar. Ni tar ned
              den från en tingsrätt till en kansliort. Det kan jag ställa mig
              väldigt frågande till.
            </seg>
            <seg n="60c17b0b">
              Det är egentligen så, återigen, att det i Landskrona behövs poliser.
              Det behövs inte endast en kansliort. Det ska vara en kansliort.
              Det kan jag definitivt hålla med om. Det bör vara en kansliort.
              Men samtidigt är det poliser vi behöver i Landskrona. Det tror
              jag att Anders Karlsson är helt medveten om.
            </seg>
          </u>
          <note type="speaker" n="af19ca3e">
            Anf. 35 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-fde732744779c13e-4" n="4a306685">
            <seg n="be692784">
              Fru talman! Nu kan jag inte budgeten och den vårproposition som
              är framlagd exakt, men jag har ett svagt minne av att den borgerliga
              regeringen nu drar ned anslagen till polisen med ett antal miljoner.
              Så det hänger inte heller ihop, Anders Hansson, att det är fler
              poliser.
            </seg>
            <seg n="1e1b8439">
              Men man ska kanske flytta från en annan ort till Landskrona.
              Vi är helt överens om det också. Och vi är överens, oppositionen
              och den borgerliga regeringen, om att vi ska upp till 20 000 poliser.
              Det är vi också överens om. Men det är inte det som det handlar
              om.
            </seg>
            <seg n="cf6dc6dd">
              Det intressanta är att Anders Hansson faktiskt säger det som
              jag har sagt hela tiden, att det ska stå ska. Det sade du två
              gånger i ditt anförande. När jag började skratta kom du på att
              det nog var bör det stod. Det är en avsevärd skillnad.
            </seg>
            <seg n="8b54027a">
              Kan Anders Hansson garantera mig att dömande verksamhet fortfarande
              finns i Landskrona 2010, att de 25 som finns här, som ska vara
              dömande verksamhet i Lund, också är i Landskrona? Man har flyttat
              hälften av de tingsrättsförhandlingar som ska vara här från Landskrona
              till Lund. Jag har beviset här. Det står här. Det är 50 tillfällen
              för dömande verksamhet. 25 är redan flyttade till Lund. Nästa
              år är kanske alla 50 flyttade till Lund. Därför är det viktigt
              att det står ska och inte bör.
            </seg>
            <seg n="78c2e746">
              Kan vi vara överens, Anders Hansson, om att det är en viss skillnad
              på ska och bör?
            </seg>
          </u>
          <note type="speaker" n="16d805d8">
            Anf. 36 ANDERS HANSSON (m) replik:
          </note>
          <u who="anders_hansson_7a777e" xml:id="i-161cf5d57212ced8-2" n="5da4c585">
            <seg n="59d58eae">
              Fru talman! Att det är en viss skillnad på ska och bör kan man
              verkligen hålla med om. Men jag kan ändå inte förstå att det är
              detta som är det stora problemet, om det står ska eller bör. Tycker
              Anders Karlsson att detta är det mest väsentliga i diskussionen?
            </seg>
            <seg n="eae56e62">
              Jag tycker att man möjligtvis medvetet försöker flytta det fokus
              som faktiskt ligger på att vi i Landskrona inte har kvar en tingsrätt,
              utan vi har en kansliort på grund av Anders Karlssons agerande
              2002. Vi har ingen tingsrätt i Trelleborg, till exempel, på grund
              av Anders Karlssons agerande.
            </seg>
            <seg n="5f0d72e2">
              25 domstolsärenden har flyttats, säger Anders Karlsson. De siffrorna
              får stå för honom; de är säkert korrekta. Men hur lagmannen i
              Lund väljer att ha sin dömande verksamhet får naturligtvis stå
              för dem, eftersom Landskrona ingår i Lunds domsaga.
            </seg>
          </u>
          <note type="speaker" n="87847548">
            Anf. 37 ANDERS KARLSSON (s):
          </note>
          <u who="anders_karlsson_8d9cd7" xml:id="i-fde732744779c13e-5" n="4a306685">
            <seg n="7cc82ed5">
              Fru talman! Jag hade begärt ordet innan jag fick möjlighet att
              ge en replik till Anders Hansson.
            </seg>
            <seg n="e5cbeace">
              Fortfarande glider man ifrån frågan. Man pratar om Trelleborg,
              man pratar om någonting annat. Men det är ett enda ord i hela
              handlingen det handlar om: bör eller ska. Om ni nu säger att det
              finns särskilda skäl, vilket ni anför i skrivelsen och i ert betänkande,
              varför skriver ni inte ska? Jag vill ha ett svar på det. Är det
              någon av er som kan ge mig det? Varför skriver ni inte ska?
            </seg>
            <seg n="ae83dfa6">
              Om vi säger att det finns en lagman som tycker att dömande verksamhet
              bara ska finnas i Lund, då kan inte ni garantera att sådan verksamhet
              i fortsättningen finns någon annanstans. Samtidigt håller ni med
              mig i hela min argumentation om att det är viktigt att dömande
              verksamhet finns kvar i Landskrona.
            </seg>
            <seg n="4671f200">
              Varför skriver ni inte ska? Tycker ni egentligen att den dömande
              verksamheten ska läggas ned? Är det därför ni skriver bör? I annat
              fall kan ni faktiskt ändra ordet till ska. Jag vill att ni svarar
              på den frågan! Nu har ni möjligheten allihop, och jag förväntar
              mig ett svar på detta!
            </seg>
          </u>
          <note type="speaker" n="a12461a4">
            Anf. 38 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-bd1c0112497c7dff-3" n="d5e8f0e6">
            <seg n="10ef2ad9">
              Fru talman! Jag förstår lite grann Anders Karlssons upprördhet.
              Det är uppenbarligen det dåliga samvetet som kommer fram. Visst,
              det var ju tråkigt att behöva lägga ned tingsrätten 2002. Jag
              kan förstå att han tycker det.
            </seg>
            <seg n="5b2a8467">
              Vad Landskrona egentligen behöver är ju ett helhetsgrepp på sin
              rättsvårdande verksamhet. Där måste vi också titta på principerna
              för hur en tingsrätt ska fungera. Är det den effektivaste resursallokeringen
              att ha en tingsrätt med dömande verksamhet även i Landskrona?
              Det betvivlar vi men det är viktigt att ha kvar en kansliort.
            </seg>
            <seg n="ef60e1e9">
              Om det sedan ska stå bör eller ska det räcker ju om den finns
              kvar som kansliort, eller hur. Det är de facto det som är det
              viktiga, tycker vi.
            </seg>
          </u>
          <note type="speaker" n="0fc988b1">
            Anf. 39 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-fde732744779c13e-6" n="4a306685">
            <seg n="f0fe4f94">
              Fru talman! Det kan alltså heta kansliort men det behöver egentligen
              inte vara någon sådan, och det behöver inte finnas någon dömande
              verksamhet. Är det ditt svar till mig?
            </seg>
            <seg n="87f91521">
              Av denna anledning är det viktigt med ordet ska: att man ska
              ha dömande verksamhet. Nu förändrade man detta i en stor rationalisering,
              och jag har inget emot argumenten som säger att det är väldigt
              nära till Helsingborg, Lund och Malmö. Det är till och med nära
              till Kristianstad om man jämför med ett Norrlandsperspektiv. Men
              det är ju inte det som är skälet. Ni anför själva ett annat skäl
              i det här. Ni anför att det finns särskilda skäl för Landskrona.
              Vad är då principen för att det inte ska stå ska utan bör? Principen
              har ju Otto von Arnold talat om tidigare vid ett flertal tillfällen.
            </seg>
          </u>
          <note type="speaker" n="fb5421d1">
            Anf. 40 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-bd1c0112497c7dff-4" n="d5e8f0e6">
            <seg n="f9a4ad75">
              Fru talman! Principen för att behålla den är uppenbar, och den
              kommer troligtvis också att vara kvar.
            </seg>
            <seg n="4d3c3418">
              Vad som är det viktiga är att se på hela den rättsvårdande myndigheten
              i Landskrona. Där behövs som sagt fler poliser. Där behövs ett
              nära samarbete mellan de sociala myndigheterna för att få bukt
              med gängen. Jag besökte själv Landskrona och poliserna där, och
              de var mycket inne på att det är den sidan som behöver en förstärkning.
            </seg>
            <seg n="ebece498">
              Sedan kan det mycket väl vara så att man är effektivare i Lund.
              Men det finns givetvis kvar en kansliort även i Landskrona som
              kan utföra ett arbete där.
            </seg>
            <seg n="a74054e0">
              Jag tror att man i Landskrona gläds åt det beslut vi fattar i
              dag.
            </seg>
          </u>
          <note type="speaker" n="6034c9b1">
            Anf. 41 ANDERS KARLSSON (s) replik:
          </note>
          <u who="anders_karlsson_8d9cd7" xml:id="i-fde732744779c13e-7" n="4a306685">
            <seg n="0054739f">
              Fru talman! Det var ett icke-svar som vanligt. Jag har ställt
              en enkel fråga till flera ledamöter på den borgerliga sidan. Ingen
              har svarat! Jag tar detta till intäkt för att man egentligen vill
              att den dömande verksamheten ska flytta till Lund. Otto von Arnold
              har ju antytt att det är bättre i Lund. Min tolkning, eftersom
              jag inte fått något svar på den fråga jag har ställt, är att man
              egentligen tycker att den dömande verksamheten kan flytta till
              Lund.
            </seg>
            <seg n="f6b7b890">
              Det får jag ta med mig hem till mina politiska kamrater, till
              exempel till kommunstyrelsens ordförande som tidigare har varit
              väldigt aktiv för att den dömande verksamheten skulle vara kvar
              i Landskrona så länge han var i opposition. Jag tar detta med
              mig!
            </seg>
          </u>
          <note type="speaker" n="433c8594">
            Anf. 42 SONIA KARLSSON (s):
          </note>
          <u who="sonia_karlsson_044282" xml:id="i-b2e0fa7ef5eb4884-1" n="651dd7c9">
            <seg n="9e3e3927">
              Fru talman! Jag tycker att det finns stora skäl för den borgerliga
              majoriteten att verkligen lyssna på det Anders Karlsson sade.
              Just den här skillnaden mellan bör och ska hade vi nämligen när
              beslutet togs angående Motala kansliort. I efterhand såg vi att
              om man hade kunnat tänka sig att lagmannen inte skulle följa riksdagsbeslutet
              så hade beslutet behövt vara mer detaljerat. Det skulle verkligen
              ha stått att Motala skulle vara en fungerande kansliort.
            </seg>
            <seg n="2286d409">
              Förslaget från Anders Karlsson går ut på att skrivningen ska
              vara att det ska finnas, för då kan man inte underminera en kansliort
              på det sätt som har skett i Motala. Om vi vill att beslut som
              fattas i riksdagen ska genomföras borde riksdagen och vi alla
              fundera över hur pass detaljerade besluten behöver bli för att
              de sedan ska genomföras.
            </seg>
          </u>
          <note n="cfa6da04">
            Överläggningen var härmed avslutad.
          </note>
          <note n="93d924e5">
            11 § Verksamheten inom Europarådet under 2007
          </note>
          <note n="e8fa63cd">
            Föredrogs
          </note>
          <note type="speaker" n="cd215149">
            Anf. 43 CARINA HÄGG (s):
          </note>
          <u who="carina_hagg_4f0222" xml:id="i-0f93024d1c8ec512-3" n="67468d23">
            <seg n="e5c4f7e9">
              Fru talman! Det här är ett viktigt betänkande och också en viktig
              debatt. Vi vet att Slovakiens utrikesminister Jan Kubis nu har
              lämnat över stafettpinnen till Sverige. Vi kommer att vara ordförandeland
              under de närmaste sex månaderna. Därmed kan vi också påverka Europarådets
              inriktning. Vi kan ju som ordförandeland i ministerkommittén inte
              bara prioritera och påverka arbetet i ministerkommittén utan även
              verka på ett bredare sätt. Vi ska också ha ambitionen att göra
              avtryck som fäster även in i kommande ordförandeskap. Vi vet att
              det finns förväntningar på Sverige, och jag hoppas att vi kan
              leva upp till dem.
            </seg>
            <seg n="1a248406">
              Jag kan ibland förvånas över att Europarådet inte är mer känt,
              men det är ofta vi politiker och administrationer som brukar lägga
              störst vikt just vid organisationsstrukturer. Men det arbete som
              har uppnåtts och som sedan har kunnat integreras i vårt samhälle
              är det som är det väsentliga. Resultatet av kampen mot dödsstraff
              är ett erkännande till Europarådet som är vida viktigare än att
              alla vet exakt vad Europarådet är. Insatser för att stödja nya
              demokratier och i detta också kunna se att vi har fått många nya
              medlemsländer att hälsa välkomna in i EU är också mycket viktigare
              än att alla känner till exakt vad Europarådet är för organisation.
              Vi har många erkännanden och många tecken på att Europarådet betyder
              oerhört mycket!
            </seg>
            <seg n="157a75c2">
              Europarådet har som sin främsta uppgift att främja och vaka över
              mänskliga rättigheter, demokrati och rättsstatens principer. Det
              är ofta ett långsiktigt arbete att knyta starka nät av konventioner,
              tilläggsprotokoll och att vara normgivande, föra debatter och
              ge domstolen nödvändiga förutsättningar för att arbeta. Domstolen
              är väl det som man kanske mest förknippar med Europarådet. Det
              är när vi själva blir fällda det händer dessvärre ibland som man
              riktar uppmärksamheten mot Strasbourg.
            </seg>
            <seg n="f0a9b0b9">
              När mänskliga rättigheter utsätts för påfrestningar ska vi kunna
              ha det nät av rättssäkerhet som vi har tvinnat. Det ska kunna
              hålla för individer i medlemsländer och i observatörsstater, men
              också kunna vara något som påverkar världen utanför Europa. Vi
              kan också vara normgivande för omvärlden på samma sätt som vi
              kan lära av andras framsteg.
            </seg>
            <seg n="47ccce34">
              I kampen mot terrorism har överträdelser skett av de mänskliga
              rättigheterna. Då har Europarådets rapporter kunnat sätta fokus
              på brister och övergrepp. Man har kunnat bromsa, lägga till rätta
              och spela en väldigt viktig roll.
            </seg>
            <seg n="51ce766c">
              Jag vill gärna framhålla att riksdagsdelegationen till Europarådets
              parlamentariska församling har varit involverad i förberedelsearbetet
              på ett konstruktivt sätt. Även om vi hade velat nå längre kan
              vi i alla fall säga att här har funnits ett förberedelsearbete.
              Det ska vi uppskatta.
            </seg>
            <seg n="66f3d032">
              Dessutom har vi kunnat påverka på andra sätt. Vi har drivit frågan
              att företrädare för Romaforumet ska bjudas in till Sverige under
              ordförandeskapet. Ordförande och vice ordförande har nu fått information
              om att de kommer att välkomnas och bjudas in till Sverige under
              ordförandeskapet, vilket jag tycker är positivt.
            </seg>
            <seg n="d2e3762e">
              Sedan har vi kompetent personal på ambassaden i Strasbourg och
              även personal här på riksdagens internationella kansli att tillgå.
            </seg>
            <seg n="bda91c81">
              Mycket av det som framkommer i betänkandet har vi skrivit oss
              samman om. I några delar kommer socialdemokraten Björn von Sydow
              att utveckla våra synpunkter ytterligare, inte minst när det gäller
              den del som handlar om Ryssland.
            </seg>
            <seg n="1ca07141">
              Jag ska först kanske gratulera mig själv, om man får ta sig friheten
              att göra det. Jag skrev för två år sedan två motioner till Europarådets
              parlamentariska församling. Den ena gällde vikten av sexualkunskap,
              sex och samlevnad samt SRHR-frågorna. Den fick jag inte väcka.
              Den blev avslagen av byrån. Men skam den som ger sig. Jag inkluderade
              den i arbetet med den andra motionen, som jag fick väcka, och
              den handlade om abortsituationen i Europa.
            </seg>
            <seg n="41d817ea">
              Vi vet att alla länder inte har legal abort. Alla länder som
              i lagstiftningen ger kvinnor rätt till abort har begränsningar.
              I praktiken kan det vara svårt att få abort om man bor på landet
              eller inte har samma ekonomiska förutsättningar som en del andra
              kvinnor.
            </seg>
            <seg n="905491eb">
              Jag väckte en motion om att länderna ska leva upp till sin egen
              lagstiftning och inkluderade då rätten till förebyggande sexualundervisning
              och tillgång till prevention i det arbetet. Det ledde till en
              rapport, och den rapporten fattades det beslut om under sista
              sessionsveckan. Det var väldigt osäkert in i det sista hur det
              här skulle gå.
            </seg>
            <seg n="4c0b1816">
              Det blev ändå så att för första gången tog en europeisk församling
              ett positivt beslut, ett beslut som bejakar kvinnors rätt till
              sin egen kropp, som bejakar kvinnors rätt till legal och säker
              abort. Man beslutade att i rapporten avkriminalisera abort i Europa.
              Det var ett mycket viktigt steg som jag hoppas att vi kan föra
              vidare in i EU-systemet och att vi också kan bygga vidare på det
              här positiva beslutet lite längre fram.
            </seg>
            <seg n="29c05966">
              Men det ställer också krav på att Sveriges regering under ordförandeskapet
              tar tag i den här frågan och för den vidare, bygger vidare på
              detta för att säkra än fler kvinnors rätt till säker och legal
              abort. I dag är det tvärtom. Det är därför vi har skrivit om det
              bland annat i vår motion.
            </seg>
            <seg n="bfdf8498">
              I dag vet vi ju att EU-ministern vägrar att ta upp de här diskussionerna
              i samtal med litauerna. Vi vet att utrikesminister Carl Bildt
              inte tar upp det här i samtal med polackerna. Vi vet att den här
              frågan är frånvarande i regeringens samtal bilateralt eller i
              andra sammanhang. Därför är det viktigt att understryka att det
              här är en fråga som vi har ett ansvar för att föra fram i motionsform
              och diskutera här i kammaren.
            </seg>
            <seg n="58b6ab04">
              Vi driver den i den parlamentariska församlingen, men det förväntas
              också från vår sida att regeringen tar tag i den här frågan och
              ser till att detta blir verklighet för än fler kvinnor och att
              än fler regeringar blir uppmärksammade på vår inställning i den
              här frågan. Jag tror också att kommande talare kommer att lyfta
              fram den här frågan.
            </seg>
            <seg n="2df2392e">
              Jag vill också, innan jag glömmer det, yrka bifall till vår reservation
              och peka på vårt särskilda yttrande.
            </seg>
            <seg n="5d0677d3">
              Vårt särskilda yttrande handlar om trafficking. Jag har varit
              väldigt förundrad, därför att jag uppfattade att vi hade enighet
              i uppfattningen om situationen och hur vi såg på konventionen
              mot trafficking. Men nu har man försenat arbetet från regeringens
              sida i två år. Det blir kanske tre år.
            </seg>
            <seg n="605275db">
              Vi driver på. Vi interpellerar. Vi ställer frågor. Vi är aktiva
              på alla sätt. Jag upplever ändå att det finns en positiv inställning
              i kammaren i dag och i utrikesutskottet. Men det som vi skulle
              vilja händer inte.
            </seg>
            <seg n="b6c145a7">
              Nu har det kommit en utredning. Vi har faktiskt krävt att det
              skulle komma en utredning innan vi tar över ordförandeskapet.
              Men vi har ingen tidtabell. Vi kommer att fortsätta att driva
              på. Därför är det så viktigt att vi har markerat detta genom ett
              särskilt yttrande.
            </seg>
            <seg n="f56061af">
              Vi vet att eftersom vi inte har ratificerat konventionen finns
              vi inte med i uppföljningsmekanismen Greta. Vi har tackat nej
              till de nordiska ländernas inviter att vara med i Greta indirekt
              genom dem. Vi har avskaffat posten som ambassadör när det gäller
              trafficking. Vi har inte nominerat till EU:s arbetsgrupp mot trafficking.
              På område efter område är Sverige i dag frånvarande.
            </seg>
            <seg n="2b4d0cfd">
              Europarådet som har en sådan stark roll när det gäller att främja
              mänskliga rättigheter och arbeta med de här frågorna och som har
              den här konventionen vill helt klart känna vårt stöd när vi är
              ordförande. I dag har de inte det fulla stödet. Det tycker jag
              är beklagligt.
            </seg>
            <seg n="2bb869db">
              Det är också viktigt att se kopplingen mellan trafficking och
              prostitution. Under debatten och vid beslutet om prostitution
              i Europarådet, under den verksamhetstid som skrivelsen redovisar,
              var vi ingen enig delegation. Dessvärre hade ledaren för den svenska
              delegationen, moderaten Göran Lindblad, en annan uppfattning.
              Det har ju skadat Sveriges anseende, vilket gör att vi har än
              större anledning att vara tydliga på den här punkten.
            </seg>
            <seg n="76a77f0d">
              Vi ska stå upp för sexköpslagen. Vi ska stå upp för den syn som
              vi representerar och som vi har drivit. Den ska vi vara väldigt
              tydliga med i samverkan med våra europeiska kolleger. Det hänger
              samman med frågan om trafficking.
            </seg>
            <seg n="3fad367a">
              En tredje punkt som jag vill ta upp ligger mig också mycket varmt
              om hjärtat. Det är frågan om att motarbeta mäns våld mot kvinnor.
              Där har det bedrivits ett arbete här i riksdagen som snart är
              slutfört och där så gott som alla utskott och många ledamöter
              har varit representerade.
            </seg>
            <seg n="973fe89a">
              Efter de resultat som har kommit fram från arbetet här i det
              svenska parlamentet men också i de övriga 46 länderna det är 47
              länder sammantaget som är medlemmar i Europarådet vet vi att det
              görs framsteg. Vi kan lära av varandra. Men det finns brister.
              Vi har också ett ansvar för att se brister i kvinnors rättigheter
              som en del av bristerna i mänskliga rättigheter och inte göra
              någon särskillnad. Därför vill vi ha en konvention mot mäns våld
              mot kvinnor. Här är utskottet sammantaget ändå försiktigt positivt.
              Det är positivt, och jag har också fått samma besked från regeringen,
              att det finns en positiv inriktning.
            </seg>
            <seg n="4403320a">
              Men det vi har kvar, det jag vill flagga för och det vi diskuterar
              är hur konventionen ska se ut. Hur bred ska den vara? Hur smal
              ska den vara? Ska den vara genderbaserad? Ska den specifikt rikta
              sig mot mäns våld mot kvinnor? Den diskussion som vi påbörjade
              i Wien förra veckan är inte fullföljd. Där måste vi ha en mer
              intensiv debatt. Här har vi påverkansmöjligheter. Här förväntar
              jag mig att majoriteten har någon indikation, om än inte just
              i dag ändå under ordförandeskapet så att vi under avslutningsmötet
              i juni kan säga: Det här är Sverige ståndpunkt. Det här vill vi.
              När vi kan driva någonting tillsammans kan vi driva det så mycket
              starkare.
            </seg>
            <seg n="6da27ce0">
              Jag vill lämna öppet. Jag är lyhörd. Jag vill gärna lyssna på
              hur ni ser på det här. Vi har vår handlingsplan mot mäns våld
              mot kvinnor, som vi ska votera om senare i dag men som har debatterats
              tidigare, som ett underlag. Vi har reservationer och motioner
              från oppositionen som ytterligare underlag. Jag tror att det här
              är en mycket viktig fråga. Hur ska konventionen utarbetas? Hur
              kommer den tidtabellen att se ut? Vilken är regeringen roll? Vad
              kommer de borgerliga riksdagsledamöterna att driva på?
            </seg>
            <seg n="c68fed97">
              Här är jag lite orolig. Jag har sett hur lång tid det har tagit
              att ens ratificera konventionen mot trafficking. Nu ska vi påbörja
              ett helt nytt arbete. Då gäller det att vi är tydliga, att vi
              är tidigt ute i processen och att vi vet vad vi vill.
            </seg>
          </u>
          <note type="speaker" n="587fb6fe">
            Anf. 44 HANS LINDE (v):
          </note>
          <u who="hans_linde_3886bf" xml:id="i-e66f4a906ed0d236-0" n="23ae2b32">
            <seg n="26e50a91">
              Fru talman! Det årliga betänkandet om verksamheten inom Europarådet
              brukar sällan leda till några mer omfattande diskussioner i kammaren.
              För ett år sedan saknades helt reservationer, och ingen anmälde
              sig till debatten. I år har en samlad opposition valt att reservera
              sig, och jag vill yrka bifall till reservationen från Socialdemokraterna,
              Vänsterpartiet och Miljöpartiet. Vi har valt att reservera oss
              för att lyfta upp en avgörande fråga för kvinnor och män över
              hela Europa, över hela vår kontinent, nämligen rätten till abort.
              Det handlar om rätten för kvinnor att själva få bestämma över
              sin egen kropp och sin egen sexualitet på sina egna villkor. Det
              här är en grundläggande rättighet som i stor utsträckning i dag
              kränks. Därför kommer jag att utnyttja mitt anförande i dag till
              att lyfta upp denna avgörande framtidsfråga för Europa.
            </seg>
            <seg n="abb32713">
              Rätten till abort är en grundläggande jämställdhetsfråga. Kvinnor
              och män kommer aldrig att få samma möjligheter att delta i arbetsliv,
              i beslutsfattande och i samhället i stort så länge som kvinnor
              saknar makten över sin egen kropp. Abort är också en fråga om
              mänskliga rättigheter och demokrati att få bestämma över sin egen
              kropp och uttrycka sin sexualitet på sina egna villkor är en grundläggande
              mänsklig rättighet.
            </seg>
            <seg n="0a8531bb">
              Sexuell och reproduktiv hälsa och rättigheter kan därför aldrig
              betraktas som något valfritt, behandlas som ett smörgåsbord där
              man kan plocka ut de delar man gillar eller betraktas som en lyx
              för mer välbärgade länder. Inget land som gör anspråk på att vara
              en demokrati kan tillåtas kompromissa med kvinnors rätt till sin
              egen kropp och HBT-personers rätt att uttrycka sin sexualitet
              eller könsidentitet. Därför är det naturligt och självklart att
              väcka dessa frågor när vi nu diskuterar Europarådet en organisation
              som har som syfte att främja demokrati och mänskliga rättigheter.
            </seg>
            <seg n="ad69f613">
              Tyvärr måste vi konstatera att situationen när det kommer till
              sexuell och reproduktiv hälsa och rättigheter i Europa är allvarlig
              och bekymmersam. Sexualkonservativa krafter har genom den nya
              tekniken och på andra sätt knutit internationella nätverk och
              flyttat fram sina positioner, understödda och inspirerade av den
              kristna högern i USA. I flera länder inskränks kvinnors rätt till
              sin egen kropp sedan lång tid tillbaka, till exempel på Irland
              och Malta. I andra länder har sexualkonservativa krafter lyckats
              pressa tillbaka tidigare landvinningar, till exempel i Polen som
              införde abortförbud 1993. I dag ser vi att i endast 35 av Europarådets
              47 medlemsländer är abort tillåtet. Risken är, tyvärr, att antalet
              minskar. Vi ser att trycket är hårt i Litauen, i Slovakien och
              i Kosovo att inskränka aborträtten. Men även i länder där abort
              är formellt tillåten ser vi att det i realiteten finns tydliga
              inskränkningar och hinder för kvinnor. I Italien, ett land som
              legaliserade abort redan 1978, vägrar i dag 69 procent av läkarna
              att genomföra en abort med hänvisning till så kallade moraliska
              skäl.
            </seg>
            <seg n="0292a14b">
              Bakom abortförbud och restriktioner tvingas kvinnor i dag över
              hela Europa till illegala aborter. Bara i Polen uppskattar kvinnoorganisationer
              att det genomförs 150 000 illegala aborter per år. I hela Europa
              kan det handla om så många som 800 000 illegala aborter årligen.
              Med de illegala aborterna följer de osäkra aborterna. Hur många
              europeiska kvinnor som dör varje år på grund av att män förvägrar
              dem rätten till sin egen kropp vet vi inte. Men WHO, Världshälsoorganisationen,
              beräknar att 400 kvinnor och flickor dör varje dag året runt i
              världen på grund av osäkra aborter.
            </seg>
            <seg n="d06d396e">
              Även de läkare, gynekologer och sjuksköterskor som tar det ansvar
              deras regeringar inte tar har i flera fall drabbats hårt. Tidigare
              i år åtalades en polsk gynekolog efter att ha genomfört 26 aborter.
              Hon riskerar två år i fängelse och 40 000 kronor i böter för att
              hon har hjälpt kvinnor att ta till vara deras grundläggande mänskliga
              rättigheter.
            </seg>
            <seg n="07ac51d7">
              När fienden till aborträtt, sexuellt likaberättigande och kvinnors
              rätt till sin egen kropp mobiliserar måste också de krafter som
              står upp för mänskliga rättigheter och för jämställdhet göra detsamma.
              Europa är i dag i stort behov av en offensiv för sexuell och reproduktiv
              hälsa och rättigheter, för verklig aborträtt, för sexualupplysning
              utan moraliska pekpinnar, för billiga och tillgängliga preventivmedel
              och mot diskriminering av HBT-personer.
            </seg>
            <seg n="bbc0b379">
              Fru talman! Bakom retoriken om mänskliga rättigheter inom EU
              har arbetet för kvinnors rättigheter och kvinnors rätt till sin
              egen kropp paralyserats och pressats tillbaka av ett par medlemsstater.
              Samtidigt ser vi nu att det finns öppningar inom Europarådet,
              vilket egentligen är helt naturligt för en organisation som säger
              sig verka för demokrati och mänskliga rättigheter.
            </seg>
            <seg n="2d1b6629">
              Europarådets parlamentariska församling antog den 16 april en
              resolution som uppmanar Europarådets samtliga 47 medlemsländer
              att garantera kvinnor rätten till laglig och säker abort. Det
              är första gången någonsin som en mellanstatlig europeisk institution
              antar ett dokument där man så tydligt tar ställning för aborträtten.
              Resolutionen innehåller en uppmaning om att garantera kvinnors
              rätt till lagliga och säkra aborter, och den tar upp frågan om
              preventivmedel och sexualupplysning.
            </seg>
            <seg n="f8668f58">
              Det finns utöver denna resolution även flera fall där Europadomstolen
              har satt ned foten i frågor som har gällt sexualundervisning,
              sexuell och reproduktiv hälsa och rättigheter. År 2007 dömdes
              den polska staten för att ha kränkt de mänskliga rättigheterna
              när man förvägrade en kvinna abort. Så tydligt har EU aldrig varit.
              Resolutionen från den 16 april är ett stort steg, men inte tillräckligt.
              Det är inte en bindande resolution, och det återstår att se vilken
              effekt den kommer att ha runt om i Europa. Men resolutionen visar
              åtminstone att det finns en öppning för länder som Sverige som
              säger sig stå upp och värna sexuell och reproduktiv hälsa och
              rättigheter.
            </seg>
            <seg n="2c34c753">
              I dag tog Sverige över ordförandeskapet för Europarådets ministerkommitté
              från Slovakien. Carl Bildt sade i går i medierna att fokus kommer
              att ligga på Ryssland, södra Kaukasien och sydöstra Europa liksom
              Vitryssland. Det är ett utmärkt fokus, tycker jag. Det är länder
              där det finns omfattande problem och brister när det gäller sexuell
              och reproduktiv hälsa och rättigheter. Nu misstänker jag visserligen
              att anledningen till att man valde just detta fokus inte är situationen
              när det gäller aborträtten eller för HBT-personer utan helt andra
              omständigheter. Men vi får väl ändå konstatera att det finns en
              stor enighet i kammaren när det gäller dessa frågor, med undantag
              för ett par reliker från en svunnen tid. Jag kan väl säga att
              jag inte har några större invändningar mot majoritetens text.
              Däremot saknar jag konkretiseringar. Vad är det konkret man kommer
              att göra under ordförandeskapet för att ta strid i Europa för
              kvinnors rättigheter? Därför har vi från Vänsterpartiet, tillsammans
              med Socialdemokraterna och Miljöpartiet, valt att reservera oss.
            </seg>
            <seg n="fecf8070">
              Frågan till de kommande talarna från det borgerliga blocket är
              följande. Kommer Carl Bildt att gå upp på barrikaderna i Europa
              och slåss för sexualupplysning, för gratis eller billigare och
              tillgängligare preventivmedel, för HBT-personers rättigheter och
              för kvinnors rätt till sin egen kropp och abort? Det återstår
              att se. Nu är det upp till bevis för den borgerliga regeringen.
              Nu är det dags att omsätta de stolta deklarationerna till politisk
              handling. Därför vill jag yrka bifall till reservationen.
            </seg>
          </u>
          <note type="speaker" n="62ba9d77">
            Anf. 45 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_31c725" xml:id="i-7113a68d81ac0b76-0" n="c5790cf0">
            <seg n="4140df10">
              Fru talman! Jag vet inte om det är en händelse som ser ut som
              en tanke eller att det är välplanerat att vi just i dag ska debattera
              Europarådets verksamhet för 2007 samma dag som Sverige tar över
              ordförandeskapet i Europarådet. Jag kommer i mitt anförande att
              framföra en del lite personliga reflexioner och också säga en
              del annat med anledning av det betänkande som finns.
            </seg>
            <seg n="7177abd0">
              Europarådet är ganska okänt. Det märker vi alla när vi är ute
              och pratar. Men jag tycker att det är en bra ingång när man pratar
              med folk och förklarar vad Europarådet är att prata om mänskliga
              rättigheter, demokrati och rättsstaten. När man förklarar för
              folk att vi sitter i Strasbourg säger de att vi är halva tiden
              i Bryssel. Då förstår man att de fortfarande inte har förstått
              utan tror att det är fråga om EU. Då kan man möjligtvis ta upp
              att Europadomstolen för mänskliga rättigheter finns i Strasbourg.
              Då brukar folk ändå förstå vad det handlar om.
            </seg>
            <seg n="60b909e8">
              Europarådet är större än EU eftersom 47 länder är medlemmar.
              Det är bara Vitryssland i Europa som inte är med i Europarådet.
            </seg>
            <seg n="f5d413e1">
              När det gäller internationellt arbete och samarbete krävs det
              naturligtvis en del ödmjukhet. Jag brukar tänka på att en fråga
              och ett problem inte har ett svar och en lösning. Det är kanske
              inte alltid Sveriges svar och Sveriges lösning som är det rätta.
              Det krävs en hel del ödmjukhet.
            </seg>
            <seg n="05666a4d">
              Det är fantastiskt att vara i Europarådet. Som en av Sveriges
              delegater i Europarådet kände jag när jag kom in den 1 januari
              2007, som är det år vi diskuterar, att Europarådet nog behöver
              koncentrera sig på sina kärnverksamheter, det vill säga mänskliga
              rättigheter, demokrati och rättsstat. Det framgår också tydligt
              av betänkandet och vad Sverige tänker göra som ordförandeland.
            </seg>
            <seg n="9b6d4815">
              Det finns en devis som säger att det är bättre att göra få saker
              bra än att göra många saker halvbra eller dåligt. Europarådet
              håller just nu på med en process där man försöker gå tillbaka
              till där man började. Man har inte lyckats helt och hållet.
            </seg>
            <seg n="8e5350e4">
              Som ordförandeland tar Sverige fasta på mänskliga rättigheter,
              demokrati och rättsstat. Men man kommer också att ta upp barns
              rättigheter, funktionshindrades rättigheter och nationella handlingsplaner
              för mänskliga rättigheter. Naturligtvis kommer en hel del att
              handla om olika länder. Ryssland kommer att finnas på dagordningen,
              södra Kaukasus och Vitryssland.
            </seg>
            <seg n="2c2d6ecc">
              Jag tycker att Rysslands väg är väldigt bekymmersam rent allmänt.
              Speciellt när det gäller förhållandet till Europarådet eftersom
              Ryssland är det enda land som inte har ratificerat protokoll 14
              som skulle göra det enklare att komma vidare när det gäller att
              få igenom domar i Europeiska domstolen för de mänskliga rättigheterna.
            </seg>
            <seg n="0ae767fd">
              Putin nu är jag kanske väldigt personlig uppträder som ett litet
              barn. Han testar gränsen och hur långt han kan gå. När ingen reagerar
              går han ännu lite längre. Problemet är att Putin inte är något
              barn utan en maktmänniska. Då blir det en hel del problem, både
              demokratiskt och vad gäller mänskliga rättigheter i Ryssland.
              För journalister är Ryssland förmodligen ett av världens farligaste
              länder.
            </seg>
            <seg n="57f88d80">
              Jag var själv i Ryssland under dumavalet. I betänkandet framstår
              det på s. 7 som om Europarådet inte deltog i detta val. Men det
              gjorde vi efter mycket dribbel hit och dit. Ryssland ville först
              begränsa antalet valobservatörer och utökade det sent, bara en
              vecka före dumavalet. Men det är inte så lätt för folk att komma
              in i Ryssland eftersom man behöver visum. Därför blev det naturligtvis
              färre som kunde åka från Europarådet för att delta som valobservatörer.
            </seg>
            <seg n="b3392c0f">
              Det som hände under dumavalet i december hände före valdagen.
              Det uttalades att det skulle levereras ett visst antal röster
              från valdistriktet till ett visst parti, annars Man behövde inte
              säga mer. Alla förstod vad det innebar, speciellt med tanke på
              Rysslands bakgrund som Sovjetunionen.
            </seg>
            <seg n="8dcb92a5">
              Valobservationer är bland de viktigare saker som Europarådet
              håller på med och skickar olika deltagare till. Ibland kan jag
              bli lite besviken på de slutsatser som dras redan dagen efter
              som är mycket överslätande. Ibland bör man kanske vara lite tydligare.
              Det går inte alltid rätt till. Det är inte fria och rättvisa val.
              Samtidigt vet jag att vi ska samordna våra uttalanden med de andra
              organisationer som också är där och gör valobservationer.
            </seg>
            <seg n="aed92176">
              Jag tänkte nämna Carina Hägg som har lagt ned ett stort arbete
              och varit drivande när det gäller Europarådets kampanj mot mäns
              våld mot kvinnor. Både här i Sverige och i Europarådet har hon
              varit mycket drivande. Det finns ingen som inte tycker att detta
              är jätteviktigt. Det viktiga nu är att det blir en uppföljning,
              och det lär det bli eftersom FN tar över. Kampanjen ska pågå till
              2015. Det är mycket bra. Personligen tycker jag att kampanjer
              ska vara begränsade, men i denna fråga behöver man nog bedriva
              en ständig kampanj för att det ska bli stora förbättringar när
              det gäller mäns våld mot kvinnor.
            </seg>
            <seg n="305c08a0">
              I maj 2007 hade vi i Sverige ett stort forum för framtids- och
              demokratifrågor. Temat var makt och egenmakt och det ömsesidiga
              beroendet mellan demokrati och mänskliga rättigheter. Det pågick
              i tre dagar och var ett mycket lyckat forum där man diskuterade
              dessa frågor. Vissa länder förstod inte ens vad egenmakt var.
              Jag tror att vi fyllde en viktig funktion när vi hade dessa demokratidagar
              i Sverige.
            </seg>
            <seg n="c69f7567">
              Jag började med att säga att det finns en stor okunskap om Europarådet.
              Vi har alla till uppgift att informera om Europarådet inte som
              organisation utan vad Europarådet håller på med. Nu har vi världens
              chans under det svenska ordförandeskapet att göra det. Det åligger
              oss alla att försöka sprida kunskaper om detta. Man ska inte göra
              reklam för tidningar, men DN hade en alldeles utmärkt artikel
              i dag på en hel sida. Man beskriver vad Europarådet är och vilka
              huvuduppgifter Sverige har tänkt ta sig an under ordförandeskapet.
              Under sex månader hoppas vi att det i Europarådet blir mer fokus
              än någonsin på att tala om mänskliga rättigheter, demokrati och
              rättsstat.
            </seg>
            <seg n="9dc19f7b">
              Jag antar att jag kommer att få en replik. Då kan jag svara på
              några av de frågor som Carina Hägg tog upp eftersom jag tänker
              sluta nu och hålla min tid.
            </seg>
          </u>
          <note n="eb774e6a">
            Jag yrkar bifall till förslaget i betänkandet och avslag på reservationen.
          </note>
          <note type="speaker" n="8a4d117e">
            Anf. 46 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-4" n="67468d23">
            <seg n="33baf4d9">
              Herr talman! Jag har full respekt för att Marietta de Pourbaix-Lundin
              inte kan få med allt i sitt anförande. Det är ett vitt område.
              Europa är en begränsad del av världen, men det är en stor del
              av världen. Det finns många viktiga frågor att belysa och försöka
              driva framåt.
            </seg>
            <seg n="e7344424">
              Min fråga gäller kvinnors rätt till sin egen kropp och rätten
              till abort. Min utgångspunkt i arbetet med betänkandet och i Europarådet
              är att vi så långt som möjligt ska ha en svensk enighet. Den lägger
              vi grunden till och bygger upp här hemma. Jag tror att vi når
              längre och får bättre resultat på sikt då. Men jag har känt en
              oro när det gäller abortfrågan. Den grundar sig på de debatter
              vi har haft i kammaren, inte mellan oss i Europarådets svenska
              delegation primärt utan huvudsakligen med andra ledamöter.
            </seg>
            <seg n="f5889e61">
              Jag har diskuterat frågan med Anna Kinberg Batra, med statsrådet
              Cecilia Malmström, som är ansvarig för EU-frågor, och med flera
              andra. Ingen har sagt att man tänker ta upp frågan om kvinnors
              rätt till abort med de länder som berörs och där det är förbjudet
              och man inte ser någon förändring. Det gäller Malta, Irland och
              Polen. Det är länder där det i praktiken är mycket svårt att få
              tillgång till aborträtten. Italien har nämnts tidigare i debatten,
              och det kan finnas stora geografiska skillnader i Tyskland som
              ligger nära oss. Det är mycket oroande att Litauen har förslag
              på ett abortförbud som är starkare än Polens som gått igenom första
              läsningen. Jag hoppas att det inte blir lag, och det gäller att
              vi mobiliserar tillsammans emot. Men här säger man nej från Moderaterna
              med stöd av Folkpartiet, trots att det är deras partikamrat i
              Litauen som har lagt fram detta förslag.
            </seg>
            <seg n="a7f543d2">
              Kommer Moderaterna och regeringen att driva denna fråga och ta
              upp den under ordförandeskapet och på vilket sätt i så fall?
            </seg>
          </u>
          <note type="speaker" n="07ef1cda">
            Anf. 47 MARIETTA DE POURBAIX-LUNDIN (m) replik:
          </note>
          <u who="marietta_de_pourbaix-lundin_31c725" xml:id="i-7113a68d81ac0b76-1" n="c5790cf0">
            <seg n="b8d1bd89">
              Herr talman! Jag kan inte styra regeringen och tala om exakt
              vad Carl Bildt eller Fredrik Reinfeldt ska ta upp, men jag vet
              att Carl Bildt redan har tagit upp frågan om abort när han träffade
              sin polske motsvarighet. Därför tror jag att denna fråga kommer
              att tas upp när det behövs.
            </seg>
            <seg n="662306cd">
              Jag har lite svårt att förstå er reservation. Det står ganska
              klart i betänkandet att Sverige stöder insatser som syftar till
              att göra aborter fria, säkra och lagliga för alla kvinnor och
              att Sverige agerar för detta i EU, FN och andra organ. Det viktiga
              beslutet den 16 april i år i Europarådet, som tagits upp av andra
              talare, lyfts fram. Jag förstår inte att det kan finns något tvivel
              om att vi står för det som är skrivet i betänkandet.
            </seg>
          </u>
          <note type="speaker" n="87db4d42">
            Anf. 48 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-5" n="67468d23">
            <seg n="4a5237ea">
              Herr talman! Jag önskar att jag inte hade några tvivel och att
              det här var en fråga som vi inte skulle behöva debattera eller
              som jag inte skulle behöva ställa frågor om. Dessvärre känner
              jag en osäkerhet just mot bakgrund av att jag har ställt konkreta
              frågor till olika delar av riksdagens företrädare för den borgerliga
              majoriteten men också till regeringssidan.
            </seg>
            <seg n="71405d4e">
              Anna Kinberg Batra har sagt att det här är en fråga som hon inte
              tycker att man ska ta upp. Carl Bildt säger att vår uppfattning
              är känd när jag frågar vad man från regeringssidan har tagit upp
              i förhållande till Polen till exempel. Det har nämnts här som
              ett positivt exempel. Det är inga svar som jag får till mig från
              regeringen. Jag skulle välkomna att man redovisar det. Det är
              viktigt att tala om om man tar upp frågorna. Varför håller man
              det hemligt för den svenska riksdagen, och hur många vet det ute
              i Europa i så fall?
            </seg>
            <seg n="4c9ccc3c">
              Jag hoppas att Fredrik Reinfeldt kommer till Strasbourg och håller
              ett anförande inför den parlamentariska församlingen. Det vore
              väldigt positivt om han kunde ta med en del av de här frågorna
              i sitt anförande.
            </seg>
            <seg n="2f8b6a6a">
              Mot bakgrund av de svar som jag har fått ställer jag frågan igen:
              Kommer regeringen och den borgerliga majoriteten i riksdagen att
              se till att man tar upp kvinnors rätt till sin egen kropp, abortfrågan,
              rätten till sex- och samlevnadsundervisning för unga i skolan,
              rätten till preventivmedel? Kommer det att vara svenska frågor
              som folk förknippar med något som vi står eniga bakom och på ett
              brett sätt driver i med- och motvind i Europa och Europarådets
              verksamhet?
            </seg>
            <seg n="0d28fca8">
              Jag har fortfarande inte fått svar från Marietta. Tycker den
              moderata företrädaren själv att det är viktigt att driva den frågan?
              Kommer någon från den moderata gruppen att med företrädare för
              regeringen ta upp vikten av att man får rätt till abort oberoende
              av var man bor i Europa?
            </seg>
          </u>
          <note type="speaker" n="90e1ffdb">
            Anf. 49 MARIETTA DE POURBAIX-LUNDIN (m) replik:
          </note>
          <u who="marietta_de_pourbaix-lundin_31c725" xml:id="i-7113a68d81ac0b76-2" n="c5790cf0">
            <seg n="f18d3692">
              Herr talman! Eftersom de företrädare för Moderaterna och de borgerliga
              partierna som finns här i dag står bakom utskottsbetänkandet där
              det i klartext står en del av det som jag citerade tycker jag
              inte att Carina Hägg behöver tvivla.
            </seg>
            <seg n="e5f6710e">
              Jag tog upp att Carl Bildt har sagt att han har tagit upp frågan
              med polacker. Jag tror att han till och med har sagt det här i
              kammaren. Jag har inget datum, men jag tror att han har sagt det
              här i kammaren offentligt så att alla kunde höra det.
            </seg>
            <seg n="cbbac1c2">
              Jag vet att Carina inte har någon mer replik på mig därför vill
              jag själv ta upp en fråga som Carina Hägg nämnde i sitt anförande.
              Det gäller trafficking människohandel och den konvention som Carina
              Hägg tog upp. Jag själv vill att den ska ratificeras av Sverige
              så fort som det bara är möjligt. Jag har själv ställt en skriftlig
              fråga till justitieministern i denna fråga. Jag är lika angelägen
              som Carina Hägg om detta. Samtidigt vet jag att man inte kan skynda
              fram sådana här saker. Det är komplicerat att få det rätt kontra
              vår lagstiftning. Jag vet att utredningen är ute på remiss. Det
              är ingen som försöker fördröja den på något sätt. Man gör allt
              för att Sverige ska kunna ratificera detta så fort som möjligt.
            </seg>
          </u>
          <note type="speaker" n="3f670230">
            Anf. 50 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-3682caefeb9f49e3-0" n="89da684b">
            <seg n="631c75d4">
              Herr talman! Som redan har framgåt av tidigare talare är det
              i dag som Sverige tar över ordförandeskapet. Det är inte ofta
              vi gör det och det kommer att dröja länge innan Sverige gör det
              nästa gång. Det är inte en liten sammanslutning i dag. Som tidigare
              har framgått är Europarådet, där Sverige är medlem, en av de stora
              organisationerna på vår kontinent.
            </seg>
            <seg n="bd45f42c">
              För nästan på dagen 59 år sedan var Sverige en av de elva grundarna
              när man samlades och skrev under Europarådets grundstadgar den
              5 maj 1949 i London. Nästa debattår kommer vi alltså att fira
              60 år.
            </seg>
            <seg n="5e573399">
              Vi har gått från 11 stater till 41 för ungefär tio år sedan.
              I dag är vi 47 stater med 800 miljoner invånare som ska hålla
              samman bakom en gemensam värdegrund. Det handlar om mänskliga
              rättigheter. Det handlar om rättsstatens principer och demokrati.
              Det handlar också om viljan att utifrån de erfarenheter och det
              arv vi har knyta Europas stater närmare varandra för att skydda
              och förverkliga de värden vi har gemensamt.
            </seg>
            <seg n="75bdc01f">
              För att göra det har Europarådet ett antal redskap, konventioner,
              som har utarbetats och som vi står bakom. Det är rätt många i
              dag, kan man konstatera. Den kraftfullaste resursen för Europarådet
              är domstolen, som tidigare har nämnts, och MR-kommissarien som
              för närvarande är svensk. Det är Thomas Hammarberg inte helt obekant.
            </seg>
            <seg n="96c0d018">
              Genom de två institutionerna kan Europarådet ge de 800 miljoner
              medborgare som finns inom vårt hägn möjlighet att hävda sin rätt.
              Att hävda sina mänskliga rättigheter i domstol är en rätt som
              man inte har enligt svensk grundlag. Det är våra kapitel 2-frågor.
              Det kan man göra med hjälp av Europadomstolen. Det är naturligtvis
              en oerhört viktig funktion.
            </seg>
            <seg n="5e88b5e0">
              Det är centralt för vårt ordförandeskap att vi kan stärka den
              kraft som Europadomstolen utgör. I dag dignar man under bördorna
              av oavgjorda ärenden samtidigt som medborgare i Europarådets medlemsstater
              knackar på för att få sin fråga prövad. Det är en situation som
              på sikt inte är hållbar. Det är centralt för vårt ordförandeskap
              att vi lyckas bända upp den knuten och få Europadomstolen till
              ett starkt och effektivt organ igen.
            </seg>
            <seg n="13d9ab58">
              Där spelar naturligtvis Ryssland och den ryska dumans nej till
              att underteckna protokoll 14 en avgörande roll. Jag förväntar
              mig jag vet att vi från svensk sida är samlade kring det att vi
              får ett genombrott under den tid som vi är ordförande. Jag hoppas
              också att det skifte som i dag sker på presidentstolen i Ryssland
              öppnar dörren för en sådan förändring. Det är ju ett lite osäkert
              politiskt kort som vi i dag ser ta över presidentmakten i Ryssland.
            </seg>
            <seg n="02caa301">
              Här finns som sagt en möjlighet för en aktiv ordförande i Europarådet
              att göra skillnad. Det är viktigt.
            </seg>
            <seg n="8d4f5a6f">
              Förutom domstolen, MR-kommissarien och konventionen är den parlamentariska
              dialogen oerhört spännande. Här skapade man för snart 60 år sedan
              ett forum för Europas medlemsländer att direkt sända parlamentariker
              för att föra en dialog om gemensamma frågor, för att föra en dialog
              om den gemensamma värdegrunden och för att föra en dialog om hur
              vi kan hävda mänskliga rättigheter, demokrati och rättsstatens
              principer. Visst är det oerhört spännande för oss som har förmånen
              att vara med i Europarådet att möta parlamentariker från nya demokratier
              och möta företrädare som kommer att säga att man har lärt sig
              ett demokratiskt arbetssätt i Europarådets hägn. Det spelar alltjämt
              en stor och central roll som exempel på en parlamentarisk dialog
              med möjlighet att ha olika åsikter, dryfta dem och driva framåt.
            </seg>
            <seg n="f3698e5f">
              Europarådet står också inför stora utmaningar. Domstolen är en;
              en annan är att alla länder i Europa snart är med. Det är en stor
              organisation. Det kräver naturligtvis resurser. Det kräver också
              att vi klarar att fokusera på det som var grunden för att Europarådet
              kom till, att vi klarar att fokusera på mänskliga rättigheter
              och hävda dem även när det blåser snålt i lagstiftningar i olika
              länder.
            </seg>
            <seg n="0ca35955">
              Här har människor trots allt möjligheter även svenska medborgare.
              Vi har haft exempel där Europadomstolen har förhindrat avvisningar
              från Sverige till exempel därför att detta inte har hanterats
              rätt.
            </seg>
            <seg n="60690e3b">
              Det pågår spännande prövningar nu som kan påverka rätt mycket
              av vår terrorismlagstiftning beroende på var domstolen landar.
              Det är därför en viktig del att kunna fokusera men också att kunna
              lösa de ekonomiska problemen. Det finns nämligen betydande ekonomiska
              bekymmer i Europarådet i dag.
            </seg>
            <seg n="74db07aa">
              Jag är glad över att den svenska regeringen och den svenska riksdagen
              har givit resurser för att stärka just MR-kommissarien. Det är
              i alla fall detta år en insats som innebär en förstärkning. Vi
              hoppas att vi under de kommande åren kan få en ytterligare en
              förstärkning i de delar som utgör Europarådets kärnvärden. Det
              vill jag verka för.
            </seg>
            <seg n="2ba96a4e">
              Detta är också viktigt för att klara den roll som Europarådet
              står inför att utveckla de stater som inte är gamla demokratier
              och skapa förutsättningar för människor i dessa länder att verkligen
              få en rättsstat som fungerar utan korruption, att få en demokrati
              som fungerar inte bara på papperet utan också i verkligheten.
            </seg>
            <seg n="d5b52504">
              Det tror jag är den centrala förutsättningen för att man ska
              kunna hävda det som vi har talat om rätt mycket tidigare, nämligen
              kvinnors rätt till sin kropp och rätt till säker och laglig abort
              och HBT-personers möjligheter i Europa. Det är en del av de mänskliga
              rättigheterna, och det är en del av det som vi jobbar intensivt
              och gemensamt med från svensk sida för att förverkliga på Europas
              kontinent, vår kontinent. Det är viktigt att vi fortsatt gör det
              gemensamt.
            </seg>
            <seg n="ad81cf37">
              Jag är glad över att vi har en ganska samlad syn i denna del.
              Jag är också glad över de olika insatser som inte minst Carina
              Hägg har gjort för att lyfta fram dessa frågor.
            </seg>
            <seg n="351e5a7e">
              Jag yrkar bifall till utskottets förslag och avslag på reservationen
              som jag ser mer som en strid om påvens skägg.
            </seg>
          </u>
          <note type="speaker" n="fba78d1d">
            Anf. 51 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-6" n="67468d23">
            <seg n="86c1335c">
              Herr talman! Jag tycker att det var viktigt att Kerstin Lundgren
              lyfte fram Europadomstolen. Det är mycket viktigt att domstolen
              blir belyst och att man också får klart för sig vilken bekymmersam
              situation den befinner sig i med den ärendetyngd som den har.
              Jag kan bara understryka vikten av att man värnar domstolen.
            </seg>
            <seg n="e3a368aa">
              Jag ska ställa en konkret fråga mot bakgrund dels av det arbete
              som pågår i Strasbourg, dels av det arbete som vi har sett resultat
              av här hemma.
            </seg>
            <seg n="05dc1913">
              I regeringens skrivelse om mäns våld mot kvinnor, som innehåller
              väldigt många bra förslag till åtgärder och utredningsuppdrag,
              finns det något som har blivit väldigt lite belyst. Det är att
              man också skriver om kvinnors våld mot män. Jag tycker att allt
              våld är värt motåtgärder och ett fördömande. Men jag är en av
              dem som inte tyckte att det hör hemma i detta sammanhang. Jag
              vet att det är Centerpartiet som har drivit på för att få in den
              skrivningen där. Jag vet också att man har följt upp det med en
              interpellation och att det kommer att bli en utredning om kvinnors
              våld mot män. Jag har absolut inget att erinra mot att det görs
              en utredning och att man diskuterar frågan här. Men det är ändå
              ett sätt att flytta fokus från mäns våld mot kvinnor när man för
              in sådana skrivningar. Inför detta arbete med en konvention är
              det inte ointressant vilken linje som regeringen kommer att driva.
            </seg>
            <seg n="ea0a7e8e">
              Kommer man att fokusera på mäns våld mot kvinnor, eller kommer
              man att tala om våld generellt i samhället och våld mellan vuxna
              människor, våld mellan pojkar och våld mellan tjejer och killar?
              Det har betydelse. När könsmaktsperspektivet faller bort tappar
              man lätt fokus.
            </seg>
            <seg n="bfa74438">
              Min fråga är: Kommer Centerpartiet att fortsätta att driva frågan
              att också kvinnors våld mot män i nära relationer ska finnas med
              när man diskuterar mäns våld mot kvinnor? Då kommer vi att få
              se ett helt annat konventionsarbete utvecklas än det som jag vill
              se. Jag undrar vad som är Kerstin Lundgrens uppfattning.
            </seg>
          </u>
          <note type="speaker" n="7c8e09db">
            Anf. 52 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-3682caefeb9f49e3-1" n="89da684b">
            <seg n="5be87add">
              Herr talman! Det är väl ingen tvekan om vad som är huvudfokus.
              Det handlar om mäns våld mot kvinnor. Det har varit en samlad
              hållning här i kammaren under en lång tid. Där finns det ingen
              tvekan.
            </seg>
            <seg n="76f6e142">
              Däremot är det viktigt när vi talar om våld att vi inte förnekar
              att det förekommer också annat våld. Men fokus i konventionsarbetet
              måste vara att gå vidare i det arbete som vi har gjort. Det är
              det som är fokus i det arbete som bedrivs när vi talar i Europarådet,
              och det är det som är fokus när vi talar i FN. Det är ingen tvekan
              om det.
            </seg>
          </u>
          <note type="speaker" n="a0ccbe6b">
            Anf. 53 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-7" n="67468d23">
            <seg n="5212d48b">
              Herr talman! Det kan tyckas som en liten fråga, men om man lyfter
              in denna fråga i ett europeiskt perspektiv kan den bli stor om
              vi inte är väldigt tydliga. Det är klart att det finns många som
              inte vill se så stora framsteg på detta område därför att man
              utmanar mäns makt över kvinnor. Det väcker känslor.
            </seg>
            <seg n="6c80f498">
              Vi vet själva från vår egen historia hur lång tid det tar att
              förändra attityder och att implementera lagstiftning. Det saknas
              fortfarande mycket lagstiftningsarbete i många av våra grannländer
              och även i länder längre bort. Därför är det viktigt att man är
              noga med orden och att man är noga med vad man vill prioritera.
            </seg>
            <seg n="b9b62317">
              Ska jag tolka Kerstin Lundgrens svar som att Centern har lagt
              ned denna fråga och att man inte kommer att driva den vidare på
              europeisk nivå? I konventionsarbetet och i det kommande arbetet
              från regeringens sida kommer Centern alltså inte fortsättningsvis
              att driva att kvinnors våld mot män ska finnas med i detta sammanhang
              utan att man hanterar det på ett sätt som är relevant för våld
              generellt.
            </seg>
          </u>
          <note type="speaker" n="c1c88d5c">
            Anf. 54 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-3682caefeb9f49e3-2" n="89da684b">
            <seg n="feff98f4">
              Herr talman! Huvudfokus är givet, som jag tidigare har sagt.
              Jag noterar att Carina Hägg väljer att benämna detta som en liten
              fråga i sammanhanget. Det är måhända det som det handlar om. Men
              naturligtvis är det viktigt att inte förneka att det förekommer.
              Genom att förneka att det förekommer kan man också förhindra möjligheten
              att komma fram på andra områden som man har som huvudfokus. Jag
              tror att det är denna strategi som det handlar om, alltså att
              vara öppen för att också föra detta samtal men inte tappa bort
              vad som är huvudfokus, nämligen att människor inte ska använda
              våld mot varandra. Och det mesta våldet används av män mot kvinnor.
              Därför måste det vara det centrala att arbeta med. Sedan har vi
              våld i andra sammanhang, till exempel mot HBT-personer. Men det
              är en fråga om mänskliga rättigheter att slippa bli utsatt för
              våld.
            </seg>
          </u>
          <note type="speaker" n="3cab70c6">
            Anf. 55 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-1" n="23ae2b32">
            <seg n="7d2897e5">
              Herr talman! Jag inser att det finns en viss risk för att jag
              och Carina Hägg i den här debatten döms ut som lite tjatiga och
              att vi kämpar om påvens skägg. Men jag tycker ändå att detta är
              frågor som handlar om grundläggande mänskliga rättigheter och
              som vi diskuterar alldeles för sällan i utrikesutskottet. Därför
              är det viktigt att vi tar denna chans att lyfta fram SRHR-frågor.
            </seg>
            <seg n="30e2445b">
              Jag deltog i förra veckan i en konferens i Uppsala som handlade
              om sexuell och reproduktiv hälsa och rättigheter i Europa. På
              den konferensen deltog ett tjugotal parlamentariker från hela
              Europa, och jag hade förmånen att tala med parlamentariker från
              Albanien, Azerbajdzjan, Belgien och Holland om dessa frågor. Alla
              beskrev samma bild, nämligen att de ser att abortmotståndarna
              blir mer offensiva och flyttar fram sina positioner och skapar
              fler och fler internationella nätverk och är mer högljudda. Detta
              är kanske ett av de största hoten mot de mänskliga rättigheterna
              i Europa i dag, nämligen den sexualkonservativa rörelse som vi
              ser flytta fram sina positioner.
            </seg>
            <seg n="b2b31d2e">
              Det må vara så att nästan ingen i denna kammare ifrågasätter
              aborträtten i dag. Men frågan är ändå vilken roll som den ska
              spela i svensk utrikespolitik. Ska det vara pliktskyldiga bisatser
              om kvinnors rättigheter? Ska det vara innehållsretorik, eller
              ska det vara konkreta ageranden?
            </seg>
            <seg n="618cc179">
              Jag tycker att skillnaden ändå ligger mellan reservationen från
              oss i oppositionen och det som majoriteten står bakom. Vi efterlyser
              konkreta exempel. Det saknas faktiskt, Kerstin Lundgren. Det finns
              inga konkreta exempel i betänkandet på vad man kommer att göra.
              När man lyssnade på Carl Bildt i går när han beskrev detta ordförandeskap
              nämnde han inte frågan om aborträtt.
            </seg>
            <seg n="0b1bf311">
              Vad kommer man att använda detta ordförandeskap till? Vad kommer
              man att göra konkret när det gäller kvinnors rätt till abort,
              när det gäller HBT-frågor och när det gäller sexualupplysning?
              Är detta bara pliktskyldiga bisatser, eller kommer det att komma
              konkreta exempel och konkreta ageranden? Det är inte en fråga
              om påvens skägg, det är en avgörande fråga för kvinnor över hela
              Europa.
            </seg>
          </u>
          <note type="speaker" n="f34dbbf0">
            Anf. 56 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-3682caefeb9f49e3-3" n="89da684b">
            <seg n="190f4499">
              Herr talman! Ja, det är en viktig fråga för kvinnor och män,
              för medborgare i Europa men också för världens medborgare eftersom
              man tittar på hur Europa agerar. En utgångspunkt från vår sida
              är naturligtvis att vi vill arbeta för att göra det lagligt och
              säkert för kvinnor när det gäller att få abort utförd i Europarådets
              medlemsländer. Det var därför vi deltog i den debatt som redan
              omnämnts här och som var under den senaste sessionen i Europarådet.
            </seg>
            <seg n="005f36a2">
              Det var, herr talman, en mycket spännande och intensiv debatt
              en debatt som samlade ett betydligt större deltagande än den här
              kammaren just nu har och en av de kanske mest aktiva debatter
              som vi haft på länge och där man inte kunde vara säker på slutresultatet.
              Det var väldigt tydligt ändå.
            </seg>
            <seg n="3d8f0a65">
              Vi som deltog vid det tillfället kan konstatera att det fördes
              en debatt i många av våra politiska grupper i Europarådet där
              man inte var samstämmig utan det fanns olikheter i de olika politiska
              grupperna. Det är, tycker jag, en viktig slutsats. Vi har, herr
              talman, ett ansvar för att vara med och delta i debatten där ute,
              alltså inte bara här i kammaren. Inte heller går det att bara
              lämna detta till regeringen, utan vi har en uppgift.
            </seg>
            <seg n="ba15011e">
              Den parlamentariska dialog som i det sammanhanget pågår i Europarådet
              är viktig och får inte avstanna. Jag utgår från att vi som ordförandeland
              just nu under ett halvår men också mycket längre än så aktivt
              kommer att delta för att fortsatt utveckla dialogen och förändra
              de attityder som finns. Där spelar vi parlamentariker och våra
              partier på Europanivå en viktig roll.
            </seg>
          </u>
          <note type="speaker" n="e80cc91c">
            Anf. 57 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-2" n="23ae2b32">
            <seg n="37faf3e5">
              Herr talman! Jag tror inte att någon i denna kammare betvivlar
              att Kerstin Lundgren och Centerpartiet också är en del i den här
              i stort sett existerande samstämmigheten i abortfrågor. Det är
              positivt att man säger att man vill arbeta för lagliga aborter
              i Europa; allt annat hade varit lite av en skandal här i kammaren.
            </seg>
            <seg n="3962ee3f">
              I dag inleds trots allt ordförandeskapet. Vad kommer man konkret
              att göra? Vilka initiativ från svensk sida kommer att tas? Jag
              får egentligen inga som helst svar från Kerstin Lundgren på den
              punkten. I stället säger Kerstin Lundgren att hon utgår från att
              regeringen kommer att göra saker.
            </seg>
            <seg n="11674986">
              Ja, det kan man ju hoppas. Men jag hade hoppats på de representanter
              för det borgerliga blocket som i dag finns här i kammaren. Ni
              är ändå regeringens representanter här och ska kunna företräda
              regeringen. Jag tycker att man här i dag gärna kan avkräva de
              fyra borgerliga partierna ett svar på frågan: Vad kommer den svenska
              regeringen konkret att använda ordförandeskapet till när det gäller
              frågor om abort, HBT och SRHR?
            </seg>
            <seg n="36a6884c">
              Det räcker liksom inte med fromma förhoppningar. Jag tycker att
              vi från oppositionens sida kan ha rätt att kräva konkret handling.
              Om vi inte kan få ett mer konkret svar än det vi nu fått är det,
              tycker jag, självklart för oss att stå kvar vid vår reservation
              och rösta för den.
            </seg>
            <seg n="f36c28e9">
              Jag vill också lyfta fram en annan sak här; jag misstänker att
              jag i Kerstin Lundgrens svar inte får några konkreta exempel på
              vad den svenska regeringen kommer att göra. Kerstin Lundgren nämnde
              tidigare om hur nya demokratier kan lära sig mänskliga rättigheter
              och demokrati inom Europarådets hägn. Jättebra! Det håller jag
              helt med om.
            </seg>
            <seg n="d64e89ee">
              Men frågan är vad det är vi lär ut när vi pratar om mänskliga
              rättigheter. Säger vi till Europas stater när vi pratar om mänskliga
              rättigheter att abort är en mänsklig rättighet? Här blir det väldigt
              olika svar när vi frågar olika borgerliga företrädare. Jag skulle
              vilja veta vad Kerstin Lundgren och Centerpartiet anser. Är rätten
              till abort en mänsklig rättighet?
            </seg>
          </u>
          <note type="speaker" n="d8f6acd3">
            Anf. 58 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-3682caefeb9f49e3-4" n="89da684b">
            <seg n="64ac4e3f">
              Herr talman! När det gäller ordförandeskapet har vi, precis som
              Carina Hägg nämnde, haft en dialog mellan regeringen och parlamentarikerdelegationen.
              Vi har fått information om hur ordförandeskapet ska brukas. En
              viktig del i det är jag glad över kommer med, inte minst utifrån
              det sätt på vilket vi i utrikesutskottet och i denna kammare har
              jobbat för att lyfta fram HBT-personers rättigheter och den diskriminering
              som sker på Europas kontinent. Att vi aktivt kommer att jobba
              med det och synliggöra detta är, tycker jag, en viktig insats
              som vi från svensk sida kan göra under den korta tid, det halvår,
              som det handlar om.
            </seg>
            <seg n="0aae79b6">
              Vi kommer också att lyfta fram kärnvärden, som jag tidigare nämnt.
              I mänskliga rättigheter ingår kvinnans rätt till sin kropp. Vi
              har redan sagt att det då naturligtvis handlar om rätten till
              laglig abort. Det är, i alla fall från vår utgångspunkt, en given
              sak.
            </seg>
            <seg n="c9493f6e">
              Hans Linde och andra får gärna, tycker jag, bidra till att föra
              fram de här diskussionerna, till att föra fram frågor och debatten,
              under vårt ordförandeskap och göra detta till en del av vårt ordförandeskap.
              Men det är viktigt att vi tydligt har fokus på att försöka klara
              det som just nu är huvuduppgifterna för att Europarådet som organisation
              ska kunna klara sin framtid.
            </seg>
            <seg n="304fa55e">
              Då tycker jag att en av de centrala punkterna är att komma till
              rätta med problemen kring domstolen därför att 130 000 människor
              runt om i Europa väntar på ett avgörande där. Kanske är det långt
              fler i dag eftersom siffran inte är den absolut senaste. Hela
              tiden händer ju saker. De väntar alltså på ett beslut när det
              gäller deras mänskliga rättigheter. Det måste vi kunna leverera.
            </seg>
          </u>
          <note type="speaker" n="bf8d53a7">
            Anf. 59 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-c829361b1aa829da-0" n="cae6652e">
            <seg n="c08aefb4">
              Herr talman! Demokrati är den sämsta statsformen bortsett från
              alla andra. Orden kommer från Winston Churchill, en av världshistoriens
              allra viktigaste politiker och en varm vän av europeiskt samarbete.
            </seg>
            <seg n="57582208">
              Just vid Europarådets första session den 19 september 1949 i
              Zürich höll Churchill ett inledningsanförande. Han lyfte fram
              att man i det Europa som sargats av förtryck, av Förintelsen och
              av förödelse tillsammans just då skulle fokusera på demokrati
              för att bygga upp kontinenten igen.
            </seg>
            <seg n="c010701b">
              För att ett land ska få bli medlem av Europarådet krävs just
              att landet
            </seg>
            <seg n="e99eb7d6">
              Som har nämnts i debatten är Sverige ett av de tio pionjärländer
              i Västeuropa som år 1949 bildade Europarådet. I dag ser vi att
              omfånget är mycket vidare såväl geografiskt som innehållsligt.
              Det är 47 medlemsländer. Alla Europas stater utom Vitryssland
              är med i Europarådet.
            </seg>
            <seg n="dce37fe5">
              För mig som liberal är det väldigt glädjande att alliansregeringen
              har valt att just fokusera på demokrati, mänskliga rättigheter
              och rättsstatens principer under sin tid. Nu när Sverige från
              maj till november 2008 är ordförande i Europarådet bör detta arbete
              intensifieras.
            </seg>
            <seg n="eb9c114e">
              Vi kommer också nota bene att ha ordförandeskapet i både Nordiska
              rådet och EU inom en ganska nära tid.
            </seg>
            <seg n="e0b4b033">
              Flera motionärer, däribland Björn von Sydow som går upp senare
              i debatten här, kommer att lyfta fram den oroande utvecklingen
              i Ryssland. Jag vill verkligen instämma i att vi i det avseendet
              är ett enigt utskott. Vi är verkligen oroliga för vad som just
              nu sker i Ryssland.
            </seg>
            <seg n="8cb9f5fe">
              Situationen för ryska journalister är bedrövlig på många sätt.
              Vi har ju mordet på Anna Politkovskaja 2006, och det är öppna
              trakasserier. Vi ser också att självcensuren ökar. Vi ser hur
              enskilda organisationer pressas och hur oppositionspolitiker lider
              i en väldigt väldigt svår tillvaro.
            </seg>
            <seg n="722adbdf">
              Man kan krasst konstatera att efter kommunismens fall i Ryssland
              har ett fungerande partisystem inte växt fram där medborgarnas
              intressen kan kanaliseras på ett bra sätt. De stora politiska
              partierna i Ryssland i dag är mestadels skapade uppifrån. De kan
              i praktiken betraktas som valfordon för den politiska eliten.
            </seg>
            <seg n="2913c18d">
              Folkpartiets socialliberala systerparti Jabloko är väldigt utsatt.
              Våra partifunktionärer fängslas regelbundet. Lokala partiledare
              häktas godtyckligt, och valkampanjandet saboteras.
            </seg>
            <seg n="ae74ebd2">
              Flera motionärer och debattörer hittills i debatten har lyft
              fram den oerhört viktiga frågan om kvinnors rätt till fri abort
              en rättighet som i dag finns endast i en tredjedel av världens
              länder. Varje dag dör uppemot 70 000 kvinnor i världen efter osäkra
              och olagliga aborter.
            </seg>
            <seg n="4a163dec">
              Medan jag här och nu står och talar för er kommer säkerligen
              någon kvinna i något fattigt land i södra Afrika att ta upp en
              33-centiliters glasflaska, slå av överdelen och köra upp den i
              underlivet och vrida om. Så görs en standardabort i många fattiga
              länder. Käka tvättmedel och olika farliga kemikalier är också
              en vanlig metod i länder där fri abort inte är tillåten.
            </seg>
            <seg n="f90a6297">
              Därför är det oerhört viktigt att utrikesutskottet åter har slagit
              fast att Sverige stöder en politik som gör just aborter fria,
              säkra och lagliga. Det är för övrigt en symbolmening som kom till
              under förra mandatperioden i utrikesutskottet genom oss i Folkpartiet.
            </seg>
            <seg n="56876917">
              Jag är väldigt glad över att det varje år var fler partier som
              stödde denna nyckelmening i svensk utrikespolitik.
            </seg>
            <seg n="1ea330d2">
              Kvinnors rätt att själva fatta beslut som sin kropp och sin sexualitet
              och barnafödandet är dessvärre hotad och icke genomförd i väldigt
              många delar av vår egen kontinent Europa. Därför vill jag instämma
              i det som många andra talare tagit upp, att det är oerhört glädjande
              att Europarådets parlamentariska församling vid sin session den
              16 april 2008 antog resolution 1607 där de av Europarådets medlemsstater
              som ännu inte gjort det uppmanades att avkriminalisera abort,
              garantera kvinnors rätt till abort och införa handlingsprogram
              för reproduktiv hälsa och födelsekontroll.
            </seg>
            <seg n="eae8c692">
              Vi kan se det som ett slags första framgång för att kvinnor i
              hela Europa ska ha tillgång till fria aborter och kunna bestämma
              över sin egen reproduktion.
            </seg>
            <seg n="806d0496">
              Herr talman! Avslutningsvis: Kampen mot sexslaveri, människohandel
              och prostitution har ett brett stöd i denna kammare. Det finns
              inget ideologiskt motstånd till att ratificeringen av Europarådets
              människohandelskonvention inte har skett ännu. Utredningen är,
              som vi alla vet, ute på remiss. Justitieminister Beatrice Ask
              har tydligt deklarerat att när det arbetet klart ska ratificeringen
              kunna avslutas utan fördröjning. Längre än så kommer vi nog inte
              i den frågan i dag. Men som sagt kommer Sverige att ansluta sig
              till denna konvention och ratificera den, förhoppningsvis inom
              kort. Där har vi alla ett oerhört viktigt arbete att ligga på
              för att det ska ske snabbare.
            </seg>
          </u>
          <note type="speaker" n="7325fc87">
            Anf. 60 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-8" n="67468d23">
            <seg n="99917b83">
              Herr talman! Jag är glad att Birgitta Ohlsson uttalar sitt stöd
              för konventionen mot trafficking. Det var vad jag hade förväntat
              mig. Jag förväntar mig av alla i denna kammare att de står bakom
              den ratificeringsprocess som jag hoppas vi ska få se inom kort.
              Det är ändå ett faktum att vi har sett en fördröjning på två år,
              och det blir kanske på tre år. Det handlar om prioriteringar.
              Hade man kommit så långt i utredningsarbetet att vi redan nu hade
              kunnat vara klara med ratificeringen kunde vi ha deltagit i mötet
              om uppföljningsmekanismen. Men jag har uppfattat jag regeringen
              inte ville vara med i uppföljningsmekanismen, man ville inte ta
              det fortsatta ansvaret, och därför har man bromsat upp processen.
              Det har Birgitta Ohlsson inte nämnt.
            </seg>
            <seg n="858325b4">
              Man har också tagit bort, som jag tidigare nämnde, ambassadörer
              mot trafficking och flera andra instrument som skulle kunna användas
              för att stödja det här arbetet. Men det ska jag inte gå vidare
              på.
            </seg>
            <seg n="61036bd7">
              Jag ska ställa en fråga. Birgitta Ohlsson nämnde abort, och hon
              berättade väldigt realistiskt hur det många gånger kan gå till.
              Det är ofta väldigt svåra situationer och under svåra förhållanden
              som aborter sker när de inte kan ske legalt och på ett säkert
              sätt. Men det är ändå så att statsrådet Cecilia Malmström inte
              vill ta upp den här frågan. Jag har ställt frågan både i mindre
              sammanhang och här i kammaren, och med understöd från andra i
              den borgerliga majoriteten har man svarat att man inte tänker
              ta upp det till exempel med Litauen. Det bekymrar mig. Det är
              viktigt att vi kan komma fram till skrivningar, behålla skrivningar
              och utveckla skrivningar på det här området, men det måste också
              föras vidare. Som riksdagsledamot har vi ett ansvar att följa
              upp och implementera det vi fattar beslut om.
            </seg>
            <seg n="571fb4a1">
              Ska jag tolka det som att Birgitta Ohlsson inte delar sin regerings
              och statsrådets uppfattning i den här frågan? Nu växer det fram
              en bild att utskottets ledamöter står för någonting som inte riktigt
              hänger ihop med det regeringen säger. Tar Birgitta Ohlsson avstånd
              från statsrådet Cecilia Malmströms uppfattning och vill se ett
              agerande från henne?
            </seg>
          </u>
          <note type="speaker" n="a927adf2">
            Anf. 61 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-1" n="cae6652e">
            <seg n="7572691e">
              Herr talman! Den första frågan rörde prostitution och människohandelskonventionen.
              Där kan man konstatera att regeringen utsätts från flera håll
              för kritik. På gårdagens Brännpunkt i Svenska Dagbladet skrev
              några prostitutionsliberaler att de var väldigt irriterade över
              att regeringen hade tillsatt Anna Skarhed att utreda den svenska
              sexköpslagen för att vi ska kunna skärpa den. Regeringen är väldigt
              tydlig med att prostitution, att köpa människors kroppar, absolut
              inte är okej. Det ligger fast. Av det följer naturligtvis att
              man måste vara aktiv och ratificera denna konvention som rör människohandel.
            </seg>
            <seg n="9f27a27a">
              När det gäller kvinnors rätt till fri abort är det ibland en
              svår fråga rent politiskt ute i Europa. Det är många länder som
              inte har accepterat att kvinnan har rätten till fri abort. Det
              har också funnits en rädsla, det ska jag villigt erkänna, hos
              de länder som har fått fri abort för att deras lagstiftning skulle
              urholkas om man exempelvis drev ett krav på att abort skulle vara
              en rättighet för alla kvinnor i Europa och att vi skulle behöva
              anpassa och urholka vår lagstiftning. Jag tror inte att så är
              fallet. Jag vet att Cecilia Malmström och flera andra ministrar
              har drivit frågan på ett öppet sätt.
            </seg>
            <seg n="fef47202">
              Jag tycker också att vi ska betona en dag som denna att Sverige
              är en av de största givarna i exempelvis FN:s befolkningsfond,
              Planned Parenthood Federation, och andra som jobbar med just med
              kvinnors rätt till fri abort. I biståndspolitiken utgör kvinnors
              rättigheter, där fri abort ingår, tillsammans med demokrati och
              miljö de tre viktigaste perspektiven när vi ger pengar. Sverige
              har en väldigt hög profil.
            </seg>
            <seg n="2a0af546">
              Man kan också konstatera att det inte var Carina Häggs före detta
              statsminister Göran Persson som såg till att utländska kvinnor
              ska kunna komma till Sverige och få en fri abort. Det var Kristdemokraternas
              socialminister Göran Hägglund som införde detta. Det kan man säga
              är den största solidaritetsreform som en europeisk politiker har
              genomdrivit de senaste åren.
            </seg>
          </u>
          <note type="speaker" n="866d7c8c">
            Anf. 62 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-9" n="67468d23">
            <seg n="162c911d">
              Herr talman! Jag är tacksam för att mitt förslag om att utländska
              kvinnor skulle ha rätt att få göra abort blev genomfört. Jag är
              också väldigt glad att vi kunde få en bred uppslutning, och jag
              jobbar vidare med de frågorna. Jag hoppas att också en majoritet
              i denna kammare och Birgitta Ohlsson som företrädare för Folkpartiet
              ska driva den här frågan på många olika sätt och inte slå sig
              till ro med tidigare initiativ och förslag och det vi ha gjort
              under Socialdemokraternas regeringstid tillsammans eller drivit
              på ensamma.
            </seg>
            <seg n="e784ae31">
              Frågan är nu när Birgitta Ohlssons parti har regeringsansvar
              och hon företräder majoriteten från talarstolen: Vad gör man?
              Vi har räknat upp flera punkter där man har dragit sig tillbaka,
              urholkat resurserna, avskaffat tjänster, inte nominerat, inte
              finns med och har försenat processen. Det har Birgitta Ohlsson
              också ett ansvar för. Hur kommer man att driva vidare de här frågorna?
            </seg>
            <seg n="63d3ba79">
              Jag har inte fått några exempel på att Birgitta Ohlsson har tillsett
              att hennes regering och det statsråd som jag utgår från att hon
              jobbar nära tar upp de här frågorna. Det räcker inte att säga
              att man har tagit upp dem någon annan gång vid någon annan tid
              i någon annan position. Det är nu när man sitter vid makten man
              måste visa om man verkligen tyckte så, om man verkligen står för
              det eller om man bara var opportunistisk. Nu har man ett ansvar
              för att driva de frågorna.
            </seg>
            <seg n="a45683d2">
              Jag skulle önska att jag inte behövde ställa den här frågan till
              Birgitta Ohlsson i dag. Men det här har utvecklats så att jag
              inte är säker på hur man kommer att driva de här frågorna. Vi
              har inte några exempel på det. Tvärtom har statsrådet sagt att
              hon inte tänker ta upp de här frågorna. Hon följer dem via ambassaden.
              Men vad är det för ett agerande? Är det ett regerande att följa
              via ambassaden eller TT-meddelanden och pressklipp och gå på hörsägen?
              Det gäller att ta itu med frågorna och se till att påverka utvecklingen.
            </seg>
            <seg n="8fb1a6dc">
              Jag tog upp Litauen som ett speciellt exempel därför att Birgitta
              Ohlssons partikamrater har lagt fram ett förslag om det. Jag ska
              inte ge er ansvaret för att förslaget lagts fram, men ni har ansvar
              för att ta upp det med era partikamrater på samma sätt som alla
              vi andra tar upp saker med våra partikamrater. Vad gör Birgitta
              Ohlsson konkret? Vad kan vi se för konkreta resultat under ordförandeskapet?
            </seg>
          </u>
          <note type="speaker" n="0f6ad513">
            Anf. 63 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-2" n="cae6652e">
            <seg n="89339003">
              Herr talman! Jag tror aldrig att man behöver betvivla Folkpartiet
              liberalernas ståndpunkt när det gäller att försvara kvinnors rätt
              till fri abort. Vi var faktiskt det första parti som via vårt
              ungdomsförbund krävde att kvinnor skulle ha rätten till fri abort.
              Vi arrangerade abortresor till Polen på den tid då abort var tillåten
              i Polen men inte i Sverige. Visst har det funnits ett starkt engagemang
              i denna fråga. Naturligtvis lyfter olika ministrar i olika sammanhang
              fram frågan.
            </seg>
            <seg n="d51ca412">
              Jag kan inte säga vad det finns för en exakt tidtabell när det
              gäller hur regeringen kommer att lyfta fram kvinnors rätt till
              fri abort. På samma sätt kan jag inte heller säga exakt vilken
              tidtabell det kommer att vara för att ta upp frågor som tortyr,
              hedersmord eller andra frågor som rör mänskliga fri- och rättigheter.
              Vi har inte fått någon sådan tidtabell. Där kan vi alla tillsammans
              som är engagerade i frågan fortsätta att driva den synnerligen
              hårt och tydligt.
            </seg>
            <seg n="a3de7b23">
              Att säga att regeringen struntar i dessa frågor tycker jag är
              ganska makabert och olustigt. Jag kan påminna om att jag hade
              en debatt i denna fråga med flera socialdemokratiska ministrar
              när jag på olika håll fick höra att Göran Persson inte nämnde
              kvinnors rätt till fri abort och reproduktiv hälsa. Olika frivilligorganisationer
              klagade på detta. Det är viktigt att vi på olika sätt och i olika
              positioner lyfter fram frågan. Men att säga att regeringen har
              resignerat eller struntar i dessa frågor är totalt fel, för det
              har inte varit några större positionsförändringar.
            </seg>
            <seg n="de1d379e">
              Statsrådet kommer hit till nästa debatt. Då tycker jag att vi
              allihop kan fråga henne konkret och tydligt vad det finns för
              agenda.
            </seg>
          </u>
          <note type="speaker" n="90403cbc">
            Anf. 64 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-08b85aef4500bd3c-0" n="d69e4f40">
            <seg n="16cc4cea">
              Herr talman! Från mitten av maj fram till november är Sverige,
              som tidigare har sagts, ordförande i Europarådets ministerkommitté.
              Det ger oss möjligheter att styra prioriteringar och sätta fokus
              på viktiga frågor, som också har sagts här. De kommer att avhandlas
              i Europarådet för mänskliga rättigheter under den här perioden.
            </seg>
            <seg n="0a281bd5">
              Vi kristdemokrater uppskattar regeringens initiativ att genomföra
              Warszawatoppmötets kraftsamling kring mänskliga rättigheter, demokrati
              och rättsstatens principer. Vidare tycker vi att det är mycket
              angeläget att arbeta för att Europarådet blir en mer öppen och
              effektiv organisation samt att fördjupa samarbetet med EU, OSSE
              och FN.
            </seg>
            <seg n="9aa6ad95">
              Vi kan konstatera att nu saknas enbart Vitryssland bland de länder
              som är representerade i Europarådet, och det är det land som allra
              mest skulle behöva arbeta just med MR och demokrati av alla länder,
              så det är att beklaga.
            </seg>
            <seg n="f25d884c">
              Herr talman! Det är angeläget att Sverige arbetar för tydliga
              resursförstärkningar för domstolen och kommissarien för mänskliga
              rättigheter, detta inte minst för att tillräckliga resurser ska
              finnas för det omfattande arbetet att lyfta de forna sovjetstaterna
              till en anständig nivå av mänskliga rättigheter, demokrati och
              yttrandefrihet.
            </seg>
            <seg n="6920c93e">
              Vi kristdemokrater anser att Europarådet väsentligt bidrar till
              en gemensam värdegrund för Europa. Det är en investering i framtiden
              väl värd sina omkostnader att satsa på rådet.
            </seg>
            <seg n="b15b1e17">
              I slutet av 2007 hade domstolen ca 103 000 klagomål som ännu
              inte har avgjorts, varav cirka en fjärdedel var riktade mot Ryssland.
              Ryssland är en av våra närmaste grannar.
            </seg>
            <seg n="6b7b6142">
              Herr talman! Vi kristdemokrater yrkar bifall till utskottets
              förslag till beslut i betänkande UU6 och ger därmed regeringen
              vårt stöd för den föreslagna inriktningen för det svenska ordförandeskapet
              2008.
            </seg>
          </u>
          <note type="speaker" n="01601e69">
            Anf. 65 BJÖRN VON SYDOW (s):
          </note>
          <u who="bjorn_von_sydow_c2bfb3" xml:id="i-7546ecb167f8f4e1-0" n="62328a5b">
            <seg n="895a1411">
              Herr talman! Sverige är ordförande i ministerkommittén i Europarådet
              från och med i dag. Det finns verkligen all anledning för utrikesministern
              att inte vara i kammaren utan att i stället presidera i ministerkommittén.
              Det är en viktig överläggning, och utrikesministern har försökt
              att få den lite mindre formell. Syftet är att få en politisk diskussion
              kring Balkan. Det är en stor politikernärvaro förutskickad vid
              dagens överläggning, och vi önskar utrikesministern all lycka
              i sitt arbete. Det kanske kokar ned till Kosovo.
            </seg>
            <seg n="d654e216">
              Den parlamentariska församlingen har i år avgett en rekommendation
              till ministerkommittén som ger utgångspunkter för att ett land
              som är delvis erkänt internationellt och delvis inte ens erkänt
              bland Europarådets medlemmar ändå skulle kunna ha en tillfredsställande
              regim för det som Europarådet står för: demokrati, mänskliga rättigheter
              och rättsstatlighet. Låt oss hoppas att utrikesministern under
              vårt ordförandeskap förmår att garantera på marken i samhället
              Kosovo det som Europarådet och vi står för.
            </seg>
            <seg n="2252bcc5">
              Herr talman! Vi socialdemokrater välkomnar regeringens handlingsprogram
              i skrivelsen till riksdagen. Vi tycker att utrikesutskottets betänkande
              i de delar där vi inte har reserverat oss eller har särskilda
              yttranden är väl gjort. Som sagts har vi varit delaktiga i planeringen
              av programmet och anser att serien av konferenser och symposier
              är välvalda. Vi önskar all framgång med dessa initiativ. Vi välkomnar
              också regeringens strävanden när det gäller att öka samarbetet
              mellan Europarådet, EU, OSSE och naturligtvis Förenta nationerna.
            </seg>
            <seg n="3b25509f">
              Riksdagens utredningstjänst kommer att få ett uppdrag att utvärdera
              ordförandeskapet. Vi ser fram emot det. Det finns en ambitiös
              inriktning på detta. Vi ser det också som en bas för den parlamentariska
              ansvarigheten hur regeringen kommer att förvalta det som utrikesutskottets
              betänkande nu innehåller.
            </seg>
            <seg n="56e44029">
              Skrivelsen och utskottet betonar att ett mer samstämmigt och
              horisontellt arbetssätt i Europarådet bör befrämjas. Jag tror
              att det svenska ordförandeskapet bör arbeta här. Det gäller bland
              annat att initiera ett arbete för att rekryteringen av en ny generalsekreterare
              i Europarådet innebär att krav ställs på att åstadkomma mer samordning
              av Europarådets olika delar, så att vi ännu tydligare kan framställa
              krav och önskemål på stater som visar bristande respekt för Europarådets
              normer och domstolens beslut. Det gäller naturligtvis också Sverige.
              Det finns i skrivelsen en rapport om att vissa av domstolens utslag
              har inneburit kritik av den svenska rättsordningen, och självfallet
              ska detta deklareras från svenskt håll. Jag tror alltså att samordningsarbete
              är en sak som det svenska ordförandeskapet borde initiera.
            </seg>
            <seg n="6045dd12">
              Flera länder är under en samlad bedömning och är problematiska
              i demokratiskt hänseende. Det gäller Armenien, Georgien och Azerbajdzjan.
              Till en annan grupp kanske man kan räkna Ukraina och Turkiet,
              där framför allt spelet mellan den demokratiskt parlamentariska
              ordningen och rättsstatligheten, inklusive frågan om konstitutionsdomstolars
              sätt att arbeta, är bekymmersamt.
            </seg>
            <seg n="ef62a728">
              I dagens debatt är det flera av debattörerna som har vidrört
              Ryssland Carina Hägg, Marietta de Pourbaix-Lundin och senast Birgitta
              Ohlsson. Vi socialdemokrater ansåg, när skrivelsen från regeringen
              kom, att regeringen inte där redovisade en samlad politik för
              hur Europarådet under det svenska ordförandeskapet ska hantera
              den ryska demokratiska kräftgången. Vi ansåg att regeringens bedömningar
              av Ryssland av i dag saknade tydlig kraft när det gäller hur Ryssland
              med stöd, och det är det problematiska, i den inhemska opinionen
              har slagit in på en nyauktoritär statsordning med kontrollerade
              parti- och kandidatnomineringar, med en regimpolitisk dominans
              i medierna och olika grader av nedtryckande av den politiska oppositionen
              i Ryssland.
            </seg>
            <seg n="892dea3c">
              Vi ansåg att Sverige borde initiera ett långsiktigt arbete i
              Europarådets alla delar, naturligtvis under medverkan av de ryska
              deltagarna i dagens Europaråd, som ska syfta till att påverka
              det ryska folket att välja en demokratisk samhällsordning. Till
              följd av de sociala katastroferna i början av Sovjetsystemets
              fall har man valt ett auktoritärt och man får väl också se det
              som ett nationalistiskt förhållningssätt.
            </seg>
            <seg n="91bfd736">
              Nu har utrikesutskottet arbetat med våra frågeställningar, och
              vi socialdemokrater är väldigt nöjda med vad som står i utskottets
              betänkande och att vi har nått sjupartienighet om detta.
            </seg>
            <seg n="518f9804">
              Avgörande är direkt operativa frågor. Det har flera varit inne
              på, bland annat Kerstin Lundgren. Det handlar om att få den ryska
              statsledningen, nu i dag under växling mellan Putin och Medvedev,
              att vara tydlig mot den ryska duman och att tilläggsprotokoll
              14 till Europakonventionen verkligen blir ratificerat. Tyvärr
              har avgående president Putin ända in i de senaste dagarna vägrat
              att ställa sig tydligt för att duman ska få ett förslag för ratifikation
              med hans hittillsvarande auktoritet. Men vi strävar verkligen
              allihop efter detta.
            </seg>
            <seg n="70478733">
              Låt mig bara säga att det som jag tycker är särskilt bra är den
              tydliga skrivningen i utrikesutskottets betänkande. Utskottet
              framhåller att Europarådet förhåller sig till den utveckling på
              demokratins område som sker i Ryssland och att Europarådet med
              de instrument och mekanismer det disponerar över fortsatt måste
              verka för att Ryssland ska uppfylla de krav som ett medlemskap
              i Europarådet innebär.
            </seg>
            <seg n="35a73dd4">
              Herr talman! Låt mig avsluta mitt anförande med att peka på en
              besvärlig paradox. Eftersom stats- och regeringscheferna år 2005
              i Warszawa valde att koncentrera Europarådet på demokrati, rättsstatlighet
              och mänskliga rättigheter ställs frågan om det ryska statsskicket
              på sin spets för denna organisation. Det behöver inte vara detsamma
              när EU ska förhandla med Ryssland om ett brett spektrum av relationer
              eller när FN:s specialorgan eller FN självt ska behandla frågeställningar.
              Självfallet måste Ryssland vara med när säkerhetspolitik diskuteras,
              när världshälsoproblem diskuteras och så vidare. Det gäller också
              världshandelsfrågorna och ett eventuellt medlemskap i WTO. Men,
              herr talman, vi har kommit i en tillspetsad situation därför att
              Europarådets stora och primära uppgift är demokrati, mänskliga
              rättigheter och rättsstatlighet. Här har det ryska folket på ett
              sätt som man knappast sett någon gång förut låtit en ny auktoritär
              regim växa fram. Vi har ett gemensamt problem.
            </seg>
          </u>
          <note type="speaker" n="c352daec">
            Anf. 66 ULF HOLM (mp):
          </note>
          <u who="ulf_holm_74ae2f" xml:id="i-3cf9b6fb03ee2edc-0" n="f4f7c88e">
            <seg n="9392a682">
              Herr talman! Mot bakgrund av den väldigt bra debatt som har varit
              här om Europarådet är det lite synd att regeringen inte är representerad
              av Carl Bildt här. Jag tror att det hade varit väldigt nyttigt
              om Carl Bildt hade varit här och lyssnat på den debatten.
            </seg>
            <seg n="3118fc16">
              I många stycken är vi ense, men vi betonar vissa frågor mer än
              andra. Jag tror att Europarådet tyvärr inte har fått den uppmärksamhet
              som organisationen egentligen kräver. Det handlar om grundläggande
              frågor om demokrati, mänskliga rättigheter och rättsstatsprinciper.
              Det är grunderna som Europarådet hanterar.
            </seg>
            <seg n="2e0aaeee">
              Ett av problemen är naturligtvis den ökande mängden ärenden.
              Man kan vara pessimist och säga att det går åt helsike med demokrati
              och mänskliga rättigheter i Europa. Men jag tror inte att det
              är så. Jag tror att Europarådet och framför allt Europadomstolen
              blir mer och mer kända. Europadomstolen är viktig och tar frågorna
              på allvar. Det betyder också att när Sverige nu är ordförande
              detta halvår måste Sverige ta stafettpinnen för att se till att
              försöka effektivisera, försöka få ned bunten ärenden som inte
              behandlas för att det tar för lång tid. Det finns inget så förödande
              som när ärenden inte blir behandlade och människor svävar i ovisshet
              vad är det som gäller? Där har Sverige en väldigt viktig uppgift
              det här halvåret. Jag tror tyvärr inte att vi kommer att lösa
              den. Det är viktigt att vi börjar peka på denna punkt.
            </seg>
            <seg n="059adb59">
              Flera av de frågor som Sverige bör föra fram har redan debatterats
              här. Jag skulle vilja lyfta fram två punkter. Den ena är HBT-frågorna.
              Folkpartiet har skrivit en bra motion i de här ärendena och lyft
              fram detta. Jag tycker också att utrikesutskottet har formulerat
              sig väl i betänkandet i dessa frågor. Därför finns det heller
              ingen reservation.
            </seg>
            <seg n="59b9e88d">
              De senaste åren har vi sett fler och fler händelser runt om i
              Europa som gör en lite mörkrädd. Man tror att vi har kommit längre
              i Europa. Vi har kommit ganska långt i Sverige, men vi har många
              steg kvar. Vi måste vara en hjälp för många andra länder i Europa
              när det gäller att visa respekt för homosexuella, bisexuella och
              transpersoner. Man ska inte behöva bli diskriminerad på grund
              av detta.
            </seg>
            <seg n="a001c5c3">
              Den andra punkten gäller kvinnors rätt till fri abort. Här har
              vi en gemensam reservation från oppositionen. Den ska tolkas som
              att frågan måste lyftas fram mycket mer konsekvent. Vi måste få
              upp denna punkt på dagordningen, för man kan tyvärr se en liten
              backlash i många av Europas länder. Den kristna högern tar allt
              fler steg mot att minska möjligheterna till fri abort för kvinnor.
              Det är flera hundratusen personer per år som tvingas till illegala
              aborter och tyvärr många som dör. En sådan utveckling är inte
              värdig för Europa, och därför måste vi lyfta fram de frågorna
              tydligare. Jag hoppas att den signalen inte stannar här i Riksdagshuset
              utan också går över till regeringen, UD och Carl Bildt. Dessa
              frågor måste han lyfta fram tydligare och mer konsekvent de månader
              som vi är ordförande i Europarådet.
            </seg>
          </u>
          <note n="1678069c">
            Jag yrkar bifall till reservation 1.
          </note>
          <note n="cfa6da04">
            Överläggningen var härmed avslutad.
          </note>
          <note n="8cad8323">
            12 § Verksamheten inom Organisationen för säkerhet och samarbete
            i Europa under år 2007
          </note>
          <note n="e8fa63cd">
            Föredrogs
          </note>
          <note type="speaker" n="731634a9">
            Anf. 67 WALBURGA HABSBURG DOUGLAS (m):
          </note>
          <u who="walburga_habsburg_douglas_bde0d8" xml:id="i-edbaeaeacfb3f3cb-0" n="b078eed9" next="i-e0d394bf5a1bcb44-0">
            <seg n="f4273f7e">
              Herr talman! I dag lägger utrikesutskottet fram sitt betänkande
              som behandlar två skrivelser, en från regeringen och en från Sveriges
              delegation vid OSSE:s parlamentariska församling. Betänkandet
              är kort, och beslutet är enhälligt. Men detta förringar inte innehållet
              i skrivelserna och det viktiga arbete OSSE genomfört under det
              gångna året. Sverige spelar en betydande roll i OSSE, eller Organisationen
              för säkerhet och samarbete i Europa, som förkortningen uttyds.
              Inom OSSE samarbetar 56 medlemsländer med 11 partnerländer, däribland
              Afghanistan, med demokratiutveckling, konfliktförebyggande och
              krishantering. Det är den enda organisation där de europeiska
              staterna tillsammans med USA, Ryssland, Kanada och länderna i
              Kaukasus och Centralasien deltar på lika villkor. Det är en organisation
              som går från Vancouver till Vladivostok.
            </seg>
            <seg n="80efd30a">
              OSSE:s parlamentariska församling håller årets sommarmöte i Kazakstans
              huvudstad Astana, eftersom man anser att detta kan vara ett sätt
              att stödja de demokratiska krafterna i landet. Vid ministermötet
              2007 slogs därutöver fast att Kazakstan ska bli ordförandeland
              2010. Den parlamentariska församlingen leds i dag av Göran Lennmarker
              som president. Fokus i arbetet ligger för närvarande till övervägande
              del på demokratiutvecklingen i Centralasien och södra Kaukasus.
            </seg>
            <seg n="9b16e6e4">
              Herr talman! 2007 var ett år präglat av interna motsättningar
              inom OSSE, inte olikt det vi hörde om Europarådet nyss. Under
              ministermötet i Madrid blev det uppenbart att USA och Ryssland
              hade helt olika uppfattningar om inflytandet över OSSE:s verksamhet
              och om demokratifrågor. Skillnaden mellan öster och väster om
              Wien blev allt tydligare vad gäller den grundläggande inställningen
              i dessa frågor.
            </seg>
            <seg n="ba76248e">
              Ett belysande exempel på denna motsättning utgörs av valövervakningen
              inför det ryska dumavalet i december, där ryssarna påtagligt försvårade
              ett seriöst valövervakningsarbete för hela organisationen. Odihr,
              OSSE:s kontor för demokratiska institutioner och mänskliga rättigheter,
              som utövar valövervakningarna och anordnar konferenser om frågor
              som rör mänskliga rättigheter, blev till slut tvunget att ställa
              in hela sitt övervakningsarbete i Ryssland.
            </seg>
            <seg n="56846382">
              OSSE:s parlamentariska församling blev också ålagd mycket strikta
              begränsningar beträffande bland annat deltagarantalet men valde
              att genomföra valövervakningen i egen regi under ledning av sin
              svenske president Göran Lennmarker. I övervakarnas slutrapport
              slogs fast att valet inte genomfördes i enlighet med OSSE:s och
              Europarådets krav på ett demokratiskt val.
            </seg>
          </u>
          <note n="9e556657">
            Som svar på denna berättigade kritik gjorde den ryska valkommissionen
            OSSE:s övervakning av presidentvalet i år helt omöjlig. Utöver
            i det ryska dumavalet deltog svenska ledamöter i OSSE-PA i övervakningen
            av valen i Serbien, Armenien och Ukraina,
          </note>
          <u who="walburga_habsburg_douglas_bde0d8" xml:id="i-e0d394bf5a1bcb44-0" n="b078eed9" prev="i-edbaeaeacfb3f3cb-0">
            <seg n="5c3f7b97">
              Herr talman! OSSE har så kallade fältmissioner i en lång rad
              länder. Syftet med dessa är att förebygga eller lösa kriser i
              olika områden som till exempel i Kosovo nu efter självständigheten
              men också i Makedonien, Montenegro, Georgien och Armenien.
            </seg>
            <seg n="e91e518a">
              OSSE spelar även en viktig roll när det gäller att försöka lösa
              de så kallade frysta konflikterna i exempelvis Transnistrien,
              Nagorno-Karabach, Sydossetien och Abchazien, som just nu är av
              enorm aktualitet. Under förra året skickade OSSE en expertgrupp
              med ett antal deltagande svenskar till en undersökning i samband
              med missilincidenten i norra Georgien den 6 augusti, en incident
              med trolig rysk inblandning.
            </seg>
            <seg n="789e3dfe">
              År 2007 var också präglat av budgetproblem för OSSE. Några medlemsländer,
              framför allt Ryssland, fördröjde inbetalningarna av sina bidrag.
              Detta kom att försvåra arbetet både vid huvudkontoret i Wien och
              vid fältmissionerna. Konsekvenserna blev därutöver stora problem
              för arbetet i konfliktregionerna. Men nu ser det ut som om problemen
              kan lösas genom förhandlingar.
            </seg>
            <seg n="23dbf38e">
              Sverige spelar en viktig och aktiv roll inom OSSE och OSSE:s
              parlamentariska församling med Göran Lennmarker som president
              och Tone Tingsgård som en av vicepresidenterna. Det är särskilt
              angeläget att betona arbetet som den parlamentariska församlingen
              genomför inom OSSE. Därför finns det skäl att med oro se på de
              diskussioner som uppkommit om den parlamentariska församlingens
              status i förhållande till OSSE i sin helhet.
            </seg>
            <seg n="3d3572e1">
              Det är av stor vikt att den parlamentariska församlingens roll
              inom OSSE respekteras. Redan vid mötet i Istanbul 1999 erkändes
              den parlamentariska församlingen som en av de viktigaste institutionerna
              inom OSSE. Sverige behöver verka i denna anda för att hålla den
              parlamentariska dimensionen levande.
            </seg>
            <seg n="d155817d">
              Herr talman! Därmed yrkar jag att skrivelsen respektive redogörelsen
              läggs till handlingarna.
            </seg>
          </u>
          <note type="speaker" n="21b2d386">
            Anf. 68 CARINA HÄGG (s):
          </note>
          <u who="carina_hagg_4f0222" xml:id="i-0f93024d1c8ec512-10" n="67468d23">
            <seg n="0e59aacb">
              Herr talman! Jag vill från Socialdemokraternas sida understryka
              vikten av att OSSE får stöd i den här kammaren för sitt viktiga
              arbete. Vi står eniga bakom betänkande UU8 om verksamheten inom
              Organisationen för säkerhet och samarbete i Europa år 2007. Vi
              har goda förhoppningar att vi även fortsättningsvis kommer att
              kunna arbeta konstruktivt tillsammans.
            </seg>
            <seg n="32d19b44">
              Det är också spännande att vi har så många svenskar som finns
              på ledande poster. Vi har Göran Lennmarker som är president, Tone
              Tingsgård som har en tung position i ledningen för OSSE och många
              andra som är tongivande i den parlamentariska församlingen, som
              Walburga Habsburg Douglas själv och Urban Ahlin, vilkas insatser
              vi kan nämna bland alla andra ledamöters.
            </seg>
            <seg n="4d380383">
              Detta är en mjuk säkerhetsorganisation som man inte heller vet
              så mycket om i Sverige. Men vi som följer den, och jag personligen
              som har haft möjlighet att vara i OSSE under några år, vet väl
              vilket viktigt arbete man har. Vi vet också om de resultat som
              har uppnåtts som aldrig har nått offentlighetens ljus och kanske
              inte ens i denna kammare. Man har jobbat så väl med sitt förebyggande
              arbete att det aldrig uppstått de konflikter som man måste hantera
              i andra parlamentariska församlingar och med andra instrument.
            </seg>
            <seg n="a29db5bc">
              Jag vill understryka att detta är ett viktigt arbete. Vi kommer
              att konstruktivt arbeta med OSSE. Jag ser fram emot ett fortsatt
              bra samarbete inom delegationen till OSSE framöver.
            </seg>
          </u>
          <note n="cfa6da04">
            Överläggningen var härmed avslutad.
          </note>
          <note n="1287ef02">
            13 § Berättelse om verksamheten i Europeiska unionen under 2007
            och Kommissionens årliga politiska strategi för år 2009
          </note>
          <note n="e8fa63cd">
            Föredrogs
          </note>
          <note type="speaker" n="3d6e39ae">
            Anf. 69 Statsrådet CECILIA MALMSTRÖM (fp):
          </note>
          <u who="louise_malmstrom_6cf5be" xml:id="i-f34e1efae1dc483e-0" n="e056d93f">
            <seg n="c579aa61">
              Herr talman! Ärade ledamöter! Denna vecka firas runt omkring
              i landet Europaveckan på olika ställen. Så här två dagar före
              Europadagen känns det roligt att stå här i kammaren och diskutera
              EU-frågor med Sveriges riksdag.
            </seg>
            <seg n="1e35d4ba">
              På fredag firar vi som bekant minnet av att Robert Schuman den
              9 maj 1950 lade fram sin plan för att säkerställa fransk-tysk
              kolproduktion under gemensam kontroll. Den planen ledde till att
              sex länder som alla var präglade av krigets fasansfullheter bildade
              Kol- och stålunionen, som är grunden till dagens EU.
            </seg>
            <seg n="42f60235">
              Schuman och hans kolleger visade på en annan väg än våldets,
              krigets och invasionens. För detta är han och de andra pionjärerna
              värda att hedras.
            </seg>
            <seg n="0aec1fe2">
              Herr talman! År 2007 var det första hela året med alliansregeringens
              EU-politik. Vi har redovisat vårt agerande i en skrivelse till
              riksdagen. Regeringen vill som bekant att vi ska höra till kärnan
              av samarbetet. Det betyder att vi deltar aktivt i Bryssel, förankrar
              våra ståndpunkter brett här hemma, tar olika initiativ och tar
              ansvar för resultaten.
            </seg>
            <seg n="8a7f60ba">
              Som några exempel kan jag lyfta fram att vi under det gångna
              året bland annat har verkat för att utveckla den europeiska säkerhetsstrategin.
              Vi agerar mycket tydligt för att medlemskapsförhandlingarna med
              Turkiet ska fortsätta. Vi driver starkt frågorna rörande frihandel.
              Vi har verkat för modernisering och utveckling av den inre marknaden.
              Vi är pådrivande i reformeringen av den gemensamma jordbrukspolitiken.
              Jag skulle vilja påstå att vi är det mest aktiva landet i frågor
              som rör öppenhet och allmänhetens tillgång till dokument. Dessa
              och många andra frågor kommer vi att fortsätta att driva.
            </seg>
            <seg n="16b81399">
              En aktuell och viktig fråga där regeringen är aktiv rör frågan
              om EU:s framtida budget. Budgeten är ett viktigt verktyg för att
              styra och prioritera i EU:s verksamhet. För varje politikområde
              måste vi noga överväga vilken typ av gemensamt handlande som är
              mest effektivt och lämpligt. Ibland är lagstiftning den mest lämpliga
              metoden. I många fall är det mer lämpligt med erfarenhetsutbyte
              och samordning. I några fall är gemensam finansiering lämplig.
              I dessa fall måste vi försäkra oss om att medlen används effektivt
              och att de ger påtagliga resultat.
            </seg>
            <seg n="6e593186">
              Vi behöver en modern budget som återspeglar detta synsätt och
              ger ett tydligt europeiskt mervärde. I vårt svar till kommissionen
              i den konsultationsprocess som nu pågår brett bland medlemsländer
              och medborgare kommer vi att framföra dessa synpunkter. Jag är
              mycket glad över att det finns en sådan bred samsyn mellan regeringen
              och riksdagen i de frågorna.
            </seg>
            <seg n="00af5c9c">
              En fråga där man klart kan se nödvändigheten av ett europeiskt
              och också ett globalt samarbete är klimatfrågan. Ett nytt globalt
              klimatavtal efter år 2012 med brett deltagande av industri- och
              utvecklingsländer är avgörande för möjligheten att bekämpa klimatförändringarna.
              Enligt den handlingsplan som antogs i Bali ska ett sådant avtal
              slutföras i Köpenhamn i december 2009.
            </seg>
            <seg n="5306fac1">
              I klimatarbetet har EU en ledande roll, och vi måste fortsätta
              att vara pådrivande. Ska vi vara trovärdiga i den rollen måste
              vi hålla fanan högt också på hemmaplan och komma överens om de
              förslag som kommissionen har lagt fram. Det gäller också de höga
              målsättningar som vi tillsammans kommit överens om förra våren.
            </seg>
            <seg n="3afc8e91">
              Det kräver ett aktivt arbete i de europeiska institutionerna
              och i medlemsländerna för att komma överens om de klimat- och
              energipaket som vi har åtagit oss. Regeringen står bakom huvuddragen
              i förslagen. Vi verkar aktivt för att en slutlig uppgörelse ska
              kunna nås helst innan Europaparlamentet upplöses år 2009.
            </seg>
            <seg n="26b322b6">
              Det är en högt prioriterad fråga för oss men en ödesfråga för
              Europa och världen att EU kommer förberett till förhandlingarna
              i Köpenhamn.
            </seg>
            <seg n="95b72a2e">
              Under året har viktiga beslut fattats med syfte att förbättra
              EU:s inre marknad. Lissabonstrategin går in i det som kallas sista
              cykeln. Alla medlemsländer har lovat att intensifiera arbetet
              med att implementera strategin.
            </seg>
            <seg n="d7983464">
              Sverige har verkat för att se till att det finns kontinuitet
              och långsiktighet i strategin och att den externa dimensionen,
              handelsaspekten, får en central plats.
            </seg>
            <seg n="ec2c5338">
              En globaliseringsdeklaration antogs av Europeiska rådet i december.
              Vi har också arbetat med förenklingar regelförenkling och förenkling
              vid offentlig upphandling. Under det svenska ordförandeskapet
              avser vi att fortsätta diskussionen om hur Lissabonstrategin ska
              kunna utvecklas som ett oerhört viktigt verktyg för att genomföra
              reformer, möta globaliseringen och garantera välfärd och utveckling
              i hela unionen.
            </seg>
            <seg n="db3e35d2">
              Herr talman! Medlemsländernas ratificering av Lissabonfördraget
              går vidare utan större överraskningar. Nationella beslut om godkännande
              har hittills fattats i elva länder. Sannolikt kommer mer än hälften
              av medlemsländerna att ha ratificerat till sommaren. Folkomröstningen
              i Irland är planerad till den 12 juni, och ungefär samtidigt kommer
              Storbritannien att ha slutfört sitt godkännande. Det svenska remissförfarandet
              är just avslutat, och regeringen kommer om ett par veckor att
              sända ut en lagrådsremiss. Vi ser i dag inga tecken på att ratificeringsprocessen
              inte ska kunna slutföras till den 1 januari 2009.
            </seg>
            <seg n="03c0a1c3">
              Med det nya regelverket i fördraget får vi ett regelverk som
              är bättre anpassat till dagens europeiska samarbete. Det blir
              lättare att fatta beslut. Öppenheten ökar. De nationella parlamenten,
              Sveriges riksdag och andra, blir mer involverade i beslutsprocessen.
              Medborgarperspektivet sätts i centrum på ett helt annat sätt än
              tidigare. För att fördraget ska kunna träda i kraft och fungera
              krävs ett antal förtydliganden och tillägg i gällande regelverk.
              Det nuvarande slovenska ordförandeskapet har inlett preliminära
              diskussioner med medlemsländerna om arbetsförordningar för rådet
              och Europeiska rådet. För Sveriges del engagerar vi oss naturligtvis
              i att dessa följdordningar och finjusteringar ger en så klar och
              tydlig roll som möjligt till det roterande ordförandeskapet under
              Lissabonfördraget. Vi blir troligen det första ordförandeland
              som fullt ut får implementera fördraget.
            </seg>
            <seg n="da24bdc5">
              I sommar, om några månader, tar Frankrike över ordförandeskapet
              i Europeiska rådet. Det kommer då bland annat att bli fokus på
              nomineringen av de nya poster som fördraget inrättar en vald ordförande
              för Europeiska rådet och en hög representant för unionens utrikes-
              och säkerhetspolitik.
            </seg>
            <seg n="91f68e16">
              Vi menar att det dock är viktigt att arbetsordningen för vad
              personerna ska göra är klar innan man börjar diskutera namnen.
              Tillsättningsbesluten behöver träda i kraft samtidigt som det
              nya fördraget så att reglerna kan fungera fullt ut från dag ett.
            </seg>
            <seg n="2115f11d">
              I och med det franska ordförandeskapet inleds på sätt och vis
              även vårt svenska ordförandeskap genom det triosamarbete vi deltar
              i med Frankrike och Tjeckien. Tillsammans tar vi nu fram ett gemensamt
              18-månadersprogram. De breda teman som Sverige har fört fram i
              diskussionen har vi tidigare flera gånger redovisat här i riksdagen.
              De är klimat, miljö, energi, jobb, tillväxt och konkurrenskraft,
              ett tryggare och öppnare Europa, Östersjöstrategin och vårt närområde,
              EU som en global aktör och fortsatt utvidgning.
            </seg>
            <seg n="61cbb56c">
              Triosamarbetet syftar till att ge kontinuitet i EU-samarbetet.
              Vi i regeringen och våra tjänstemän har tätt utbyte med våra motsvarigheter
              i Prag och i Paris. Det gemensamma programmet ska godkännas av
              allmänna rådet den 16 juni. I början av juli presenteras det på
              en presskonferens av Frankrikes president Sarkozy, den tjeckiske
              premiärministern Topolánek och vår statsminister Fredrik Reinfeldt.
              Innan dess kommer vi naturligtvis att återkomma till de relevanta
              organen i riksdagen för förankring och samråd.
            </seg>
            <seg n="55b08c39">
              Vi arbetar också parallellt med att förbereda vårt eget medlemskap.
              Det gör vi genom täta kontakter med de olika europeiska institutionerna,
              kommissionen och Europaparlamentet och med våra kolleger i de
              andra medlemsstaterna. Vi arbetar på ett arbetsprogram, och jag
              kommer att återkomma till riksdagen för att förankra våra prioriteringar
              för sexmånadersperioden. Min och regeringens vision är ett ordförandeskap
              där många känner sig involverade och känner till de frågor som
              Sverige driver. Jag vet att ni i riksdagen förbereder för ordförandeskapet,
              för de möten ni kommer att delta i och för de olika initiativ
              och aktiviteter som kommer att göras.
            </seg>
            <seg n="92c00b7a">
              När jag reser runt i landet märker jag att det finns ett stort
              intresse för EU-frågor runt omkring i kommuner. Man vill diskutera
              både det svenska ordförandeskapet och aktuella frågor och hur
              EU påverkar vardagen. Det intresset kan vi ta till vara. Jag tror
              att 2009, som på många sätt kommer att bli ett europeiskt superår
              med val till Europaparlamentet, en ny kommission, ett nytt fördrag
              och ett svenskt ordförandeskap skapar ett utmärkt tillfälle för
              att runt om i hela landet hela året diskutera Europafrågor.
            </seg>
          </u>
          <note type="speaker" n="da836fb6">
            Anf. 70 KENNETH G FORSLUND (s):
          </note>
          <u who="unknown" xml:id="i-4a8cdaa5a57c069d-0" n="ff7661b8">
            <seg n="9b0aa284">
              Herr talman! Vi socialdemokrater vill att EU i grunden ska vara
              ett mellanstatligt samarbete där Sverige tillsammans med andra
              medlemsstater kan lösa problem som kräver gemensamma lösningar.
              Dagens EU måste utvecklas på alla de områden där vi genom unionen
              bäst kan skapa gemensamma lösningar på gemensamma problem och
              behov. Allt är inte problem; det ska vi komma ihåg.
            </seg>
            <seg n="458727b9">
              Det gäller exempelvis hårdare gemensamma tag mot miljöförstöring,
              kraftfulla insatser mot människohandel och annan internationell
              brottslighet och arbetet för att skapa fler och tryggare jobb
              i hela Europa. Politiken och demokratin måste komma i kapp den
              ekonomiska globaliseringens försprång. Sverige och EU måste bli
              bättre på att inom internationella organisationer driva frågor
              om arbetstagarnas rättigheter, internationella miljöregler och
              rättvisa handelsvillkor.
            </seg>
            <seg n="9a018b4c">
              Det handlar också om att komma åt skatteparadis, pengatvätt och
              terrorismkonton. Det handlar om rätt utformade tjänstedirektiv
              inom EU och om nya vägar för att finansiera utveckling. Med en
              mer aktiv politik kan makt förflyttas från den internationella
              marknaden till de internationella politiska institutionerna.
            </seg>
            <seg n="ec9fbd7a">
              En demokratisk globalisering kräver respekt för de internationella
              regelverk och institutioner som redan finns på plats. Den internationella
              rätten, konventioner, protokoll och regelverk måste följas. Med
              gemensamma spelregler skyddas små staters rättigheter, och den
              globala demokratin stärks.
            </seg>
            <seg n="58af4d4b">
              När den internationella rätten efterlevs styrs utvecklingen av
              gemensamma överenskommelser på lika villkor, och inte av de stater
              som har de största militära och största ekonomiska styrkorna.
              Därför vill vi socialdemokrater värna och stärka den internationella
              rätten. Här har EU en mycket stor roll att spela.
            </seg>
            <seg n="1a647e8f">
              Den internationella brottmålsdomstolen och andra globala institutioner
              måste respekteras. Ingångna avtal som Kyotoprotokollet och icke-spridningsfördraget
              måste efterlevas liksom FN:s resolutioner.
            </seg>
            <seg n="452a198d">
              Socialdemokraterna vill arbeta för en stark, effektiv och respekterad
              rättsordning baserad på folkrätt och mänskliga rättigheter. Här
              har EU också en viktig roll att spela, inte minst genom att vara
              ett föredöme för annat internationellt samarbete.
            </seg>
            <seg n="b37c22c5">
              Herr talman! Under det gångna året var utan tvekan den så kallade
              Lavaldomen den mest avgörande händelsen för jobben och arbetsmarknaden
              i Sverige och EU. Domslutet överraskade de flesta och är ett hot
              mot den svenska avtalsmodellen. Åtminstone delar av den borgerliga
              regeringen säger sig ställa sig bakom den svenska avtalsmodellen
              hur långt bakom får dock sägas vara oklart.
            </seg>
            <seg n="79ef3104">
              Ändå är det just därifrån som initiativen måste komma nu. Det
              är i första hand genom ändringar och förtydliganden av den svenska
              lagstiftningen som problemen efter Laval måste lösas. Sverige
              måste ständigt arbeta för att utformningen av olika EU-direktiv
              och andra regler inte omöjliggör den svenska modellen för att
              reglera arbetsmarknaden genom dispositiv lagstiftning och avtal
              mellan arbetsmarknadens parter.
            </seg>
            <seg n="cc220bbb">
              Det är viktigt att utveckla EU:s arbetsmarknad så att fler kommer
              i arbete och att levnadsstandarden når en jämn och hög nivå i
              samtliga medlemsstater. I dag är variationerna inom EU stora.
              Det skapar naturligtvis spänningar inom unionen. Den dynamik som
              finns kan vara negativ eller positiv. Det avgörande är hur den
              används.
            </seg>
            <seg n="9cd9f071">
              Lavaldomen riskerar att skapa en situation med en negativ dynamik
              där lönerna i hela EU pressas nedåt. Om det blir resultatet kommer
              det att innebära att EU-länderna tappar i välstånd och att samhällsutvecklingen
              stannar av. Målet måste vara att göra det möjligt för fattigare
              delar av EU att utvecklas. Människor i dessa områden måste få
              en utveckling som höjer dem till den höga nivå som finns i andra
              delar av EU. Vi socialdemokrater vill inte ha en utveckling där
              anpassning och utjämning sker ned till de lägsta nivåerna.
            </seg>
            <seg n="516565a6">
              Den svenska regeringen måste i första hand på hemmaplan snarast
              slå fast att de nödvändiga förändringar av den svenska lagstiftningen
              som ska göras för att säkra den svenska avtalsmodellen kommer
              att ske. Regeringen måste dessutom agera betydligt mer aktivt
              inom EU för att utveckla EU:s inre arbetsmarknad på ett sätt som
              leder till ökat välstånd, ökad trygghet och ökad ordning och reda
              på arbetsmarknaden samt att gällande avtal och regler i ett land
              tillämpas för alla som verkar där.
            </seg>
            <seg n="a3024923">
              I diskussioner och beslut om flexicurity , som det kallas, måste
              regeringen betona tryggheten lika mycket som den hittills betonat
              vikten av flexibilitet. En verklig flexibilitet som också blir
              accepterad av företag och anställda måste bygga på en väl fungerande
              trygghet. Det ena utan det andra är inte möjligt.
            </seg>
            <seg n="d93167b2">
              Socialdemokraterna vill också slå vakt om kvinnors möjlighet
              att verka på arbetsmarknaden på samma villkor som män. Vi ser
              med oro på att en stor del av de nya jobben för kvinnor är jobb
              med lägre löner och begränsad arbetstid. Sverige och Europa ska
              konkurrera i en alltmer globaliserad värld. För att det ska fungera
              och utvecklas med det intensiva konkurrenstryck som globaliseringen
              skapar krävs ett nära samarbete mellan staten och arbetsmarknadens
              parter.
            </seg>
            <seg n="b5972abc">
              Sverige tillhör de länder som har haft höga ambitioner när det
              gäller förebyggande folkhälsoarbete och restriktiv användning
              av kemikalier och tillsatser i till exempel mat och godis. Praktiska
              exempel på detta är en restriktiv alkoholpolitik som har formats
              för att främja folkhälsan och att farliga färgämnen har varit
              förbjudna i godis. Nyligen har det slagits fast att EU inte ser
              någon anledning att förbjuda så kallade azofärgämnen i godis och
              mediciner.
            </seg>
            <seg n="7dfca822">
              Vi socialdemokrater menar att Sverige och regeringen måste bli
              betydligt mer pådrivande i EU för det förebyggande folkhälsoarbetet.
              Det som Sverige redan har uppnått måste i största möjliga mån
              försvaras, men det handlar inte bara om nationellt intresse utan
              också om en solidaritet med andra människor. EU ska ha regler
              som genom försiktighet och måttlighet värnar folkhälsan och gör
              det enklare för konsumenterna att handla hälsosamt och nyttigt.
            </seg>
            <seg n="ec723e8e">
              Herr talman! Avslutningsvis vill jag yrka bifall till reservationerna
              4 och 22. Dessutom vet jag att Ulf Holm kommer att yrka bifall
              till reservation 17, vilken jag också stöder.
            </seg>
            <seg n="2ff2c9c4">
              Sedan vill jag rikta tre frågor till regeringens EU-minister
              Cecilia Malmström. På vilket vis har den borgerliga regeringen
              markerat och agerat inom EU för att kunna upprätthålla den svenska
              arbetsmarknadsmodellen med kollektivavtal som bas? Har EU-ministern
              vid något tillfälle under det gångna året agerat inom EU för att
              få ett slut på EU-parlamentets flyttcirkus mellan Bryssel och
              Strasbourg? Den svenska arbetsmarknadspolitiken, den svenska alkoholpolitiken
              och den svenska livsmedelspolitiken kommer då och då i konflikt
              med beslut och regler på EU-nivå. På vilket sätt står den borgerliga
              regeringen upp för svenska intressen i EU?
            </seg>
          </u>
          <note type="speaker" n="c290e96f">
            Anf. 71 Statsrådet CECILIA MALMSTRÖM (fp) replik:
          </note>
          <u who="louise_malmstrom_6cf5be" xml:id="i-f34e1efae1dc483e-1" n="e056d93f">
            <seg n="df852bdb">
              Herr talman! I och med att jag var inledningstalare förstod jag
              att enda sättet att få lite debatt här var att begära replik.
              Men nu fick jag några frågor också från Kenneth G Forslund. Jag
              ska försöka besvara dem och även ställa en fråga.
            </seg>
            <seg n="060e4aad">
              Först vill jag lugna Kenneth G Forslund med att regeringen står
              bakom den svenska modellen. Det är vår bedömning att Lavaldomen
              inte på något sätt hotar den. Nu pågår det, som sagt, en utredning
              som ska tolka domen och se om det eventuellt behövs några justeringar.
              De samtal och diskussioner som förs mellan arbetsmarknadens parter
              förs under sansade och balanserade former enligt de rapporter
              jag fått, och så ska det vara. Regeringen står bakom detta.
            </seg>
            <seg n="cc97345a">
              Lissabonfördraget hotar inte heller på något sätt arbetsrätten.
              Konflikträtten slås tvärtom fast tydligare, och man lyfter fram
              betydelsen av arbetsmarknadens parter. Man betonar också att man
              ska ta hänsyn till de olika modellerna.
            </seg>
            <seg n="7a04b241">
              Jag vill fråga Kenneth G Forslund om de diskussioner som förs
              i hans parti om att ställa Lavaldomen mot Lissabonfördraget. Ibland
              uppmanar man sina medlemmar att rösta nej till Lissabonfördraget
              med hänvisning till Lavaldomen. Är det något som partiet i sin
              helhet står bakom? Jag tycker att det vore väldigt olyckligt om
              vi använde den här viktiga frågan, som vi ska diskutera, som ett
              gisslaninstrument för hela ratificeringsproceduren.
            </seg>
            <seg n="6e94be62">
              Jag för ofta en diskussion om den svenska modellen. Jag sitter
              som regeringens Lissabonansvariga i det forum där de olika länderna
              träffas för att diskutera just Lissabonstrategin, inte fördraget.
              Där lyfter vi ofta fram den nordiska modellen och den svenska
              arbetsmarknadsmodellen och betonar våra traditioner där. Det finns
              ett stort intresse för dem. Jag har också diskuterat dem med ansvarig
              kommissionär, Špidla. Mina kolleger, inte minst arbetsmarknadsminister
              Littorin, tar naturligtvis upp detta väldigt ofta i olika sammanhang.
            </seg>
            <seg n="23ff7759">
              Det var svaret på den första frågan. Jag får återkomma till de
              andra.
            </seg>
          </u>
          <note type="speaker" n="da71c08d">
            Anf. 72 KENNETH G FORSLUND (s) replik:
          </note>
          <u who="unknown" xml:id="i-4a8cdaa5a57c069d-1" n="ff7661b8">
            <seg n="dec12246">
              Herr talman! Jag har full förståelse för att statsrådet inte
              hinner svara på alla frågor på en gång. Den här debattordningen
              förvånar mig fortfarande efter snart sex år i riksdagen.
            </seg>
            <seg n="b0f3246e">
              Statsrådet pratar om debatten om Lissabonfördraget och om att
              villkora en ratificering av det. Jag tror att både jag och Cecilia
              Malmström, som båda är för Lissabonfördraget och ser stora fördelar
              med det, måste inse att vare sig vi vill eller inte är vi i debatten
              och diskussionen sannolikt gisslan i denna fråga om Lavalmålet.
            </seg>
            <seg n="41569e3d">
              Därför tror jag personligen att det är oerhört viktigt att den
              utredning som regeringen har tillsatt får ett nytt tidsdirektiv
              och blir klar innan riksdagen ska behandla Lissabonfördragets
              ratificering. Jag tror att debatten om Lissabonfördraget skulle
              tjäna på det. Jag tror att den skulle bli mer saklig. Vi skulle
              stå på en fastare grund när vi väl fattar vårt beslut här i riksdagen
              om vi har rett ut detta och har klara besked om att vi har hittat
              ett sätt att hävda den svenska modellen för lönebildning på den
              svenska arbetsmarknaden.
            </seg>
            <seg n="c22aee2b">
              Cecilia Malmström målar upp en bild av en väldigt stark aktivitet
              från henne själv och kolleger i regeringen när det gäller att
              ta upp de här frågorna i olika EU-sammanhang. Ni kanske måste
              bli ännu mer aktiva, därför att när jag lyssnar med andra kolleger
              runt om i EU har de inte uppfattat att Sverige aktivt driver och
              tar upp de här frågorna på olika möten. Tyvärr har man inte uppfattat
              det.
            </seg>
          </u>
          <note type="speaker" n="4312be74">
            Anf. 73 Statsrådet CECILIA MALMSTRÖM (fp) replik:
          </note>
          <u who="louise_malmstrom_6cf5be" xml:id="i-f34e1efae1dc483e-2" n="e056d93f">
            <seg n="9d631ad7">
              Herr talman! Jag tycker ändå vi är ute på lite farlig mark här.
              Lavaldomen är viktig och måste verkligen diskuteras, men den är
              kommen i dag med rådande regelverk. Lissabonfördraget innebär
              ett delvis annorlunda regelverk. Jag vill verkligen uppmana Socialdemokraterna
              att besinna sig här. Det här får inte leda till en situation där
              vi finner att riksdagen inte har majoritet i den här frågan längre
              på grund av en fråga som är mycket viktig jag vill verkligen understryka
              det men som inte på något sätt får riskera hela ratifikationsprocessen
              i EU. Det är det vi talar om. Vi kommer troligen att bli ett av
              de sista länderna som ratificerar. Jag hoppas att vi kan lösa
              den frågan innan dess.
            </seg>
            <seg n="607f38fc">
              Kenneth G Forslund frågar om vi tar upp det. Ja, det gör vi.
              Vi för diskussioner om de olika modellerna och får ofta frågor
              om den nordiska modellen. Sedan finns det som bekant olika modeller
              i Europa. Det är inte vår ambition att hela EU ska se likadant
              ut. Vi försöker tala om hur vi har det och stå upp för det, och
              vi svarar mycket gärna på de frågor som hela tiden uppstår eftersom
              man uppfattar den nordiska modellen som väldigt framgångsrik.
              Vi får också mycket höga betyg i de utvärderingar som görs från
              de nordiska länderna. Det hör naturligtvis samman med hur vi har
              valt att lösa våra frågor. Det tas upp, men det kanske inte når
              fram till Kenneth G Forslund och hans kamrater.
            </seg>
            <seg n="3d568efd">
              Vi har diskuterat Europaparlamentets flyttkarusell vid många
              tillfällen här i kammaren. Jag kan försäkra Kenneth G Forslund
              att jag fortfarande är mycket engagerad i den frågan. Jag tar
              upp den regelbundet. Vi diskuterar den frågan. Det är som bekant
              svårt att ändra på detta. Vi kommer också att lyfta upp frågan
              i budgetöversynen eftersom detta har en väldigt klar budgetär
              aspekt även om det finns andra aspekter också. Det kräver en fördragsändring.
              Vi är ganska många länder som tycker att den här frågan är viktig,
              men det har inte gått att samla tillräckligt många länder för
              att verkligen lyfta upp den hittills. Det pågår diskussioner i
              olika forum på min nivå. Diskussionerna fortsätter också i den
              arbetsgrupp som jag var med och startade i Europaparlamentet.
            </seg>
          </u>
          <note type="speaker" n="fcc33d58">
            Anf. 74 KENNETH G FORSLUND (s) replik:
          </note>
          <u who="unknown" xml:id="i-4a8cdaa5a57c069d-2" n="ff7661b8">
            <seg n="4355e2af">
              Herr talman! Det gläder mig att Cecilia Malmström fortsätter
              sitt förtjänstfulla arbete med att få slut på den här flyttcirkusen
              inom EU. Jag är medveten om att det inte är lätt att komma fram
              i den frågan. Det är nog så att det krävs en lång tids arbete
              och opinionsbildning för att åstadkomma resultat där. Det är bra
              om Cecilia Malmström fortsätter det arbetet.
            </seg>
            <seg n="d7040f42">
              När det gäller Lissabonfördraget och ratificeringen av det är
              det sakligt sett alldeles rätt och riktigt att Lavaldomen är avkunnad
              utifrån nu gällande lagstiftning och regler i EU. Men det är ändå
              så att det ute i det svenska samhället finns en skepsis mot nya
              fördrag i EU, kanske inte bland dem som har läst fördragsförslagen
              allra mest, men ändock: Denna skepsis finns, och det är det vi
              har att förhålla oss till. Ska vi kunna få igenom ett beslut i
              Sveriges riksdag bör vi fundera över hur vi kan göra det på ett
              så smidigt och bra sätt som möjligt.
            </seg>
            <seg n="d7bc38d0">
              Vilka hinder på vägen kan vi då försöka undvika? Ja, en möjlighet
              att undvika ett sådant hinder är att låta den utredare som regeringen
              har tillsatt få lämna sitt svar på hur den svenska lagstiftningen
              ska förändras tidigare än vad som ursprungligen har sagts. Jag
              tror inte att det är så stora eller radikala förändringar som
              behöver göras, och därför borde det inte tidsmässigt vara något
              problem att tidigarelägga slutdatumet.
            </seg>
            <seg n="6f8392f9">
              Nu vet jag att Cecilia Malmström inte har någon mer tid här,
              så jag riktar ingen ytterligare fråga om det till henne. Men jag
              tror att det är viktigt att vi som vill värna Lissabonfördraget
              tar de hinder på vägen mot en ratifikation som finns på allvar,
              oavsett om vi delar uppfattningarna eller inte om vad som är det
              reella innehållet i de påstådda hindren.
            </seg>
          </u>
          <note type="speaker" n="24e29bf2">
            Anf. 75 HANS LINDE (v):
          </note>
          <u who="hans_linde_3886bf" xml:id="i-e66f4a906ed0d236-3" n="23ae2b32">
            <seg n="6ab89ac1">
              Herr talman! Vi har att debattera utrikesutskottets betänkande
              om berättelsen om verksamheten i Europeiska unionen under 2007.
              Vänsterpartiet har 23 reservationer och två särskilda yttranden,
              som vi självklart står bakom fortfarande. Det var inte speciellt
              svårt att se vilken reservation som var den viktigaste för oss
              som kämpar för folkligt inflytande, för ett öppnare EU och för
              folkligt deltagande när vi skulle välja ut vilken reservation
              vi ville lyfta fram. Jag vill därför yrka bifall till reservation
              9 om en folkomröstning om Lissabonfördraget.
            </seg>
            <seg n="35f244f9">
              Det sägs ibland att Lissabonfördraget inte innebär så stora förändringar.
              EU-ministern har tidigare sagt att det nya fördraget gör EU effektivare
              och öppnare och att Lissabonfördraget är det mest demokratiska
              fördrag som EU har haft. Men bakom retoriken om effektivitet innebär
              Lissabonfördraget en enorm maktöverföring från Sverige till EU.
            </seg>
            <seg n="80b4ab9e">
              Vänsterpartiet lät riksdagens utredningstjänst, RUT, beräkna
              hur mycket mer makt som EU får med Lissabonfördraget. Beslut med
              kvalificerad majoritet ökar på 16 områden, bland annat när det
              gäller fri rörlighet för arbetstagare inklusive samordning av
              socialförsäkringssystemen, transportpolitik och områdena straffrätt,
              polissamarbete samt asyl- och invandringspolitik. EU-parlamentets
              makt genom det så kallade medbeslutandeförfarandet ökar på 27
              områden, till exempel rörande medlemsländernas ekonomiska politik,
              jordbrukspolitiken och liberalisering av tjänster. Antalet helt
              nya områden som EU får fatta beslut om uppgår till 56, bland annat
              vad gäller finansiering på det militära området, utveckling av
              en rymdpolitik och gemensam förvaltning av EU:s yttre gräns.
            </seg>
            <seg n="91f42fe4">
              RUT säger att det går att beräkna detta på lite olika sätt, men
              med deras siffror ökar EU sin makt i mer än 100 fall. Det var
              väl knappast det man menade med att EU skulle bli smalare men
              vassare.
            </seg>
            <seg n="a71052a4">
              Det här är den överlägset största maktöverföringen sedan Sverige
              blev medlem i EU 1995. Att makt flyttar från folkvalda, öppna
              och demokratiskt valda parlamentariska församlingar till Bryssel
              utan att det svenska folket har tillfrågats har jag mycket svårt
              att se skulle vara en demokratisk landvinning värd att hänga i
              julgranen.
            </seg>
            <seg n="18fc073d">
              Herr talman! Det kanske allra allvarligaste med Lissabonfördraget
              är de tydliga steg mot en militarisering av unionen som tas. I
              fördraget slår man fast att EU kommer att skaffa ett gemensamt
              försvar. Hur detta förhåller sig till att Sverige ska vara alliansfritt
              har man inte lämnat några svar på. Men det kanske inte är så konstigt
              att den svenska regeringen numera säger att Sverige är alliansfritt
              utan ett ord om vad vi kommer att vara i morgon.
            </seg>
            <seg n="faed4297">
              Vad detta försvar egentligen ska göra i framtiden är högst oklart.
              I fördraget finns det tre olika skrivningar, lika luddiga alla
              tre, om hur man kommer att förhålla sig till folkrätten och krav
              på FN-mandat. I fördraget slår man fast att EU ska upprustas militärt,
              trots att det knappast i dag kan sägas att det råder brist på
              militär utrustning i världen. För varje krona som går till bistånd
              går 15 till militär upprustning. Men den fördelningen tycker uppenbarligen
              den svenska regeringen och EU inte är tillräckligt skev. Det här
              är ett vägval som borde oroa alla oss som tror på fred och nedrustning
              i Europa.
            </seg>
            <seg n="5694b237">
              Herr talman! EU har gjort sitt yttersta för att kväsa varje debatt
              och för att undvika nya folkomröstningar efter Frankrikes och
              Nederländernas nej i folkomröstningarna för några år sedan. Irland
              är det enda land som kommer att folkomrösta om Lissabonfördraget.
              Enligt en brittisk toppdiplomat har Sveriges EU-kommissionär Margot
              Wallström lovat att fördröja alla kontroversiella beslut inom
              EU för att inte riskera ett nej i den irländska folkomröstningen.
              Särskilt pinsamt, måste jag säga, är det att EU har lagt sig i
              vilket datum man ska ha sin folkomröstning på Irland. Nu blir
              det i juni i stället för i oktober, och det beror på att Frankrike
              tar över EU:s ordförandeklubba den 1 juli. Då förväntas president
              Sarkozy lägga fram en rad förslag på det militära området som
              hotar Irlands alliansfrihet och därmed skulle hota ett ja till
              Lissabonfördraget.
            </seg>
            <seg n="d0d11a6a">
              EU-ministern sade tidigare att det inte har varit några större
              överraskningar i ratificeringsprocessen. Nej, det är kanske inte
              så konstigt när den har riggats från dag ett för att undvika just
              att det skulle komma några överraskningar i form av folkligt inflytande.
            </seg>
            <seg n="666916d7">
              Anhängare av ökad överstatlighet brukar tala om behovet av debatt
              om EU här i Sverige. Vi fick höra det i EU-ministerns anförande
              i dag också. Stundtals känns det närmast som ett mantra som upprepas.
              Men frågan är när Sveriges befolkning ska få möjlighet att debattera
              och diskutera EU:s utveckling och framtid. Inte var det aktuellt
              i valrörelsen, då vi som sitter här fick mandat från väljarna.
              Inte heller ska det ske nu, när vi ska ratificera Lissabonfördraget.
            </seg>
            <seg n="7287539d">
              Om man på riktigt är intresserad av en bred och inkluderande
              folklig diskussion om EU och unionens framtid, varför utlyser
              man då inte en folkomröstning? Varför frågar man inte folket?
            </seg>
            <seg n="695fea50">
              Vänsterpartiet har gång på gång påtalat de omfattande demokratiska
              bristerna och underskotten i den europeiska unionen så även i
              en rad reservationer i det här betänkandet. Men jag tycker att
              det blir alltmer tydligt, när vi diskuterar Lissabonfördraget,
              att det demokratiska underskottet i EU inte bara handlar om institutionernas
              uppbyggnad. Det handlar inte bara om den bristande öppenheten.
              Det handlar också om den attityd man uppvisar hos den styrande
              eliten både i Bryssel och här i Sverige när det kommer till hur
              EU-politiken ska utvecklas.
            </seg>
            <seg n="108905fd">
              Herr talman! Det är svårt att diskutera EU i dag utan att nämna
              Lavaldomen, utan tvekan det största hotet mot den svenska modellen
              och den svenska fackföreningsrörelsen i modern tid. Genom domarna
              i Lavalfallet i Vaxholm och det tyska Rüffertfallet har EU:s domstol
              gått till frontalangrepp mot fackföreningsrörelsen och vår svenska
              arbetsmarknadsmodell. Enligt domstolens marknadsliberala logik
              är företagens rätt att flytta arbetskraft och tjänster överordnad
              de anställdas rättigheter.
            </seg>
            <seg n="1f70d89f">
              Konsekvenserna av bägge domarna är att löntagare från andra EU-länder
              inte har rätt till samma lön som värdlandets kollektivavtal ger
              inhemska löntagare. Företag från andra EU-länder har fått grönt
              ljus att konkurrera med anbud med lägre löner, och anställda som
              utför samma jobb i samma land ska ha helt olika löner. Letter
              och polacker ska obehindrat kunna reas ut på den svenska arbetsmarknaden,
              och konsekvenserna är uppenbara: De svenska lönerna kommer att
              pressas ned för alla anställda på den svenska arbetsmarknaden.
            </seg>
            <seg n="454e29b3">
              Det här är inga domedagsprognoser från Vänsterpartiet. Byggnadsarbetarnas
              ordförande Hans Tilly säger att EG-domstolen har dömt ut den svenska
              modellen, att domen innebär att svenska kollektivavtal inte gäller
              för utländska företag med tillfällig verksamhet på svensk arbetsmarknad
              och att domstolen öppnat upp för lönedumpning, inte bara i Sverige
              utan i hela Europa.
            </seg>
            <seg n="c82311c5">
              Även i kommissionen talar man i dag klarspråk. På en fråga om
              Lavaldomen svarade marknadskommissionären Charlie McCreevy att
              fackföreningarna kan fortsätta att vidta fackliga stridsåtgärder
              förutsatt att dessa motiveras av legitima mål som är förenliga
              med EG-fördraget. EG-fördraget är alltså överordnat rätten för
              fackföreningar i Sverige att vidta stridsåtgärder, att sätta företag
              i blockad, att gå ut i strejk. Det spelar ingen roll om vi förtydligar,
              utvecklar eller tillför ny svensk lagstiftning om EG-fördraget
              med sin fria rörlighet alltid kommer att vara överordnat svensk
              lagstiftning.
            </seg>
            <seg n="9b3ee7c9">
              Herr talman! När EU utvidgades var Vänsterpartiet för att löntagare
              från de nya medlemsländerna skulle få arbeta i Sverige, och vi
              motsatte oss de förslag på övergångsregler som kom från Socialdemokraterna.
              Den absoluta förutsättningen för vår hållning var dock att de
              som kom för att arbeta i Sverige skulle omfattas av svenska avtal,
              svenska löner och svenska regler på arbetsmarknaden. Med Lavaldomen
              har den förutsättningen satts ur spel. Vi vänsterpartister kommer
              aldrig att kunna acceptera en svensk arbetsmarknad där det på
              grund av nationalitet råder olika lön för lika arbete.
            </seg>
            <seg n="a8edbf06">
              Det är i dag uppenbart att vårt enda sätt att försvara den svenska
              modellen är att Sverige får ett undantag från EU:s fria rörlighet,
              från de så kallade fyra friheterna, på detta område. Sverige har
              nu genom processen att ratificera Lissabonfördraget ett guldläge
              att begära just ett sådant undantag. Men regeringen har avvisat
              denna tanke. Dessutom säger man att den utredare som ska undersöka
              Lavaldomens konsekvenser på svensk arbetsmarknad inte ska presentera
              sitt resultat förrän efter det att den svenska riksdagen klubbat
              igenom Lissabonfördraget, alltså först den 15 december. Sveriges
              riksdag ska således ta ställning till Lissabonfördraget utan att
              någon i denna kammare har en aning om vilka konsekvenser Lavaldomen
              kommer att få för svensk arbetsmarknad.
            </seg>
            <seg n="62b87857">
              Att de borgerliga ledamöterna inte tar strid för den svenska
              modellen är kanske inte så förvånande, men vi som i både ord och
              handling står upp för den svenska modellen kan klara oss ganska
              bra ändå. Det krävs nämligen endast 88 röster i Sveriges riksdag
              för att tvinga fram ett undantag i Lissabonfördraget som garanterar
              kollektivavtalen och strejkrätten i Sverige, alltså att de får
              fullt skydd.
            </seg>
            <seg n="355a3141">
              Nu är det hög tid att vi som på första maj, för sex dagar sedan,
              pratade om rättvisa och minskade klyftor i Sverige, om den svenska
              modellen och fackliga rättigheter, också står upp för den svenska
              modellen i denna kammare. Vänsterpartiet kommer att göra det.
              Vi kommer att kräva undantag från Lissabonfördraget för att garantera
              den svenska modellen, för att garantera den modell som skapat
              vårt välstånd och skyddat oss från lönedumpning på den svenska
              arbetsmarknaden.
            </seg>
            <seg n="57f1db8f">
              Herr talman! Regeringen brukar säga att Sverige ska tillhöra
              EU:s kärna, men vad man vill göra, vilka krav man ska driva nu
              när man befinner sig i kärnan är ofta betydligt mer oklart. Om
              den svenska regeringen verkligen vill påverka EU har jag två tips
              att ge till EU-ministern, nu när jag har chansen att ge dem från
              talarstolen.
            </seg>
            <seg n="ee2c7f1f">
              Genom att genomföra en folkomröstning om Lissabonfördraget kan
              Sverige bli en demokratins, öppenhetens och delaktighetens spjutspets
              i den europeiska unionen. Genom att använda det urstarka förhandlingsläge
              som Sverige i dag har genom ratificeringsprocessen av Lissabonfördraget
              kan vi kräva ett undantag för de svenska kollektivavtalen. Därigenom
              skulle vi kunna skicka en glasklar signal ut i Europa om att i
              Sverige gäller lika lön för lika arbete oavsett nationalitet.
              Det skulle stärka den svenska arbetarrörelsen och den svenska
              fackföreningsrörelsen men också dem som kämpar för fackliga rättigheter
              och rimliga löner runt om i Europa.
            </seg>
            <seg n="4637dd89">
              Om man verkligen vill påverka, verkligen vill vara en del av
              EU:s kärna, har man nu den bästa av möjligheter. Därför vill jag
              yrka bifall till reservation 9.
            </seg>
          </u>
          <note type="speaker" n="8557da00">
            Anf. 76 Statsrådet CECILIA MALMSTRÖM (fp) replik:
          </note>
          <u who="louise_malmstrom_6cf5be" xml:id="i-f34e1efae1dc483e-3" n="e056d93f">
            <seg n="55091596">
              Herr talman! Hans Linde och jag är inte överens om så många frågor,
              men vi är överens om att vi borde diskutera EU mer. Också jag
              har beklagat att Europafrågorna inte får större plats i de nationella
              valrörelserna. Folkpartiet och Vänsterpartiet har faktiskt vid
              flera tillfällen försökt lyfta upp sådana frågor genom gemensamma
              debatter.
            </seg>
            <seg n="0f150429">
              Om vi ska diskutera dessa frågor måste vi hålla oss åtminstone
              lite grann till sanningen. Även jag har tittat på den RUT-utredning
              som det hänvisas till. Det är inte riktigt så att hundra områden
              flyttas. I 16 fall ska rådet fatta beslut genom kvalificerad majoritet
              i stället för enhällighet. Det gör vi för att kunna få större
              effektivitet, hindra konservativa regeringar från att stoppa exempelvis
              vissa jämställdhetsförslag eller det diskrimineringsförslag som
              nu diskuteras.
            </seg>
            <seg n="a3a3abd5">
              I 27 av fallen handlar det om att Europaparlamentet blir medbeslutande.
              Jens Holm, partikollega till Hans Linde, får vara med och fatta
              beslut i det parlament som är folkvalt. I resterande 56 fall handlar
              det om små, ganska obetydliga preciseringar och förtydliganden.
              Sedan finns det några kompetenser som är helt nya för EU. Det
              handlar om humanitärt bistånd, bestämmelser om en mer öppen och
              effektiv administration, gemensamma åtgärder mot människohandel,
              medborgarinitiativ samt en ny utträdesparagraf. Den sista punkten
              kanske Hans Linde är för. Det talas om hundra områden, men tycker
              inte Hans Linde att vi ska försöka hålla oss lite proportionerligt
              till dessa områden för att få en saklig debatt om Lissabonfördraget?
            </seg>
            <seg n="5a249f1f">
              Jag har svårt att förstå hur en ledamot i Sveriges riksdag, en
              folkvald sådan, kan säga att när riksdagar ratificerar är det
              riggat och i avsaknad av folkligt inflytande. Att EU-kommissionen
              skulle ha bestämt datumet för den irländska folkomröstningen är
              helt absurt. Det är klart att de inte har. Redan för flera år
              sedan diskuteras det att de skulle rösta i maj och juni. Det var
              långt innan diskussionerna om vad fransmännen eventuellt skulle
              föreslå under sitt ordförandeskap fanns med.
            </seg>
          </u>
          <note type="speaker" n="5073905c">
            Anf. 77 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-4" n="23ae2b32">
            <seg n="4e1e03dd">
              Herr talman! Jag vet inte riktigt hur EU-ministern räknat. Om
              man räknar ihop alla de förslag om maktförskjutning som EU-ministern
              själv säger kommer att ske blir det sammanlagt ungefär hundra.
              Vi talar om de 16 områden där det krävs kvalificerad majoritet,
              de 27 områden där EU-parlamentet får ett medbeslutandeförfarande
              och de 56 nya områdena. Det blir ungefär hundra nya fall. Jag
              vet inte vem i det här fallet som har problem med att läsa en
              RUT-utredning.
            </seg>
            <seg n="665630d6">
              Visst kan vi måla upp en bild av att det handlar om mindre förändringar,
              om en utträdesparagraf med mera. Men det är inte helt ärligt mot
              de svenska väljarna att säga så, för det handlar bland annat om
              asyl- och invandringspolitiken. Där kommer vi att tydligt skärpa
              reglerna och försvåra för människor utanför EU att komma in i
              unionen. På flera områden innebär det en militarisering av EU.
              Det borde få oss i ett alliansfritt Sverige att åtminstone höja
              på ögonbrynen.
            </seg>
            <seg n="0f783e24">
              Jag har förstått att EU-ministern avvisar en folkomröstning.
              Det har framgått ganska tydligt under den senaste tiden. Jag skulle
              kunna känna respekt för den åsikten om det var så att EU-ministern
              hade en principiell hållning att vi inte ska ha några folkomröstningar.
              Men det är inte den hållning som EU-ministern och Folkpartiet
              har. De vill ha en folkomröstning, inte om Lissabonfördraget men
              om euron och EMU-medlemskapet. Jag förstår inte hur man får detta
              att gå ihop.
            </seg>
            <seg n="31d1398e">
              Man säger nej till en folkomröstning om Lissabonfördraget, som
              innebär den största maktöverföringen sedan 1995 när Sverige blev
              medlem av EU. Däremot vill man ha en folkomröstning om euron,
              som vi hade en bred debatt om i Sverige så sent som 2003. Det
              var en bred och aktiv debatt där svenska folket sade ett tydligt
              nej. Jag får inte det att gå ihop. Därför kvarstår frågan: Varför
              frågar man inte folket i detta fall? Uppenbarligen säger Folkpartiet
              och EU-ministern att vi gärna kan ha folkomröstningar men bara
              så länge vi inte har någonting att förlora.
            </seg>
          </u>
          <note type="speaker" n="15f5a9ca">
            Anf. 78 Statsrådet CECILIA MALMSTRÖM (fp) replik:
          </note>
          <u who="louise_malmstrom_6cf5be" xml:id="i-f34e1efae1dc483e-4" n="e056d93f">
            <seg n="324cd2a8">
              Herr talman! Jag tycker att det finns en skillnad mellan att
              göra små justeringar på 56 områden och att, som Hans Linde säger
              och som jag inte på något sätt förnekar, gå över till majoritetsbeslut
              på en del områden, till exempel inom asyl- och migrationspolitiken,
              för att kunna fatta beslut på dessa områden, kunna utforma ett
              gemensamt solidariskt och tydligt regelverk på migrationsområdet.
              Likaså gäller det brottsbekämpning och inte minst brottsoffers
              ställning. Flera länder har blockerat viktiga beslut som rör rättssäkerheten.
              Där har Sverige varit pådrivande, men på grund av kravet på enhällighet
              har vi inte kunnat komma överens. Det är en viktig fråga. Därför
              tycker jag att dessa hundra områden ska nyanseras, för det är
              verkligen fråga om en blandning av stort och smått.
            </seg>
            <seg n="56935e79">
              Min inställning till folkomröstningar är att jag är principiellt
              skeptisk till dem. Jag tycker att de ska användas mycket, mycket
              sparsamt. Vi har en tradition av representativ demokrati i Sverige,
              och det är en mycket god form av demokrati. Folkomröstningar är
              inte på något sätt mer demokratiska än representativ demokrati.
              Vid ett fåtal tillfällen när det rör sig om mycket stora beslut
              för hela landet anser jag att besluten bör föregås av en folkomröstning.
              Exempel på sådana beslut var inträdet i EU och om vi skulle övergå
              till euron.
            </seg>
            <seg n="b684a870">
              Ett nytt fördrag, ännu ett i EU:s historia, kan mycket väl ratificeras
              av Sveriges riksdag, på samma sätt som Sveriges riksdag var fullt
              kapabel att ratificera både Amsterdamfördraget och Nicefördraget.
              Dessutom har man ratificerat alla andra tidigare internationella
              fördrag. Men Hans Lindes parti har ju alltid varit emot den typen
              av internationella fördrag, så det finns naturligtvis en logik
              i detta.
            </seg>
            <seg n="8cfd4dd6">
              Jag är helt övertygad om att Sveriges riksdag kan göra den bedömningen
              och att vi kan få en debatt som gör att många människor förhoppningsvis
              ändå känner sig engagerade i frågan. Jag gör vad jag kan, och
              jag tror att Hans Linde gör vad han kan för att försöka involvera
              fler personer i diskussioner om Lissabonfördraget.
            </seg>
            <seg n="8c4e82a5">
              Regeringens uppfattning och majoritetens uppfattning i denna
              kammare är att det är riksdagen som ska ratificera detta EU-fördrag,
              precis som vi brukar.
            </seg>
          </u>
          <note type="speaker" n="1b27d0d4">
            Anf. 79 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-5" n="23ae2b32">
            <seg n="a4e7299d">
              Herr talman! Ja, det är Sveriges riksdag som ska ratificera Lissabonfördraget.
              Det är samma riksdag som valdes i ett val här i Sverige där det
              saknades en debatt om de här frågorna. På det området är Cecilia
              Malmström och jag helt eniga vi hade alldeles för lite av EU-debatt
              vid det senaste riksdagsvalet här i Sverige.
            </seg>
            <seg n="9a72b9fd">
              Man kan fråga sig: Hur kan någon riksdagsledamot i den här kammaren
              säga att han har fått ett tydligt mandat från sina väljare vad
              han ska tycka i de här frågorna? De allra flesta har aldrig diskuterat
              de här frågorna. När människor i Sverige gick till valurnorna
              med sina valsedlar var inte det här en fråga som stod på dagordningen.
              Därför är det rimligt att folkomrösta.
            </seg>
            <seg n="a53b0022">
              Jag måste ändå lyfta fram en annan sak, som har lyfts fram tidigare
              i debatten, och det handlar om den nya stadgan som läggs fram
              i Lissabonfördraget och som ska garantera strejkrätten. Jag tycker
              att det är ett ganska märkligt uttalande att vi kommer att få
              en helt ny lagstiftning på EU:s område som plötsligt ska skydda
              strejkrätten och förändra förutsättningarna på arbetsmarknaden.
            </seg>
            <seg n="e431a88b">
              Trots allt var det så när EG-domstolen beslutade om Lavaldomen
              att man uttryckligen angav i domen att man har tittat på stadgarna
              och vägt in dem i sitt domslut.
            </seg>
            <seg n="7701b66f">
              Dessutom sade EU-kommissionär Margot Wallström på en rak fråga
              om vad den nya stadgan kommer att innebära för den fria rörligheten
              och den inre marknaden att den inte kommer att ha någon påverkan
              över huvud taget, därför att den redan är inkorporerad, och att
              det inte kommer att påverka arbetsmarknadspolitiken i Europa att
              den görs juridiskt bindande. Det finns svart på vitt i ett svar
              från EU-kommissionär Margot Wallström.
            </seg>
            <seg n="f5cbc8a5">
              Jag tycker att det är lite oärligt att stå i den här kammaren
              och säga att bara vi har fått till stadgan i Lissabonfördraget
              kommer saker och ting i grunden att förändras. Så är inte fallet.
            </seg>
            <seg n="3b26ca8c">
              Vi har fortfarande inte fått några som helst garantier för hur
              vi kan bevara den svenska modellen med kollektivavtal och med
              strejkrätt. Där tycker jag fortfarande att majoriteten och EU-ministern
              är svaret skyldiga: Hur ska vi försvara den svenska modellen?
            </seg>
          </u>
          <note type="speaker" n="f10a0a77">
            Anf. 80 ULF HOLM (mp):
          </note>
          <u who="ulf_holm_74ae2f" xml:id="i-3cf9b6fb03ee2edc-1" n="f4f7c88e">
            <seg n="35baed1c">
              Herr talman! Cecilia Malmström började med att säga att den nya
              regeringen nu har haft sitt första år i EU. Då är det dags att
              börja utvärdera det första året av aktiviteter i EU med den nya
              regeringen, som vill tillhöra kärnan i EU.
            </seg>
            <seg n="778a5d19">
              Resultatet är nedslående och beklagligt. Den undfallenhet som
              den nya regeringen har visat mot EU är katastrofal.
            </seg>
            <seg n="c37d8a2f">
              Man kan gå igenom de stora och viktiga händelser som har diskuterats
              på EU-nivå och i Sveriges riksdag, alltifrån Berlindeklarationen
              i mars när EU fyllde 50 år till EU-toppmötet om klimatfrågorna,
              Lissabonfördraget, gasledningen där EU ska ge pengar via TEN-projekten,
              översynen av EU:s budget och sist men inte minst dagarna före
              jul EG-domstolens beslut om Lavalfrågan. På punkt efter punkt
              upptäcker man när man går igenom de här frågorna att den svenska
              regeringen faktiskt inte har lagt fram några förslag på de enskilda
              punkterna. Den svenska regeringen har varit tyst i klassen. Det
              tycks vara den nya strategin att inte väsnas för mycket, för då
              kan de viktiga, såsom Tysklands förbundskansler Angela Merkel,
              tycka att Sverige är jobbigt.
            </seg>
            <seg n="c7f84223">
              Det är det som är resultatet av första året med den nya regeringen
              i EU.
            </seg>
            <seg n="6501049b">
              Om man går igenom till exempel den allmänna inriktningen ser
              man att regeringen förordar en utveckling där EU koncentrerar
              sig på färre och genuint gränsöverskridande frågor med fokus på
              frågor som rör medborgarnas vardag. Frågan är: Hur avspeglas detta
              i de beslut man för fram?
            </seg>
            <seg n="d60c77dc">
              Vi kan ta Lissabonfördraget och se om det är gränsöverskridande
              frågor och om man koncentrerar sig på färre frågor.
            </seg>
            <seg n="d9060595">
              EU-ministern stod här i en interpellationsdebatt med Hans Linde
              och sade att det blir en massa fler beslut på EU-nivå. Ja, men
              vi kanske inte tycker att de är bra.
            </seg>
            <seg n="6ca6613e">
              Men det blir inte färre frågor som EU ska syssla med framöver.
            </seg>
            <seg n="88632962">
              Har Sverige då någon gång protesterat mot EU-lagar eller förslag
              om EU-lagstiftning? Nej. I skrivelsen redovisas i bilaga 5 att
              Sverige bara har röstat nej till ett enda förslag på ett helt
              år när det gäller EU-beslut. Ja, musen röt i EU:s mötesrum en
              enda gång. Man har lagt ned rösten två gånger. Då ska vi veta
              att EU förra året slog rekord i antal nya lagstiftningsärenden.
              Men den svenska regeringen är tyst. Man vågar inte ta några strider.
              Man vill ha guldmedalj i tyst i klassen.
            </seg>
            <seg n="8f6bbee6">
              Tillvaratar man då de svenska intressena? Det är svårt att se
              att EU-ministern, utrikesministern eller statsministern egentligen
              gör det när det gäller EU-frågorna om man bara protesterar en
              gång och röstar nej.
            </seg>
            <seg n="eb19e342">
              I stället tycks det vara så att man ska tillhöra gänget, att
              det är det viktigaste. Exakt vilken politik det gänget ska driva
              behöver vi inte säga så mycket om. Jag kan ta några exempel.
            </seg>
            <seg n="dd5eaa86">
              Förra året började man diskutera EU:s budgetöversyn och hur EU:s
              budget ska se ut framöver. Hur många förslag har kommit där? Ja,
              i riksdagen har det inte presenterats ett enda förslag om den
              svenska linjen. Det är allmänna riktlinjer, att vi ska försöka
              ha bättre transparens och budgetöversyn och ändra jordbrukspolitiken.
              Men hur många förslag har man lagt fram i EU-sammanhang? Det är
              ganska tyst i den frågan.
            </seg>
            <seg n="e0cff9a6">
              Miljöpartiet har däremot lagt fram förslag om att vi ska klimatsäkra
              EU:s budget. Varje budgetpost i EU måste gås igenom för att vi
              ska kunna se: På vilket sätt bidrar detta till beslutet om att
              minska koldioxidutsläppen? Det är en ganska dyster läsning.
            </seg>
            <seg n="243f1c23">
              För att Cecilia Malmström inte ska vifta bort mig med detsamma
              tänkte jag ta hjälp av lite forskare det brukar vara enklare.
              Ännu mer populärt är väl Svenska institutet för europapolitiska
              studier Cecilia Malmström kan inte säga så mycket mot detta. De
              har slagit fast i en rapport att till exempel när det gäller frågor
              om ett hållbart klimat satsade EU 2,3 miljarder euro på hållbar
              energi, medan man satsade 4,8 miljarder på kärnkraft. De slog
              också fast att det förra budgetperioden, 20002006, var endast
              13 procent som spenderades på miljövänliga investeringar.
            </seg>
            <seg n="2e8fb8aa">
              EU:s budget är till stora delar en budget som förstör och motverkar
              en aktiv klimatpolitik. Då borde man naturligtvis som svensk regering,
              som ska hålla fanan högt, lägga fram förslag om att bilda en arbetsgrupp
              i EU eller åtminstone i den svenska regeringen för att börja gå
              igenom EU:s budget för att klimatsäkra den punkt för punkt. Men
              det vägrar EU-minister Cecilia Malmström. Det är ingen bra början.
            </seg>
            <seg n="ab0c9c4b">
              När det gäller EU-toppmötet om Lissabonfördraget, som i vissa
              fall förs fram som den viktigaste punkten för att vi ska kunna
              ha en bättre klimatpolitik, ska man komma ihåg att de borgerliga
              partierna träffade Socialdemokraternas Mona Sahlin den 26 april
              förra året och gjorde en överenskommelse om att så lite som möjligt
              ska förändras i det liggande förslaget till EU-konstitution, det
              som var embryot till Lissabonfördraget. Man sade att man skulle
              försöka passa på att få in konkreta skrivningar om klimatet och
              miljön, enligt Tidningarnas Telegrambyrå den 26 april.
            </seg>
            <seg n="ff11d145">
              En månad senare hade det förändrats till: förutsatt att det inte
              ger EU ytterligare befogenheter. Nej, men då får ju inte EU några
              nya muskler för att bekämpa klimatfrågorna.
            </seg>
            <seg n="ee2962a9">
              Inte heller i det som sedan blev Lissabonfördraget, artikel 91,
              finns det någon nyhet. Man lägger bara till en bisats när det
              gäller att främja internationella nivåer för att lösa globala
              miljöproblem, särskilt för att bekämpa klimatförändringarna.
            </seg>
            <seg n="69ad9264">
              Det är ingen kioskvältare. Det är väl ingen som har glömt att
              EU gick i bräschen när Kyoto I framförhandlades. Redan på den
              tiden, långt före Lissabonfördraget, var EU en av förkämparna
              för Kyoto och såg till att det fanns, så det är ingen kioskvältare.
            </seg>
            <seg n="7df28da6">
              Problemet är däremot hur detta avspeglas i EU:s egen verksamhet.
              Där är de stora problemen. Det är lätt att säga vad andra länder
              och EU i stort ska göra men väldigt svårt att konkret visa på
              vad det är som behöver göras och att ändra sin egen politik. Där
              har man misslyckats.
            </seg>
            <seg n="77533f21">
              När det gäller Lissabonfördraget sade Cecilia Malmström att det
              måste bli lättare att fatta beslut i EU. Lättare? Vi satte nytt
              rekord i antal EU-beslut förra året. Lättare vad betyder det?
            </seg>
            <seg n="612292d5">
              Ja, enligt det nya Lissabonfördraget innebär det att små länder
              ska få färre röster medan stora länder ska få fler röster. Hur
              ska Sverige lättare kunna ha en åsikt då? Hur ska vi lättare kunna
              föra fram våra frågor om de stora länderna i EU kommer att få
              ännu lättare att köra över de mindre länderna? Hur ska vi lättare
              kunna föra fram våra frågor om de frågor där man kan lägga in
              sitt veto blir färre och beslut ska fattas med kvalificerad majoritet?
            </seg>
            <seg n="ce853707">
              Det blir naturligtvis svårare och svårare för små länder att
              föra fram en åsikt i EU och att få med sig majoriteten medan de
              stora länderna kommer att tjäna mest på de nya rösträttsreglerna
              inom Lissabonfördraget.
            </seg>
            <seg n="8476e3c2">
              Man undrar på vems sida EU-ministern, statsministern och utrikesministern
              egentligen står. Handlar det om att försvara svenska intressen,
              eller har de svalt EU-kommissionens grej, att man bara ska jobba
              för EU:s bästa?
            </seg>
            <seg n="74d5b5b5">
              Jag anser att en svensk regering också ska lyfta fram frågor
              som är viktiga för oss i Sverige och agera inom de organisationer
              som man behöver.
            </seg>
            <seg n="3defa845">
              Vi hade förra året en stor diskussion om gasledningen mellan
              Tyskland och Ryssland. Det dröjde månader innan den svenska regeringen
              vågade säga någonting alls. Man ville inte störa relationerna
              med andra länder. Det tog rätt lång tid innan man ens vågade erkänna
              att EU hade en del i det här. I EU har man nämligen avsatt pengar
              till det här projektet.
            </seg>
            <seg n="e3b3e6c5">
              Inte heller när det gäller EG-domstolens beslut om Laval har
              regeringen på något sätt agerat för att se till att den domen
              inte försvagar den svenska modellen.
            </seg>
            <seg n="339acc59">
              Cecilia Malmström sade i debatten att Lavaldomen inte på något
              sätt hotar den svenska modellen. Det må hon i så fall vara ensam
              om att tycka. Framför allt undrar jag: Varför har ni tillsatt
              en utredning om EU-ministern redan har bestämt sig för vilken
              modell som ska gälla, att EG-lagstiftningen inte hotar den svenska
              modellen?
            </seg>
            <seg n="98d6c7ef">
              Tvärtom handlar hela debatten i Europa nu mer och mer om att
              EU:s lagstiftning nog också måste ändras. Man måste till exempel
              se över utstationeringsdirektivet. Det handlar inte bara om hur
              Sverige har implementerat dessa bestämmelser i svensk lagstiftning.
              Det finns nämligen en tendens i EG:s domstol att man mer och mer
              se till de fyra friheterna, att de är överordnade.
            </seg>
            <seg n="8fface54">
              EU:s fria rätt för varor, tjänster, kapital och människor är
              överordnad lagstiftningen. Det är den man ska bedöma. Det är den
              som EG-domstolen hänvisar till. Man ska se till det principiella.
            </seg>
            <seg n="02a757dc">
              Då är också frågan: På vilket sätt kommer Lissabonfördraget att
              förändra detta? Det kommer naturligtvis inte på något sätt att
              förändra detta. Lissabonfördraget slår nämligen fast att de fyra
              friheterna är överordnade. Då kommer inte de fackliga rättigheterna
              att stärkas med Lissabonfördraget utan kanske tvärtom försvagas.
            </seg>
            <seg n="6275fb42">
              Inte heller, om vi går tillbaka till klimatfrågan, kommer klimatarbetet
              att bli enklare i EU med det nya fördraget. EG-domstolen hänvisar
              ju oftare och oftare till att de fyra friheterna är ett överordnat
              mål, och där finns inte miljöfrågorna med. Då kommer också miljöfrågorna
              att få allt svårare att passa in i EU:s maskineri, beslutsprocess,
              längre fram.
            </seg>
            <seg n="391dca06">
              Det är allvarligt. Där måste Sverige kunna ta en strid. Det är
              då man ska utvärdera den svenska regeringens agerande förra året,
              och då är det underkänt. Det är mycket prat i riksdagen men inget
              prat och inget agerande och inga konkreta ändringsförslag i EU
              när det gäller hur man kan göra EU bättre.
            </seg>
            <seg n="6afee6af">
              Slutligen, herr talman, är det pinsamt att höra EU-ministern
              säga att Lissabonfördraget är så viktigt och att det är så viktigt
              med demokrati samtidigt som man förvägrar svenska folket en folkomröstning
              om det nya Lissabonfördraget.
            </seg>
            <seg n="675b6377">
              Om nu EU-ministern och regeringen tror så mycket på Lissabonfördraget
              undrar jag: Varför vågar ni inte fråga folket om det är rätt väg
              för EU i framtiden? Ni vågar inte. Ni är rädda för folket. Det
              är en farlig utveckling. Har man inte stöd för den politik man
              ska driva framöver kan det bli mycket värre framöver.
            </seg>
          </u>
          <note n="2d39547c">
            Herr talman! Jag yrkar bifall till reservationerna 2, 8 och 17
            i betänkande 10 och till reservationen i fråga om motiveringen
            i betänkande 11.
          </note>
          <note type="speaker" n="0cdfcb9e">
            Anf. 81 Statsrådet CECILIA MALMSTRÖM (fp) replik:
          </note>
          <u who="louise_malmstrom_6cf5be" xml:id="i-f34e1efae1dc483e-5" n="e056d93f">
            <seg n="b22b71ee">
              Herr talman! Jag hade naturligtvis inte väntat mig att få något
              högt betyg av Ulf Holm. Men mycket av det han säger är trams.
              Vi lägger oss naturligtvis inte platt för Tyskland. Det är dumt
              att påstå något sådant.
            </seg>
            <seg n="922c5613">
              Jag försökte inledningsvis lyfta fram några exempel där Sverige
              faktiskt är pådrivande och där Sverige har tagit många initiativ.
              Jag skulle kunna lägga till Östersjöstrategin, till exempel, som
              nu kommer fram på svenskt initiativ.
            </seg>
            <seg n="3658a9b5">
              Ulf Holm vet hur EU fungerar. Han vet att det inte är särskilt
              ofta man röstar i EU. 8788 procent av alla beslut som fattas med
              kvalificerad majoritet fattas i enhällighet, utan omröstning,
              efter det att man har resonerat, kompromissat och lagt fram olika
              förslag. Det är så man påverkar, inte genom att rösta nej och
              straffa ut sig.
            </seg>
            <seg n="be7c9043">
              Varför röstar vi nej mer sällan i dag? Jo, därför att vi oftare
              får som vi vill nu än under den socialdemokratiska regeringens
              tid. Vi är ännu mer aktiva. Vi påverkar. Vi lägger fram förslag.
              Vi bidrar till kompromisser. Sverige är en mycket pådrivande och
              aktiv partner i Europa. Det kan vem som helst av Ulf Holms kolleger
              vittna om, om du frågar runt i de olika länderna.
            </seg>
            <seg n="c958a06f">
              Sedan gällde det smalare och vassare. Ja, vi arbetar bland annat
              för det i EU:s budget. Det är en process som precis har påbörjats.
              Det är inte sant att vi inte har lagt fram några förslag och att
              vi inte har redovisat det. Vi har varit i kammaren flera gånger
              och i flera utskott och pratat om de här frågorna, och vi hoppas
              att vi ska kunna få en mer anpassad och smalare och vassare budget.
            </seg>
            <seg n="5c7f42eb">
              Sedan är det tråkigt att Ulf Holm skäller så mycket på EU i miljöhänseende.
              Det är klart att det finns brister. Det är klart att det finns
              jättemycket mer att göra. Men EU är världens bästa miljöorganisation.
              EU går i bräschen för ett nytt globalt klimatavtal. Det har Ulf
              Holms egna språkrör insett. Därför är man numera förespråkare
              för att Sverige ska vara kvar i EU. När ska också Ulf Holm inse
              detta?
            </seg>
          </u>
          <note type="speaker" n="402e9374">
            Anf. 82 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-2" n="f4f7c88e">
            <seg n="9911e54c">
              Herr talman! Ett smalare och vassare EU är EU-minister Cecilia
              Malmströms stora paradgren här. Men i det som Sverige går med
              på i EU blir det tvärtom. Det blir ett fetare och bredare EU,
              och det blir fetare för varje gång EU-ministern fattar beslut
              nere i Bryssel.
            </seg>
            <seg n="78f3bb0b">
              Det är väl ingen som kan påstå att Lissabonfördraget innebär
              att EU blir smalare men vassare. Det blir ju fler och fler beslutsområden
              som går till EU, som flyttas från Sveriges riksdag, från EU-nämnden
              och från regeringen. Det blir beslut som fattas med kvalificerad
              majoritet i EU.
            </seg>
            <seg n="c2d1c7ee">
              Det är utrikespolitik. Det är rymdpolitik. Det är många olika
              frågor. Det allvarliga är framför allt att regeringen nu drar
              undan mattan när det gäller chansen att påverka de besluten i
              framtiden. Man går nämligen med på röstregler som innebär att
              små stater i EU får färre röster medan de stora länderna i EU
              får fler röster. Det innebär faktiskt att EU-ministern, de få
              gånger hon tänker rösta i EU, har färre röster än tidigare. Då
              är det mindre chans att en nej-röst eller en nedlagd röst spelar
              någon roll. Det är det allvarliga. Det innebär också att EU kommer
              att få en EU-president och en utrikesminister. Det är inte särskilt
              väl inskrivet i Lissabonfördraget vad detta exakt kommer att innebära,
              men det skulle väl inte förvåna någon om dessa valda personer
              kommer att kräva makt och inflytande på sina nya positioner. Och
              vilka är det då som förlorar makten? Det är naturligtvis länder,
              ministrar och parlament, och det är den stora och allvarliga bristen.
            </seg>
            <seg n="f9c9cfdd">
              Klimatet får jag ta i nästa inlägg.
            </seg>
          </u>
          <note type="speaker" n="5f32e387">
            Anf. 83 Statsrådet CECILIA MALMSTRÖM (fp) replik:
          </note>
          <u who="louise_malmstrom_6cf5be" xml:id="i-f34e1efae1dc483e-6" n="e056d93f">
            <seg n="9fef1130">
              Herr talman! Jag fick ju inte svar på den frågan, men då kanske
              det kommer i nästa replik.
            </seg>
            <seg n="a7764b8a">
              Ulf Holm är en erfaren politiker som har varit med i många år.
              Se dig omkring! Allt fler av de frågor, problem och utmaningar
              som vi brottas med i dag kräver gemensamma lösningar. Det spelar,
              med all respekt, inte alltid så stor roll vilka beslut man fattar
              i Sveriges riksdag, för miljöföroreningarna, fattigdomen, svälten,
              klimatföroreningarna, brottsligheten och så vidare respekterar
              inga gränser. Vi måste fatta beslut tillsammans, och EU är en
              helt fantastisk uppfinning för att försöka lösa detta. Vi har
              gemensamma problem vi försöker hitta gemensamma lösningar. Då
              försöker man kompromissa sig fram, och det innebär att Sverige
              inte alltid får som vi vill. Så är det naturligtvis, eftersom
              vi har 27 medlemsländer. Men ganska ofta får vi i alla fall lite
              grann som vi vill. Det är ju det som hela kompromissen och EU-samarbetet
              bygger på och innebär: att vi allihop får lite grann som vi vill,
              och så kan vi gå hem och känna att vi i alla fall har gjort framsteg
              i de här frågorna.
            </seg>
            <seg n="e6c0e557">
              Lissabonfördraget är en anpassning till denna situation. Vi behöver
              kunna fatta beslut. Om alla länder ska vara överens om allting
              händer det inte mycket. Det händer inte mycket på miljöområdet.
              Det händer inte mycket när det gäller fattigdomsbekämpningen.
              Det händer inte mycket när det gäller jämställdhet och diskrimineringsfrågor
              som jag vet att Ulf Holm och jag har ett gemensamt engagemang
              i.
            </seg>
            <seg n="564d7f67">
              Därför behöver vi helt enkelt lite modernare spelregler. Världens
              förändras, Ulf Holm. Det borde även Ulf Holm göra!
            </seg>
          </u>
          <note type="speaker" n="c685abf0">
            Anf. 84 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-3" n="f4f7c88e">
            <seg n="5252d0b8">
              Herr talman! Det mest intressanta som EU-ministern sade i det
              här inlägget var att många problem kräver gemensamma beslut. Exakt!
              De kräver gemensamma beslut.
            </seg>
            <seg n="90388c0a">
              Ett bra exempel och ett av de viktigaste beslut som har tagits
              på mellanstatlig nivå, det vill säga där man är överens och inte
              något land kan bli överkört, är det beslut som togs på EU-toppmötet
              i mars förra året om klimatfrågan. Det skedde inte med det nya
              Lissabonfördraget eller genom att en majoritet kunde köra över
              en minoritet, utan det var ett mellanstatligt beslut om att EU
              på toppmötet på Bali skulle kräva 20 procent eller, om det blev
              ett internationellt avtal, 30 procent.
            </seg>
            <seg n="1134367d">
              Det var ett mellanstatligt beslut. Det var inget beslut där något
              enskilt land blev överkört, och det är det bästa beviset på att
              sådana beslut som kräver långtgående målsättningar ska fattas
              mellanstatligt. Det är jätteviktigt att länder känner att de har
              varit med i processen och också kommit överens. Det är då man
              kan ta de stora kliven, inte när enskilda länder gång på gång
              blir överkörda. Och den risken blir större i framtiden om riksdagen
              godkänner Lissabonfördraget, för då kan inte små stater som Sverige
              protestera och säga nej lika ofta, eftersom röstreglerna förändras.
              Det är den utvecklingen som vi måste ta på allvar och som jag
              känner att regeringen bara nonchalerar och tycker är petitesser,
              för vi måste göra EU smidigare säger man.
            </seg>
            <seg n="ca7c4249">
              Men det handlar inte alltid om att göra EU smidigare. Det handlar
              om demokrati, och det handlar om att folket ska vara med. Det
              är därför, herr talman, som Miljöpartiet kräver en folkomröstning
              om Lissabonfördraget!
            </seg>
          </u>
          <note type="speaker" n="091c4f82">
            Anf. 85 WALBURGA HABSBURG DOUGLAS (m):
          </note>
          <u who="walburga_habsburg_douglas_bde0d8" xml:id="i-844f53b08e8c1fcd-0" n="b078eed9">
            <seg n="2d40c8fa">
              Herr talman! Fru Europaminister! Låt mig börja med att säga att
              jag är glad över att Europaministern har kommit till kammaren
              för att delta i vår diskussion och hur hon deltog! Hon tog med
              passionerad övertygelse replik på alla dem som talat före mig.
              Jag tycker att det är beundransvärt.
            </seg>
            <seg n="51e1136a">
              Denna vecka är det också särskilt roligt att prata om Europa,
              eftersom vi firar Europadagen nu på fredag den 9 maj.
            </seg>
            <seg n="2170c239">
              Europadebatten har under den senaste tiden tilltagit i Sverige,
              vilket är mycket glädjande. Det beror inte minst på Sveriges kommande
              ordförandeskap i EU under andra halvåret 2009. Men det beror även
              på det snart stundande Europaparlamentsvalet och på att vi diskuterar
              Lissabonfördraget som är tänkt att träda i kraft vid årsskiftet.
              Till detta vill jag även lägga Cecilia Malmströms aktiva egna
              engagemang för att föra ut Europafrågorna runt om i landet och
              i hela EU.
            </seg>
            <seg n="df2b5379">
              Europa och Europeiska unionen åtnjuter en allt större acceptans
              i vårt samhälle, och diskussionen om ett eventuellt utträde har
              gudskelov nästan helt försvunnit. Denna positiva utveckling beror
              i stor utsträckning på att Europapolitiken har blivit en naturlig
              del av vår vardag och inte längre är en avskild del i våra liv
              med beslut som fattas långt borta. Även Miljöpartiets språkrör
              har insett vikten av ett fördjupat Europasamarbete och följer
              äntligen efter sina partivänner i de andra EU-länderna.
            </seg>
            <seg n="8f15fc7a">
              Betänkandet som vi nu diskuterar behandlar regeringens skrivelse
              Årsboken om EU och tillhörande motioner. Den är uppbyggd i tio
              överskådliga kapitel som gör den lättförståelig, och den fungerar
              lite som en uppslagsbok för alla oss européer. Frågan om EU:s
              utvidgning intar en särskild ställning, precis som den gjorde
              redan under Sveriges första ordförandeskap 2001.
            </seg>
            <seg n="bcae8602">
              På årets första dag 2007 blev Rumänien och Bulgarien nya medlemsländer
              och har under det år som gått blivit alltmer varma i kläderna.
              Nu är snart alla länder som fram till 1989 låg avskilda från oss
              bakom järnridån medlemmar i vårt europeiska enande. Regeringen
              betecknar utvidgningen som EU-samarbetets största framgång.
            </seg>
            <seg n="1486e457">
              Förhandlingarna med Kroatien och Turkiet har förts vidare under
              det gångna året, och Kroatien ser ut att snart kunna bli medlem
              kanske redan nästa år. Sverige är ett av de länder som är mest
              utvidgningsvänliga. Riksdagen har ett flertal gånger enhälligt
              beslutat om ett EU-perspektiv för Ukraina och Moldavien men även
              för Vitryssland. Självklart menar vi inte Europas siste diktator,
              Alexander Lukasjenko, utan det vitryska folket som så väl behöver
              vårt stöd. I veckan har några av oss riksdagsledamöter vitryska
              praoelever från oppositionen med i vårt arbete. De är här för
              att de vill lära sig av vårt Europaengagemang.
            </seg>
            <seg n="e8f3a123">
              Fru talman! Utvidgningen är ett centralt bidrag till fred, demokrati
              och stabilitet på hela vår kontinent. Genom denna process bidrar
              EU också med så kallad nation-building på Balkan. Medlemskapsperspektivet
              är en förstärkande kraft som fungerar som soft power i den meningen
              att det kan motverka de Europanegativa, radikala krafterna i de
              olika länderna. Serbien, som under det senaste året hade stora
              interna problem med samarbetet med krigsförbrytartribunalen Icty
              och Kosovos självständighet, undertecknade i förra veckan ett
              stabiliserings- och associationsavtal som kan ses som en förberedelse
              till medlemskapsförhandlingar. Bosnien och Hercegovina har genomfört
              sin polisreform som ett led mot ett SA-avtal.
            </seg>
            <seg n="c08ddab8">
              För att tillföra ny energi och ingjuta ny kraft för fortsatta
              reformer har Sverige varit en drivande kraft för att underlätta
              för medborgarna på västra Balkan genom att agera för en mildare
              visumregim och borttagande av viseringsavgiften, ett initiativ
              taget av Frankrike och väldigt starkt understött och medinitierat
              av oss.
            </seg>
            <seg n="94a76c13">
              EU är och förblir en attraktiv kraft i alla delar av Europa och
              kan positivt påverka problemregionerna genom att visa på att det
              är bättre att arbeta tillsammans mot ett mål utifrån gemensamma
              grundvärderingar än att stå splittrade inför de stora framtidsutmaningarna.
            </seg>
            <seg n="6c94c647">
              Som en viktig grundprincip i EU-arbetet slås under budgetfrågorna
              fast att subsidiaritetsprincipen, som vi svenskar brukar kalla
              närhetsprincipen, måste råda och genomsyra allt vårt arbete, alla
              beslut och alla avtal som lägger grunden för EU:s arbete.
            </seg>
            <seg n="c169f8a4">
              EU har under det gångna året gjort stora framsteg i arbetet med
              den gemensamma utrikes- och säkerhetspolitiken. Detta har resulterat
              i ett förstärkt inflytande, inte bara i vårt närområde genom den
              europeiska grannskapspolitiken, utan också i de olika konflikthärdarna
              runt om i världen.
            </seg>
            <seg n="af9ead6b">
              Med grannskapspolitiken har stora framgångar uppnåtts. En viktig
              tanke i det fortsatta arbetet är att förstärka samarbetet gentemot
              Svartahavsområdet. För oss i Sverige är utvecklingen i Georgien
              av särskild vikt: Det georgiska parlamentsvalet om två veckor
              kommer att visa om och hur väl landet har utvecklats och stabiliserats.
            </seg>
            <seg n="43282de3">
              Jag hade själv förmånen att få delta i en konferens om grannskapspolitiken
              i Batumi under hösten förra året och kunde med egna ögon se hur
              framgångsrikt vårt arbete varit hittills. Om två veckor kommer
              jag återigen att kunna se hur arbetet fortskridit sedan dess,
              då jag medverkar som valövervakare under parlamentsvalet i Georgien.
            </seg>
            <seg n="f5bd88aa">
              Inom grannskapspolitiken förbereder Sverige sitt program för
              ett närmare samarbete inom Östersjöområdet, liknande Svartahavssatsningen.
            </seg>
            <seg n="daa1129a">
              Men för att utvidgningen och grannskapspolitiken ska lyckas fullt
              ut behöver vi få Lissabonfördraget på plats till årsskiftet. Med
              det nya fördraget får Europaparlamentet, som EU:s enda folkvalda
              representant, en starkare kontrollfunktion, och EU blir både öppnare
              och mer effektivt. Sverige kommer att få en betydande roll under
              implementeringsprocessen, då vi är ordförandeland under viktiga
              delar av denna process.
            </seg>
            <seg n="84c108a5">
              Även då det gäller att genomföra och stärka subsidiaritetsprincipen
              är Lissabonfördraget av stor vikt.
            </seg>
            <seg n="6245c44d">
              Mycket har gjorts under det gångna året i frågorna rörande frihandel.
              Här är Sverige en stark förespråkare till ett öppnare och mer
              frihandelssinnat EU. Mer behöver göras för att avskaffa tullar
              och montera ned de i flera avseenden förödande och resursslukande
              jordbruksstöden. Med dagens prisuppgångar på världsmarknaden finns
              här ett gyllene tillfälle att pedagogiskt visa på de positiva
              aspekterna av en betydligt mer avreglerad jordbrukspolitik.
            </seg>
            <seg n="5a187216">
              Baserat på framgångarna under 2007 håller Sverige nu på att förbereda
              sitt ordförandeskap 2009. Sverige prioriterar redan under 18-månadersprogrammet
              gemensamt med Tjeckien och Frankrike fem övergripande områden,
              där utvidgningen en gång till har en mycket viktig och framträdande
              roll.
            </seg>
            <seg n="87d0fe51">
              Riksdagen har också börjat planera för ordförandeskapet, men
              tar samtidigt i beaktande att implementeringen av Lissabonfördraget
              med tillsättning av en gemensam utrikesminister och en gemensam
              rådspresident ska infalla under samma period.
            </seg>
            <seg n="983a2aa8">
              Regelförenklingen en del i Lissabonstrategin för hållbar tillväxt
              och full sysselsättning är ett annat område där Sverige har spelat
              en stor roll parallellt med det som regeringen genomdriver just
              nu i Sverige. Därmed kommer man att underlätta för små och medelstora
              företag i hela unionen.
            </seg>
            <seg n="51b60363">
              Fru talman! Jag yrkar att regeringens skrivelse läggs till handlingarna
              och yrkar dessutom avslag på alla reservationer.
            </seg>
          </u>
          <note n="f32efbc3">
            I detta anförande instämde Mats Sander (m).
          </note>
          <note type="speaker" n="03f207f3">
            Anf. 86 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-6" n="23ae2b32">
            <seg n="b9b8e999">
              Fru talman! Jag tror att det är uppenbart för alla som följt
              utrikesutskottet eller lyssnat i denna kammare att Walburga Habsburg
              Douglas har ett stort engagemang både för Europas framtid och
              för Europas historia.
            </seg>
            <seg n="0d5954f1">
              Walburga pratade om fred och stabilitet i Europa. Är det någonting
              vi kan lära oss när det gäller Europas historia och man pratar
              fred och stabilitet är det väl att militär upprustning och militära
              allianser aldrig har gynnat freden i Europa. Trots det ser vi
              nu ett Lissabonfördrag som innebär just att en militär allians
              byggs upp, att det sker en militär upprustning i Europa. Det är
              ett fördrag som inte bara Walburga Habsburg Douglas och Moderata
              samlingspartiet ställer sig bakom, man säger dessutom att den
              här frågan inte ska ställas till svenska folket för att folket
              ska få möjlighet att yttra sig.
            </seg>
            <seg n="f2aa84bc">
              Tittar man på de olika paragraferna i Lissabonfördraget kan man
              notera att det är uppenbart att unionen slår in på en väg av militarisering.
              I artikel 11 pratas det om ömsesidig solidaritet inom säkerhetspolitiken.
              I paragraf 27 säger man att medlemsländerna ska ställa militära
              resurser till unionens förfogande. Hur är det förenligt med den
              svenska alliansfriheten, Walburga Habsburg Douglas? Eller är det
              så att Sverige är alliansfritt i dag men kommer att vara någonting
              annat i morgon?
            </seg>
            <seg n="9902cf93">
              Man måste också ställa sig en fråga när man tittar längre ned
              i artikel 27, där det pratas om att EU ska öka sin militära kapacitet.
              Det är en ganska uppseendeväckande skrivning i ett dokument som
              knappt diskuteras i dag i Sverige. Är det så, Walburga Habsburg
              Douglas, att vi har för få vapen i dag i Europa? På vilket sätt
              blir Europa mer fredligt och mer stabilt genom att vi ser en militär
              upprustning, att vi tar medel från andra delar, från bistånd,
              från skola, från utbildning för att i stället satsa på militär
              upprustning? På vilket sätt ger det ett Europa i fred?
            </seg>
          </u>
          <note type="speaker" n="2a6aa65e">
            Anf. 87 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-844f53b08e8c1fcd-1" n="b078eed9">
            <seg n="18d7d214">
              Fru talman! Europas grundidé är fred och samarbete, säkert inte
              upprustning och krigsberedskap. Det är inte heller så att man
              tar finansiella medel från andra områden. Jag tror att det mer
              är så att vi försöker organisera oss bättre så att vi kan stå
              emot framtida utmaningar och för att vi ska behålla fred.
            </seg>
            <seg n="c208e1e9">
              När man tittar på historien och Hans Linde har med rätta sagt
              att historia är lite min käpphäst ser man att folket som levde
              bakom järnridån till 1989 sökte sig till EU eftersom EU är en
              fredsmakt och så ska förbli.
            </seg>
          </u>
          <note type="speaker" n="1ae5ffa2">
            Anf. 88 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-7" n="23ae2b32">
            <seg n="8a143ad6">
              Fru talman! När muren föll gav det Europa på många sätt ett guldläge.
              Vi hade en möjlighet att rusta ned, att i stället för att låsa
              in oss i militära allianser ha ett brett samarbete som inkluderade
              länder som både fanns inom EU och utanför EU. Även med en utvidgningsprocess
              kommer det att vara så att en rad stater under väldigt lång tid
              framöver kommer att befinna sig utanför EU:s gränser. Då är det
              väl viktigt att vi har ett brett samarbete i Europa.
            </seg>
            <seg n="1e4fb26e">
              Men nu slår ju EU in på en annan väg. Den union som Walburga
              Habsburg Douglas kallar för fredens union slår ju in på en helt
              annan väg. Det är trots allt så att vi ser att unionen nu slår
              in på en väg av militär upprustning. Det är inte några amsagor
              jag står här och berättar. Det är någonting som står svart på
              vitt i fördragets text. Tittar man i artikel 27 i Lissabonfördraget,
              det fördrag som Walburga Habsburg Douglas inte vill att vi ska
              folkomrösta om, ser man att det står att medlemsländerna förbinder
              sig att öka sin militära kapacitet. Vad är det om inte en militär
              upprustning?
            </seg>
            <seg n="93b99890">
              Jag vill också ställa en annan fråga när det gäller just de militära
              delarna av Lissabonfördraget, det fördrag som Walburga Habsburg
              Douglas inte vill folkomrösta om. När det gäller synen på FN-mandat
              och på beslut i FN:s säkerhetsråd har man tre helt olika skrivningar
              i förslaget till Lissabonfördrag. För mig som läser det här utifrån
              är det uppenbart att de här luddiga skrivningarna är kompromisser,
              att man lämnar till framtida makthavare att fatta sina beslut
              lite som det passar inom EU.
            </seg>
            <seg n="788912f5">
              Det skulle ju vara bra om jag hade fel och Walburga Habsburg
              Douglas kunde förklara vad det är som egentligen gäller i fråga
              om FN-mandat. Hur är egentligen synen inom EU på beslut i FN:s
              säkerhetsråd? Kommer det att vara som med Lissabonfördraget, som
              Walburga Habsburg Douglas inte vill att vi ska folkomrösta om,
              att det blir möjligt för ett EU i framtiden att skicka ut militära
              insatser utan FN-mandat, i strid med folkrätten och utan beslut
              i FN:s säkerhetsråd?
            </seg>
          </u>
          <note type="speaker" n="438da813">
            Anf. 89 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-844f53b08e8c1fcd-2" n="b078eed9">
            <seg n="fd51d1a5">
              Fru talman! Det är ett faktum, som Hans Linde också sade, att
              inte alla länder som är med i EU också är med i försvarsalliansen
              Nato. Därför är det självklart så att man måste ha andra mandat,
              som till exempel ett FN-mandat för att gå ut tillsammans.
            </seg>
            <seg n="f405d8ef">
              Återigen vill jag säga att det är klart att om man vill bevara
              fred måste man själv vara beredd, eftersom fred tyvärr inte alltid
              kommer enbart genom att man nedrustar. Det har under historiens
              gång historia är som sagt min käpphäst uppstått många krig därför
              att ett land helt enkelt har lagt ned alla sina vapen. Jag tycker
              att det är viktigt att vi planerar för att behålla vårt fredliga
              samhälle och genom samarbete utökar freden i världen. Det är också
              därför som så många länder försöker komma in i EU, även länder
              som inte ens geografiskt tillhör Europa, som till exempel länderna
              på södra sidan av Medelhavet.
            </seg>
          </u>
          <note type="speaker" n="ea59a32f">
            Anf. 90 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-4" n="f4f7c88e">
            <seg n="f1575cba">
              Fru talman! Walburga Habsburg Douglas är tydlig med friheten
              och att det var viktigt att riva muren mellan öst och väst. Det
              är ingen som säger emot det. Friheten går igenom hela talet.
            </seg>
            <seg n="16bd360e">
              Var finns då friheten att få uttrycka vad man tycker om EU:s
              framtid? När ska jag som medborgare få tala om för dig som moderat
              och representant för ett regeringsbärande parti att jag inte tycker
              att den utvecklingen av EU är bra eller om jag tycker att den
              är bra? Det handlar inte bara om Lissabonfördraget utan det kanske
              handlar om ett enskilt EU-beslut. I vilket val ska jag kunna uttrycka
              mig fritt om den politiska utvecklingen när det gäller ett EU-beslut?
            </seg>
            <seg n="4dff5e82">
              EU-parlamentet hyllas mycket här. Parlamentet har inte ensamt
              makten. Parlamentet har ett delat ansvar med ministerrådet. I
              ministerrådet finns det snart inget veto. Då kan länder bli övertrumfade,
              och då spelar det kanske ingen roll vad den svenska ministern
              har sagt. Hur ska jag tillgodose min frihet och berätta vilken
              politisk utveckling jag vill ha av EU?
            </seg>
            <seg n="16be53f8">
              Det finns en chans, nämligen om det nya Lissabonfördraget ska
              godkännas eller inte. Nu har EU:s ledare bestämt, effektivt och
              snabbt, att vi måste undvika folkomröstningar. Varför är man så
              rädd för folkomröstningar? Varför är du som förkämpe för medborgerliga
              fri- och rättigheter så rädd för vad folket ska säga om det som
              du verkar så övertygad om? Är inte Walburga Habsburg Douglas så
              övertygad om EU:s nya Lissabonfördrag?
            </seg>
          </u>
          <note type="speaker" n="d13c57d9">
            Anf. 91 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-844f53b08e8c1fcd-3" n="b078eed9">
            <seg n="e2ed98d3">
              Fru talman! Det finns två saker att säga. Europaparlamentet får
              genom Lissabonfördraget mer inflytande. Det är därför säkert bra
              om du under valrörelsen, under förberedelserna under tiden från
              i dag fram till Europavalet den 7 juni nästa år, uttrycker vad
              du tänker om EU och enskilda frågor. Diskussionen i Sverige kommer
              de närmaste månaderna säkert att handla om EU-frågor.
            </seg>
            <seg n="a6856374">
              Vår minister är en av dem som hela tiden försöker vara pådrivande
              i diskussionen. När vi hade Europaministern i utrikesutskottet
              för några månader sedan lade hon fram 18-månadersprogrammet. Jag
              frågade hur det blir med den allmänna diskussionen. Hon sade att
              den allmänna diskussionen ska sättas i gång med stor möda och
              med stort deltagande av hela regeringen. Det är alltså möjligt
              att prata EU-frågor, inte bara i den fiktiva icke-kommande folkomröstningen,
              men även under alla val här i Sverige till Europaparlamentet och
              till riksdagen.
            </seg>
            <seg n="be7ddf09">
              Vi lever i en parlamentarisk demokrati. Under valrörelsen har
              man chansen att tala om olika teman. Jag själv tog Europatemat
              som mitt huvudtema även under valkampanjen till riksdagen.
            </seg>
          </u>
          <note type="speaker" n="749d095e">
            Anf. 92 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-5" n="f4f7c88e">
            <seg n="b308e1e3">
              Fru talman! Demokrati innebär inte bara friheten att prata, utan
              den innebär också friheten att bestämma vem som ska företräda
              mig i parlamentet. Man ska också kunna utkräva ansvar för den
              förda politiken. Det är demokrati. Då räcker det inte med att
              prata. Någon gång måste man få säga vilken utveckling man vill
              ha. Det gör man i allmänna val eller i folkomröstning.
            </seg>
            <seg n="83dae8eb">
              Då lyfter man fram att det är ett EU-parlamentsval nästa år.
              I all ära, men vid varje tillfälle sedan EU-parlamentets första
              val 1979 har valdeltagandet blivit lägre och lägre, vilket också
              har varit en bakgrund till att EU-ledarna tillsatte ett konvent
              för att utarbeta en ny grundlag för EU. Det är det som nu efter
              mycket om och men har blivit Lissabonfördraget. Detta var orsaken
              till att man ville att EU skulle komma närmare människorna. Det
              är det förslaget, Lissabonfördraget, som ni nu står och försvarar.
            </seg>
            <seg n="afadc957">
              Men ni har missat det viktigaste, nämligen att fråga folket i
              EU-länderna om detta förslag är det bästa för framtiden enligt
              deras önskemål. För två år sedan hade många länder folkomröstningar
              men inte Sverige. Här är majoriteten så pass rädd för vad folket
              kan säga. Några länder gjorde det. Två länder röstade nej, nämligen
              Frankrike och Holland. Då blev det en muntlig överenskommelse
              i ett slutet rum, nämligen inga fler folkomröstningar. De måste
              undvikas.
            </seg>
            <seg n="c00f5576">
              Ni är rädda för folket. Om ni verkligen hade trott att Lissabonfördraget
              var så bra hade ni vågat fråga folket. Men det vågar ni inte därför
              att ni vet att detta fördrag inte är för EU:s framtid. Detta fördrag
              är för att befästa det gamla EU, inte för framtiden. Vi måste
              ha en folkomröstning om Lissabonfördraget.
            </seg>
          </u>
          <note type="speaker" n="8dc4c752">
            Anf. 93 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-844f53b08e8c1fcd-4" n="b078eed9">
            <seg n="70bdc96c">
              Fru talman! Först och främst var det fler folkomröstningar än
              bara i Frankrike och i Holland angående det föregående fördraget.
              I Spanien var det självklart att befolkningen röstade för fördraget.
            </seg>
            <seg n="51e18947">
              Jag tror inte på hemliga överenskommelser i hemliga rum. Då skulle
              vi inte se fram emot en folkomröstning på Irland. Gudskelov är
              Europa inte stöpt i en enda form. Det finns olika länder som tar
              olika grepp för olika frågor. Vi här i Sverige har inte folkomröstat
              om stora internationella avtal och fördrag förr. Lissabonfördraget
              passar mycket väl in i de fördrag som beslutas av riksdagen. Men
              det finns inget som förbjuder Miljöpartiet att under Europavalrörelsen
              diskutera de stora frågorna. Det är inte regeringens eller väljarnas
              fel när valdeltagande inte är tillräckligt stort. Det är troligtvis
              partiernas fel. Där kan Miljöpartiet göra mycket, vilket säkert
              också ska hända eftersom man inte ens i Miljöpartiet är överens
              om hur man ska förhålla sig till EU-frågan. Ni kan ha stora spännande
              debatter mellan språkrören och de andra ledamöterna. På det viset
              kan ni höja valdeltagandet.
            </seg>
          </u>
          <note type="speaker" n="8d42fd7b">
            Anf. 94 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-3682caefeb9f49e3-5" n="89da684b">
            <seg n="d7338252">
              Fru talman! Det här är en härlig förmiddag som nu går mot eftermiddag
              i riksdagens kammare. Det är en dag som vi ägnar åt vårt Europa
              på lite olika sätt. Vi startade med att diskutera Europarådet.
              Vi rörde oss över 47 stater. Vi gick via OSSE in i en debatt om
              EU. Vi i den här kammaren har en roll att granska hur regeringen
              har skött sitt mandat.
            </seg>
            <seg n="0e117cb5">
              I dag får vi så småningom, uppenbarligen utan debatt, notera
              den politiska strategin för kommissionen fram till 2009. Vi tar
              på det sättet ett brett grepp om vårt Europa och utvecklingen
              på vår kontinent. Det är viktigt eftersom det är vårt ansvar.
            </seg>
            <seg n="70b583a5">
              Regeringens redogörelse över utvecklingen i EU under 2007 är
              en bra redovisning av det arbete som har varit. Det är ett arbete
              för ökad öppenhet, för färre gränser, för gränslöshet inom Europa.
              Jag har blivit lite förvånad när jag har hört den debatt som har
              pågått ett tag. Det låter som att vi från svensk sida skulle ha
              ett intresse av att på nytt börja diskutera gränser, undantag,
              regleringar, i stället för att jobba med det som har varit vårt
              gemensamma projekt, nämligen att öppna hela Europa för så många
              människor som möjligt, för frihet, demokrati, fred och hållbar
              utveckling.
            </seg>
            <seg n="81ec2fa1">
              Demokrati- och rättsstatsfrågorna är naturligtvis centrala inom
              EU. Det är det som är en del av kärnan, nämligen att bära vidare
              och skapa ett gemensamt ramverk där människor känner att det fungerar
              för hela vardagslivet.
            </seg>
            <seg n="1aa2cabe">
              Det var intressant när vi i veckan, fru talman, hade en diskussion
              om politik för global utveckling. Vi hade en hearing om det i
              utrikesutskottet. Då fick vi höra från en av våra huvudtalare
              att vi när det gäller politik för global utveckling har hittat
              nycklar som vi använder på vår egen kontinent men som vi inte
              förmår att använda när vi talar utveckling i andra delar av världen.
              Vi har mycket i vår redskapsbod. Det är viktigt att vi tar vara
              på det och använder det.
            </seg>
            <seg n="08054211">
              Under 2007 har vi fått två nya medlemmar. Vi har välkomnat de
              nya medlemmarna. Vi hoppas också snart få välkomna Kroatien och
              Turkiet. Det är bra att regeringen tydligt markerar sin vilja
              att arbeta för medlemskap för de länderna.
            </seg>
            <seg n="3a1bf9a1">
              Det är också viktigt att vi får en redogörelse från regeringen
              att man prioriterar arbetet med grannskapspolitiken. Det är genom
              grannskapspolitiken som vi möjliggör för nya medlemmar att komma
              in och ger hopp till många människor runt om på vår kontinent
              att få bli medlemmar. Det är också genom grannskapspolitiken vi
              kan bidra till att förverkliga demokrati och rättsstatens principer
              i andra länder och lösa konflikter på det kloka sätt som EU valt
              att göra. Inte minst är det konfliktlösande arbetet i sydöstra
              Europa en central uppgift. Här har regeringen mycket aktivt bidragit
              till att försöka flytta fram och få EU att agera konstruktivt
              och kraftfullt för att nå resultat. Mycket återstår, men det är
              viktigt att regeringen tar dessa initiativ.
            </seg>
            <seg n="88e01983">
              Vi har från kammaren anledning att välkomna den vilja regeringen
              har att tillhöra kärnan. Det är genom att våga gå med och vilja
              vara med som man har möjlighet att påverka. Jag tycker att vår
              Europaminister tidigare mycket tydligt har visat på skillnaden
              i ett replikskifte med Ulf Holm. På honom lät det som att det
              centrala för kammaren var att få läsa nej-röster från regeringen.
              Det vore en felsyn från kammaren om vi hade den hållningen. Det
              är inte genom att rösta nej som vi påverkar. Det är genom att
              vara med aktivt inne före som vi kan påverka, förändra och åstadkomma
              resultat. Det är också så som regeringen valt att verka. Det är
              inte genom att stå vid sidan av och väsnas som man når resultaten.
              Det vet nog Ulf Holm innerst inne.
            </seg>
            <seg n="c7c19c1e">
              Det centrala under 2007 har varit att vi har nått en överenskommelse
              om ett nytt fördrag, det så kallade Lissabonfördraget. Det ger
              ett regelverk för att öppna EU vidare och för att göra EU mer
              effektivt och starkt på de områden där EU ska vara starkt. Det
              handlar bland annat om utrikes- och säkerhetspolitiken där världen
              utanför förväntar sig att vi ska kunna agera och att vi inte ska
              stå vid sidan av. När vi pratar Mellanösternkonflikten till exempel
              förväntar man sig att EU ska vara med mer aktivt. Men då måste
              man våga och vilja och inte bara väsnas på hemmaplan.
            </seg>
            <seg n="d5c4e622">
              Detsamma gäller klimatarbetet. Man måste våga och vilja gå med
              för att påverka och ta ansvar. Det är trist att vi fortfarande
              inte kan vara överens om att EU är en central kraft för att nå
              framgång om vi ska klara uppdraget, från Bali och vidare, att
              förhoppningsvis förnya ett klimatavtal i Köpenhamn nästa höst.
              Men då måste det vara aktivt deltagande och vilja att både påverka
              och kompromissa och inte bara att väsnas på hemmaplan.
            </seg>
            <seg n="5d5eb771">
              Med det nya fördraget finns också möjligheter att knyta samman
              EU med Europarådet, som vi talade om tidigare. Det välkomnar jag
              också. Genom att unionen blir en juridisk person får man möjlighet
              att ansluta sig till Europakonventionen. Det kommer att bli en
              spännande resa att se om detta kommer att kunna bli verklighet.
              På det sättet får vi också en förstärkning av Europadomstolen
              och de mänskliga rättigheterna på hela vår kontinent.
            </seg>
            <seg n="e41e5964">
              Jag vill också välkomna regeringens tydliga signal att budgetreformen
              måste nå framgång. Halvtidsöversynen och arbetet framöver måste
              leda till resultat. Man skulle önska att vi var mindre tullunion
              och mer frihandelsunion och att det stod mer i fokus.
            </seg>
            <seg n="f4f67be7">
              Jag ser, fru talman, att regeringen har lagt en god grund i den
              redogörelse som man lämnat till riksdagen. Utskottet har också
              gett ett gott betyg till regeringen för arbetet 2007. Jag hoppas
              att det blir lika bra 2008 och att vi framför allt får en god
              grund för Europaparlamentsvalrörelsen 2009. Det kommer att bli
              en verklig utmaning. Jag hoppas att alla partier här i kammaren
              kommer att vilja vara med och inte bara prata folkomröstning eller
              ja eller nej utan våga ta diskussionen om vad vi vill göra gemensamt
              på vår kontinent inom ramen för EU och ett Europaparlament som
              har större makt. Jag skulle önska att det hade haft ännu mer makt,
              men där nådde vi inte ända fram, och så är det med kompromisser.
              Det är ett steg i rätt riktning, och svenska folket får möjlighet
              att säga hur Europaparlamentet ska stärkas och hur röster för
              öppenhet och frihet ska kunna stärkas i valet nästa år.
            </seg>
          </u>
          <note type="speaker" n="c900a2a3">
            Anf. 95 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-6" n="f4f7c88e">
            <seg n="fc050836">
              Fru talman! Det mest centrala när man lyssnar på flera personer
              här, och nu också Kerstin Lundgren, är att vi ska tillhöra kärnan.
              Det är oerhört betydelsefullt. Vi måste tillhöra kärnan. Jag har
              alltid trott att det viktiga är vilken politik man ska driva och
              att det är därför man är politiskt aktiv. Man har idéer och vill
              försöka få genomslag för dem. Men det tycks inte vara intressant
              för regeringen och för er som stöder regeringen. Att tillhöra
              kärnan är det viktigaste i svensk EU-politik. Jag beklagar det.
            </seg>
            <seg n="1713da43">
              Från Miljöpartiets sida har vi inget behov av att tillhöra kärnan.
              Däremot har vi ett behov av att driva frågor som är viktiga för
              oss och som vi tror är viktiga för en majoritet i Sverige. Därför
              har vi lagt fram förslag på att klimatanpassa EU:s budget. Vi
              har tagit fram förslag på en HBT-pakt i EU som vi kan driva. Vi
              har lagt fram förslag på att EU ska driva ett hårdare klimatmål
              internationellt i enlighet med FN:s klimatpanel. Men i alla dessa
              frågor säger Centern nej. Nu vet vi argumentet. Vi måste tillhöra
              kärnan. Då kan vi tydligen inte säga saker som andra länder kanske
              tycker är obekväma. Det är ett mycket konstigt resonemang. Jag
              är mycket förvånad över det.
            </seg>
            <seg n="60ee8027">
              EU:s utrikespolitik berördes också. Det nya fördraget, Lissabonfördraget,
              innebär i mångt och mycket att EU ska tala med en röst. Det går
              bra så länge man har samma uppfattning. Men vad skulle ha hänt
              om EU hade talat med en röst när USA invaderade Irak? Det skulle
              kunna ha betytt att Sverige stödde USA:s intåg i Irak. Det kanske
              är Centerns ståndpunkt.
            </seg>
          </u>
          <note type="speaker" n="c99eb650">
            Anf. 96 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-3682caefeb9f49e3-6" n="89da684b">
            <seg n="c7da2ef9">
              Fru talman! Ärade ledamöter! Det är väl inte ägnat att förvåna
              någon i denna kammare att Miljöpartiet inte vill tillhöra kärnan
              i EU. Det är spännande om man över huvud taget vill tillhöra EU.
              Det har ju varit den stora debatten inom Miljöpartiet under resans
              gång.
            </seg>
            <seg n="08b5d26e">
              Det är väl just det som är skillnaden. Om man är med och vill
              påverka, om man går med i ett parti är det ju inte spännande att
              cirkla som en planet på ljusårs avstånd. Det är ju fråga om att
              våga vara med där besluten tas och inte sitta på hemmaplan och
              peka finger.
            </seg>
            <seg n="b82b096f">
              Det är det som är skillnaden mellan Miljöpartiet och många av
              oss andra i kammaren. Vi vill vara med och påverka och förändra
              och utveckla. Vi vet att EU gör skillnad för människor i Sverige,
              för människor över hela vår kontinent och i resten av världen
              som förväntar sig att EU gör sin hemläxa och fullgör sitt uppdrag.
              Det handlar också om utrikespolitiken.
            </seg>
            <seg n="98b70096">
              I dag har vi många exempel på att EU inte har klarat sin uppgift.
              Det har blivit ett vakuum därför att EU:s medlemsländer inte samordnar
              sig eller försöker skapa en gemensam utrikesröst. Det gör att
              vi inte har kunnat påverka.
            </seg>
            <seg n="24e8ed6d">
              Ulf Holm som gärna målar svart, inte grönt, säger att vi kanske
              hade sagt ja till invasionen i Irak. Tänk om invasionen i Irak
              aldrig hade inträffat därför att EU var en så stark internationell
              röst!
            </seg>
            <seg n="e26346d6">
              Det finns alltid olika perspektiv på allting. Det avgörande är
              om man vågar vara med för att försöka påverka. Tillhör man inte
              kärnan kan man inte det.
            </seg>
          </u>
          <note type="speaker" n="5f4454c2">
            Anf. 97 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-7" n="f4f7c88e">
            <seg n="56a041c4">
              Fru talman! Som jag sade tidigare har Miljöpartiet lagt fram
              flera förslag på hur man ska kunna förbättra EU. Samtliga förslag
              har Centern avslagit.
            </seg>
            <seg n="fede501f">
              Vad som hittills inte har kommit fram är vad Centern vill göra
              i stället. Det hänvisas hela tiden till att vi måste tillhöra
              EU:s kärna och att vi då måste lära oss att kompromissa.
            </seg>
            <seg n="576ed9a3">
              Vad vill Centern göra i EU? Vi kommer snart att få höra sloganen:
              Smalare men vassare. Då är motfrågan: På vilket sätt gör det nya
              EU-fördraget att EU blir smalare och vassare när EU får 68 nya
              politikområden? På vilket sätt gör det EU smalare och vassare?
            </seg>
            <seg n="d4a55d6c">
              Varför är Centern så rädd för att fråga folket vad folket tycker
              om denna utveckling av EU? Det kan ju mycket väl vara så att en
              majoritet av svenska folket tycker att Lissabonfördraget är bra
              och kommer att rösta ja i en folkomröstning. Fine . Då är det
              inga problem. Jag kommer att argumentera för ett nej. Men om majoriteten
              av svenska folket vill ha Lissabonfördraget blir det ju en bättre
              bekräftelse för regeringens politik. Inte ens det är man ute efter.
              Man vill till varje pris undvika en folkomröstning.
            </seg>
            <seg n="030bd803">
              Då kommer genast frågan: Varför? Varför är Centern så rädd för
              att fråga folket? Vad försöker man dölja? Varför vill man undvika
              en diskussion om EU:s framtid? Om EU:s framtid är så viktig varför
              får inte de människor som bor i EU vara med och bestämma om den
              framtiden?
            </seg>
          </u>
          <note type="speaker" n="4b7fd87d">
            Anf. 98 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-3682caefeb9f49e3-7" n="89da684b">
            <seg n="23871228">
              Fru talman! Det är ju det som svenska folket får göra. Svenska
              folket får möjlighet att vara med och diskutera EU:s framtid i
              samband med Europaparlamentsvalet. Det kommer att avgöra vilka
              svenska folket vill skicka till Europaparlamentet. De 20 ledamöter
              som man skickar från Sverige kommer ju att vara medbeslutande
              när man fyller det nya fördraget med innehåll. Det påverkar.
            </seg>
            <seg n="51d55fb9">
              Ulf Holm och Miljöpartiet har inte sett att fördraget handlar
              om ett regelverk som sedan fylls med innehåll. Det är som vår
              svenska grundlag. Den innehåller många paragrafer och fylls med
              innehåll av den här kammaren och av regeringen. På samma sätt
              kommer vi i kommande val till riksdagen och i kommande val till
              Europaparlamentet att få se hur vi fyller de svenska mandaten
              med uppdrag och innehåll.
            </seg>
            <seg n="bda07461">
              Från Centerpartiets sida kommer vi aktivt att delta i det kommande
              Europaparlamentsvalet och redovisa en politik för ett effektivt
              EU för att vi ska få ett Europa som är öppet, grönt och företagsamt
              och som sätter de värden som vi håller högt i högsätet, nämligen
              mänskliga rättigheter och demokrati. Vi vill se en utveckling
              av EU i mer federalistisk riktning.
            </seg>
            <seg n="1a7b513e">
              Vi har nu ett fördrag som vi tycker att vi har all anledning
              att bejaka här i kammaren. Vi är inte rädda för att fråga folk
              eller föra en diskussion. Vi för hela tiden den diskussionen som
              parti. Vi för den i framtidsdialogen i partiet, öppen för alla
              att delta i. På så sätt jobbar vi i Sverige. Det är en del av
              vårt grunduppdrag som parlamentariker att vara ute och föra samtal
              och resonera. Jag gjorde det i veckan i Borås till exempel. Jag
              utgår ifrån att Ulf Holm också gör det hela tiden.
            </seg>
            <seg n="1686601b">
              Så kommer vi att göra i den här frågan och i andra frågor innan
              vi går till beslut.
            </seg>
          </u>
          <note type="speaker" n="6eb57ff9">
            Anf. 99 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-c829361b1aa829da-3" n="cae6652e">
            <seg n="80943588">
              Fru talman! Ibland måste vi blicka bakåt för att kunna se framåt.
              Stundom kanske vi också måste se vår egen familjehistoria för
              att få perspektiv på framtiden. Tidvis inser vi kanske att de
              förändringar till det bättre som har skett på så få generationer
              är fullkomligt fantastiska.
            </seg>
            <seg n="0bcf4522">
              Det isolerade Fattig-Sverige som min mormor växte upp i med svält,
              kvinnoförtryck och utsatthet är i dag ett av världens allra rikaste
              länder, både mänskligt och materiellt, med en generös internationell
              solidaritet med världens mest utsatta.
            </seg>
            <seg n="346dec32">
              Det Polen där stora delar av min makes judiska släkt utrotades
              av nazisterna under Förintelsen lever i dag sida vid sida med
              Tyskland som jämbördig demokratisk stat och stolt medlem av Europeiska
              unionen.
            </seg>
            <seg n="5eb10da7">
              Det Europa som jag föddes i 1975 präglades av kommunism, Berlinmur
              och otaliga diktaturer både i syd och öst. Detta Europa består
              i dag av fria samhällen där medborgarna får tycka, tänka och tro
              fritt.
            </seg>
            <seg n="0df14f75">
              Den 1 januari 2007 blev Bulgarien och Rumänien nya medlemmar
              i EU. För bara något decennium sedan var de länderna mest kända
              för sina totalitära kommunistdiktaturer under Nicolae Ceausescu
              och Todor Zjivkov.
            </seg>
            <seg n="f16bbe33">
              Därför är det väldigt angenämt för mig som liberal och folkpartist
              att representeras av en regering som helhjärtat stöder Europasamarbetet
              och dessutom har stöd för detta hos den svenska befolkningen.
              Enligt en färsk undersökning från Synovate instämmer 78 procent
              av de tillfrågade helt eller delvis i påståendet att Sverige aktivt
              bör arbeta för att utveckla samarbetet inom EU. Att så många vill
              utveckla samarbetet tyder på att många personer i Sverige anser
              att allt fler frågor kräver gemensamma lösningar i vårt Europa.
            </seg>
            <seg n="f5926c14">
              Enligt samma undersökning instämmer 70 procent helt eller delvis
              i påståendet att Sveriges medlemskap i EU i dag är något fullkomligt
              självklart.
            </seg>
            <seg n="fa753413">
              Samtidigt finns det fortfarande år 2008 svenska politiker som
              vill lämna Europeiska unionen. Två tredjedelar av oppositionen
              vill att Sverige ska gå ur EU. Man häpnar över historielösheten.
              Jag avundas inte direkt Socialdemokraternas partiledare Mona Sahlin
              att få ihop detta omöjliga uppdrag inför deras eventuella kommande
              regeringsallians.
            </seg>
            <seg n="f2e40816">
              Allt är dock inte perfekt inom Europeiska unionen. Vår kompetenta
              EU-minister Cecilia Malmström har redan redogjort för unionens
              främsta utmaningar de närmaste åren. Några ytterligare frågor
              bör lyftas fram.
            </seg>
            <seg n="7786e97f">
              Öppenheten mot omvärlden måste bli större.
            </seg>
            <seg n="18288b86">
              Protektionismen måste fasas ut.
            </seg>
            <seg n="4899b941">
              Kraven på att medlemsstaterna ska vara världens främsta champions
              på demokrati och mänskliga rättigheter och på att vara rättsstater
              får inte klinga ihåligt.
            </seg>
            <seg n="5d087df0">
              Utvidgningen måste kraftfullt fortsätta utan att man för den
              skull tummar på krav på fri- och rättigheter.
            </seg>
            <seg n="0d15f2c0">
              Vi har under de senaste veckorna också sett hur matkrisen ökar
              runt om i världen. Spannmålspriserna stiger, och undernäringen
              når vidriga nivåer på många håll i tredje världen.
            </seg>
            <seg n="2202bb65">
              Vi har fått en desperat signal om att EU måste reformera sin
              jordbrukspolitik och slakta subventionerna. I dag går 42 procent
              av EU:s budget till olika stödsystem, varav de flesta är djupt
              onödiga, enligt min mening. Detta är fullkomligt oacceptabelt.
            </seg>
            <seg n="ec260819">
              Tullmurar bör rivas, handelshinder monteras ned och u-länderna
              ges tillträde till våra marknader.
            </seg>
            <seg n="b235d06d">
              Att stoppa svälten i södra Afrika är inte bara en afrikansk angelägenhet
              utan en global skyldighet.
            </seg>
            <seg n="26dd4017">
              Fru talman! Det finns även i detta betänkande många frågor som
              rör Europeiska unionen men som inte avhandlas och som jag ytterst
              kortfattat vill lyfta fram.
            </seg>
            <seg n="98ba18ba">
              Den ena frågan handlar om att bekämpa brottslighet. EU måste
              kunna bekämpa gränsöverskridande kriminalitet i form av människohandel,
              narkotikasmuggling, penningtvätt och terrorism. För att detta
              ska uppnås har vi i Folkpartiet länge drivit att man borde skapa
              ett europeiskt FBI.
            </seg>
            <seg n="17093fbc">
              Den andra frågan handlar förstås om ett svenskt deltagande i
              EMU. Den kanske inte är högaktuell i dag, men den får inte glömmas
              för morgondagen. Ett framtida ja till euron är ytterligare ett
              steg på vägen mot ett enat Europa där Sverige kan ha ännu större
              inflytande. Ett ja till euron innebär nämligen ett ja till samarbete.
              Men detta får vi säkert fler tillfällen att diskutera i framtiden
              i denna kammare.
            </seg>
          </u>
          <note type="speaker" n="0c648a9a">
            Anf. 100 KENNETH G FORSLUND (s) replik:
          </note>
          <u who="unknown" xml:id="i-4a8cdaa5a57c069d-3" n="ff7661b8">
            <seg n="a434b230">
              Fru talman! Vi socialdemokrater, och även Vänsterpartiet, har
              i en reservation tagit fasta på att det runt alla internationella
              evenemang följer en oönskad svans av kriminalitet och prostitution.
              Därför vill vi i Socialdemokraterna och Vänsterpartiet gärna att
              polisen får direktiv om att motarbeta prostitution under det kommande
              svenska EU-ordförandeskapet. Vi vill också att Sverige under ordförandeskapet
              ska erbjuda porrfria hotell. Därför yrkar jag bifall till reservation
              27, vilket jag inte gjorde tidigare.
            </seg>
            <seg n="aa2d17d5">
              Jag vill också ställa en fråga till Birgitta Ohlsson. Är detta
              ett krav som Birgitta Ohlsson och Folkpartiet är beredda att ställa
              sig bakom tillsammans med oss?
            </seg>
          </u>
          <note type="speaker" n="c930ee62">
            Anf. 101 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-4" n="cae6652e">
            <seg n="50370268">
              Fru talman! Att bekämpa prostitution, sexslaveri och människohandel
              är en oerhört angelägen politisk fråga för den svenska regeringen.
              Det är därför som vi nu har tillsatt en ny utredning för att se
              om man kan skärpa den svenska sexköpslagen. En del debattörer
              har hävdat att det handlar om att utvärdera den för att avskaffa
              den. Men så är inte fallet. Det handlar om att titta på olika
              faktorer och hur den kan bli skarpare.
            </seg>
            <seg n="561a44f5">
              En fråga som jag tycker är värd att lyfta fram på denna front
              är att det i dag inte är någon skillnad om man köper sex av en
              vanlig prostituerad eller av en som är sexslav. Bägge brotten
              ska bedömas hårt, och det ska vara tuffa straff. Men det är också
              viktigt att se att köp av sex av en person som är sexslav, det
              vill säga ett offer för människohandel, i praktiken innebär köp
              av en våldtäkt. Där borde man titta på hur skalan kan bli mycket
              tuffare. Där är regeringen enig om att man borde gå vidare med
              straffen.
            </seg>
            <seg n="4c9b8dab">
              Vi diskuterade tidigare i dag att det är angeläget att Sverige
              ratificerar konventionen om människohandel så snart som möjligt.
            </seg>
            <seg n="0ccccce4">
              Vad gäller frågan om att enbart förhandla med hotell som är porrfria
              inför de olika mötena, som jag bedömer som mindre, kan man självklart
              uppmuntra detta. Men det finns inte någon samsyn i regeringen
              om hur man ska göra detta. Vi ser redan i dag att en del kommuner
              och landsting frivilligt har gått i en sådan riktning. Det tycker
              jag är någonting positivt som man kan uppmuntra. Jag vet inte
              om det socialdemokratiska partiet har en sådan policy när man
              bokar olika konferenser. Men det är något som de olika partierna
              i Sveriges riksdag kanske kan börja med. Vi kanske måste börja
              där och sopa rent framför vår egen dörr först innan vi tar upp
              det på högre nivå.
            </seg>
          </u>
          <note type="speaker" n="480ef8a5">
            Anf. 102 KENNETH G FORSLUND (s) replik:
          </note>
          <u who="unknown" xml:id="i-4a8cdaa5a57c069d-4" n="ff7661b8">
            <seg n="406da006">
              Fru talman! Kärnan i den här frågan handlar om EU-ordförandeskapet.
              Det handlar inte bara om att erbjuda porrfria hotell. Det handlar
              också om vårt önskemål om att rikta ett direktiv till polisen
              att den när det gäller resurser ska prioritera bekämpningen av
              prostitution eftersom prostitution tyvärr sannolikt kommer att
              komma som en oönskad svans i detta sammanhang precis som den alltid
              gör vid alla stora evenemang vare sig de är politiska, idrottsliga
              eller något annat.
            </seg>
            <seg n="a945fa6b">
              Jag undrar om Birgitta Ohlsson och Folkpartiet är beredda att
              ställa sig bakom detta krav från oss socialdemokrater och vänsterpartisterna.
            </seg>
          </u>
          <note type="speaker" n="6628f540">
            Anf. 103 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-5" n="cae6652e">
            <seg n="99c307d1">
              Fru talman! Jag kan inte här i denna kammare lova några specifikt
              öronmärkta medel för att den svenska polisen under denna period
              ska ägna extra mycket tid åt detta. Det är någonting som jag förutsätter
              att den gör.
            </seg>
            <seg n="4d4141d6">
              För att sexköpslagen i Sverige ska få en större dignitet och
              tyngd måste nog straffen först skärpas ganska rejält. Under de
              snart tio år som vi har haft den svenska sexköpslagen har ingen
              blivit dömd till fängelse. I dag får man ett straff som ligger
              på samma nivå som om man har snattat. Att köpa en kvinnas kropp
              är nästan som att snatta i en godisaffär, vilket är fullkomligt
              makabert. Jag tror därför att vi måste börja där.
            </seg>
            <seg n="393b9a64">
              Men jag tycker att det är bra att det är fler ledamöter i denna
              kammare som är engagerade i att säga att det inte är okej att
              köpa vare sig kvinnors eller mäns kroppar.
            </seg>
            <seg n="ea9c95c6">
              Det som vi just inför detta kommande EU-ordförandeskap borde
              lägga mest fokus på är faktiskt att bland maktens män tala om
              att det utan efterfrågan inte kommer några prostituerade.
            </seg>
            <seg n="e13bdcfa">
              Jag skulle vara väldigt stolt om utrikesminister Carl Bildt och
              statsminister Fredrik Reinfeldt tar upp denna fråga. Jag tror
              inte att denna fråga bara ska debatteras på vår nivå bland parlamentariker.
              För att den ska få största möjliga tyngd måste också maktens absoluta
              toppmän ta frågan i sin mun.
            </seg>
          </u>
          <note type="speaker" n="0cb1b307">
            Anf. 104 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-8" n="f4f7c88e">
            <seg n="8eb7a59c">
              Fru talman! Birgitta Ohlsson hänvisar till en opinionsmätning
              enligt vilken 78 procent anser att man ska utveckla arbetet inom
              EU. Det var något i den stilen.
            </seg>
            <seg n="4152f0f7">
              Jag ingår i dessa 78 procent eftersom detta är en fråga som få
              egentligen kan svara nej på. Om vi är med i EU måste vi ändå vara
              aktiva i EU. Något annat vore helt obegripligt. Man kan inte vara
              med i en organisation och sitta vid sidan om och sura och säga
              att de andra är dumma. Det går inte. Man måste ständigt lägga
              fram förslag och driva dem med kraft på olika sätt. Jag ingår
              alltså i dessa 78 procent. Jag har dock inget minne av att jag
              har blivit uppringd av Synovate för att besvara frågan. Men om
              man hade ringt till mig skulle jag ha svarat ja på den.
            </seg>
            <seg n="59aa6bb5">
              Jag tror att det är oerhört viktigt att driva frågor. Då är denna
              opinionsmätning snarare ett besked om att svenska folket inte
              anser att den nuvarande regeringen driver frågor tillräckligt
              i EU.
            </seg>
            <seg n="c80cc855">
              Jag har i tidigare replikskiften lagt fram förslag på saker som
              den svenska regeringen borde driva men som man av politiska skäl
              inte vill driva. Det är en uppmaning till att Birgitta Ohlsson
              försöker påverka regeringen att driva frågorna aktivt i EU.
            </seg>
            <seg n="6c23bc6a">
              Sedan kommer vi naturligtvis till EMU-frågan. Här gör Folkpartiet
              en väldigt intressant kullerbytta. Här vill man plötsligt ha en
              folkomröstning om EMU-frågan, kanske inte just under denna mandatperiod
              men längre fram. Då ska vi veta att vi har haft en sådan folkomröstning
              i Sverige där det blev ett rungande nej. Varför ska vi ha en till?
              Är det bara för att svenska folket röstade fel förra gången som
              man vill ha en ny?
            </seg>
            <seg n="a460a783">
              Om Birgitta Ohlsson gillar folkomröstningsinstrumentet och vill
              ha en folkomröstning om EMU, varför säger hon då nej till en folkomröstning
              om Lissabonfördraget?
            </seg>
          </u>
          <note type="speaker" n="d16b45d9">
            Anf. 105 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-6" n="cae6652e">
            <seg n="71450ab2">
              Fru talman! Jag tycker först och främst att det är ganska viktigt
              att visa att det är en tämligen stor skillnad mellan att folkomrösta
              om vi ska byta ut vår valuta och att folkomrösta om vi ska skifta
              mellan två olika fördrag. När det gäller den senare frågan har
              vi faktiskt inte folkomröstat om den tidigare utan fattat beslut
              om den i denna kammare. När det gäller valutan är det en ny fråga.
              Vi frågade svenska folket vad de tyckte i folkomröstningen 2003,
              och det är inte helt ologiskt att man följer upp det med en folkomröstning
              x år efteråt. Det bör dock gå en tid emellan förstås.
            </seg>
            <seg n="ccf2f99c">
              Men tiderna förändras. Allt fler länder har blivit medlemmar
              i valutaunionen, och Sverige står alltmer utanför. Också det måste
              vägas in. Jag tycker att det är ganska stor skillnad mellan de
              båda frågorna när det gäller ideologisk karaktär.
            </seg>
            <seg n="7419bd60">
              Lissabonfördraget har varit uppe ett antal gånger under debattens
              fyra timmar. Det kan betonas att vi tidigare när det handlat om
              viktiga internationella överenskommelser oavsett om det gällt
              Europarådet, FN eller andra internationella organisationer alltid
              har låtit riksdagen fatta beslut, så jag tycker att det i viss
              mån är olika karaktär på de frågorna.
            </seg>
            <seg n="9a4f5a83">
              Det jag ändå tycker är positivt med Miljöpartiets engagemang
              i EU-frågorna är att ni faktiskt försöker lyfta fram de frågorna
              också i vanliga, nationella, valrörelser. Det har ni gjort också
              tillsammans med Folkpartiet. Flera gånger har det också gällt
              Vänsterpartiet. Vi har haft debatter och utmanat varandra, och
              det får vi fortsätta med.
            </seg>
            <seg n="fe5ca968">
              Du anklagar oss och säger i debatten här att vi är för rädda
              för att ha en folkomröstning om fördraget och att det är det tyngsta
              skälet till att vi inte vill folkomrösta. Men om det vore så att
              en stor majoritet av svenska folket avskyr detta fördrag borde
              kanske fler personer lägga sin röst på exempelvis Vänsterpartiet
              eller Miljöpartiet. Det har man bevisligen inte gjort i de nationella
              valen.
            </seg>
          </u>
          <note type="speaker" n="6aad36cc">
            Anf. 106 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-9" n="f4f7c88e">
            <seg n="fa5cc2f1">
              Fru talman! Nej, det är sant att, tyvärr, inte fler i förra valet
              lade sin röst på Miljöpartiet. Jag tror att det mycket beror på
              att maktfrågorna och andra frågor känns mer viktiga i ett riksdagsval.
              EU-frågorna vill man gärna ha i samband med EU-parlamentsval.
              Det är en uppfattning som väldigt många för fram. Sedan röstar
              de i och för sig inte i EU-parlamentsvalen, vilket är ännu konstigare.
              Men det är på det här sättet som många uppfattar detta.
            </seg>
            <seg n="2fe3d590">
              När det gäller att få ett folkligt engagemang har det bevisligen
              varit så att arrangerar man en folkomröstning, vilket gjorts två
              gånger i Sverige dels om vi skulle gå med i EU, dels om EMU-frågan
              blir det ett väldigt högt valdeltagande. Förhoppningsvis är det
              ett resultat av att människor är intresserade av frågorna det
              måste vi utgå från på samma sätt som det är ett högt deltagande
              i riksdagsvalen.
            </seg>
            <seg n="adce7b53">
              I EMU-frågan är det fortfarande märkligt. Lissabonfördraget är
              en ny fråga, men när det gäller EMU-frågan har man till exempel
              inte drivit frågan om ett undantag i Lissabonfördraget ett juridiskt
              undantag precis som Storbritannien och Danmark har. Det har Sverige
              inte begärt trots att vi har haft en folkomröstning om det, så
              frågan är vilken tyngd en folkomröstning egentligen har.
            </seg>
            <seg n="ac2147c4">
              Jag skulle önska att Folkpartiet också i Lissabonfrågorna det
              vill säga när spelreglerna och till viss del också det politiska
              innehållet för Europas framtid fastställs låter människor vara
              delaktiga och ger människor chansen att få säga om de tycker att
              det är en bra eller dålig utveckling. Det vore ett styrkebesked
              för Europas framtid. Jag tror att Birgitta Ohlsson innerst inne
              känner att det svenska stödet för EU inte är så stort som det
              borde vara. Då måste man också göra något åt det.
            </seg>
            <seg n="740bae77">
              Jag tror att folkomröstningsinstrumentet kan höja intresset för
              EU. Däremot hoppas jag kanske att svenska folket säger nej till
              Lissabonfördraget eftersom det är fel utveckling för EU enligt
              min mening.
            </seg>
          </u>
          <note type="speaker" n="b94e8f55">
            Anf. 107 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-7" n="cae6652e">
            <seg n="454bfa8b">
              Fru talman! När det gäller Lissabonfördraget handlar det inte
              om att svenska folket ska säga ja eller nej till EU. Den debatten
              har vi förhoppningsvis lämnat bakom oss. Frågan handlar i stället
              om huruvida vi ska behålla det gamla Nicefördraget eller säga
              ja till det nya Lissabonfördraget.
            </seg>
            <seg n="677c1b0a">
              Folkpartiet liksom de andra regeringspartierna och, förhoppningsvis,
              Socialdemokraterna står bakom det nya Lissabonfördraget. Hur Vänsterpartiet
              och Miljöpartiet kommer att resonera blir intressant. Ska man
              rösta på det nya Lissabonfördraget eller på det gamla Nicefördraget?
              Valen är kanske inte så mångfasetterade som ni vill tro. Vill
              man vara kvar i det gamla eller vill man tänka nytt innebärande
              att man ger EU-parlamentet mer makt och ser till att dina kolleger
              som du satt med tidigare i parlamentet får en större chans att
              få inflytande och kunna påverka? Det är där de två stora valen
              så att säga står.
            </seg>
          </u>
          <note type="speaker" n="7102bdc7">
            Anf. 108 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-8" n="23ae2b32">
            <seg n="75527fdd">
              Fru talman! Birgitta Ohlsson hyllade i sitt anförande ett Europa
              där man får tänka, tycka och tro fritt. Men uppenbarligen är Birgitta
              Ohlssons Europa ett Europa där man får tänka, tycka och tro fritt
              bara så länge man okritiskt ställer sig bakom EU:s utveckling.
              Annars beläggs man med diverse epitet. Här kallas vi för historielösa.
              Jag kan ta det, för jag har ganska tjock hud och har genom åren
              fått höra betydligt värre saker från Birgitta Ohlsson.
            </seg>
            <seg n="844cff52">
              Men jag får väl påminna om vilka vi är som i dag sitter här i
              kammaren. Jo, vi är folkvalda riksdagsledamöter, Birgitta Ohlsson!
              Jag vet inte hur det var för Birgitta Ohlsson i valrörelsen. Jag
              gick i alla fall ut till mina väljare hemma i Göteborg och deklarerade
              tydligt och klart hur jag såg på EU:s framtid. Jag sade att jag
              ville minska överstatligheten, att jag ville flytta tillbaka makten
              till väljarna och att jag skulle kämpa mot en militarisering av
              EU. För det fick jag väljarnas förtroende hemma i Göteborg.
            </seg>
            <seg n="49fda83f">
              Frågan är, Birgitta Ohlsson, om den åsikten inte ska få representeras
              i denna kammare. Ska EU-kritiker inte få vara representerade i
              ditt demokratiska Europa?
            </seg>
            <seg n="8a19b272">
              Sedan måste jag också reagera på ytterligare en sak. Det sägs
              av Birgitta Ohlsson detta har också sagts i flera inlägg och är
              ett ständigt inslag i den svenska EU-debatten att vi inte längre
              ska diskutera ja eller nej till EU. Nej, det skulle vara utmärkt.
              Men vem är det som hela tiden för upp argumentet om att inte diskutera
              ja och nej? Ja, det är de okritiska EU-vännerna som gör det. Har
              någon hört mig eller Ulf Holm i den här debatten lyfta fram folkomröstningen
              1994? Nej, det är inte vi som står här och ältar historien, utan
              det är Birgitta Ohlsson och de okritiska EU-vännerna som gör det.
            </seg>
            <seg n="681dd9d7">
              Kanske är det inte så konstigt. Vi i Vänsterpartiet, och även
              Miljöpartiet, har lagt fram en lång rad förslag om hur vi konstruktivt
              vill förbättra EU genom att göra EU öppnare, genom att göra EU
              mer miljövänligt och klimatanpassat och genom att minska jordbrukssubventionerna.
              Vidare vill vi att man erkänner Västsahara. Det är en lång rad
              frågor som Birgitta Ohlsson säger nej till. Då är det bekvämt
              att kunna falla tillbaka på frågan om vi ska vara med i EU eller
              inte, samtidigt som man vägrar att ta ställning i alla de frågor
              som vi här tar upp.
            </seg>
          </u>
          <note type="speaker" n="907f45a0">
            Anf. 109 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-8" n="cae6652e">
            <seg n="b5d8d76c">
              Fru talman! Jo, självklart ska vänsterpartisternas och Hans Lindes
              EU-kritiska och EU-negativa åsikter få höras i denna kammare.
              De hörs ju just nu. Självklart känner de personer som i riksdagsvalet
              2006 och även tidigare röstat på dig och på andra vänsterpartister
              till er hållning. Och självklart vet vi hur många procent av rösterna
              ni fick. Vänsterpartiet och Miljöpartiet är inte de största partierna
              i Sveriges riksdag.
            </seg>
            <seg n="d33f7786">
              På samma sätt är det självklart att de tusentals personer som
              kryssade för mig i riksdagsvalet vet vad jag står för. De vet
              också vad Cecilia Malmström, vår EU-minister, står för. De vet
              vad Mona Sahlin står för. De vet vad olika EU-positiva politiker
              står för.
            </seg>
            <seg n="c03bcd5c">
              Vad är odemokratiskt i att låta denna kammare få besluta om vi
              ska ansluta oss till Lissabonfördraget eller inte? Det är inget
              som är odemokratiskt i det. Vi är 349 folkvalda individer. Svenska
              folket har röstat på oss. Detsamma gäller våra kolleger i Europaparlamentet
              som representerar våra åsikter. Om 70 procent av svenska folket
              skulle tycka att Europa är skrutt skulle de säkerligen lägga sin
              röst på Vänsterpartiet eller Miljöpartiet. Men det gör de inte
              därför att de vill vara kvar och samarbeta vidare.
            </seg>
            <seg n="5b085787">
              Det är rent snicksnack att säga att vi som är varma EU-entusiaster
              är totalt okritiska när det gäller Europeiska unionen. Flera talare
              har i debatten lyft fram hur vi vill ta bort EU:s jordbrukssubventioner,
              hur vi vill öronmärka mer pengar till miljöarbete, hur vi på olika
              sätt vill stärka kvinnors rättigheter och hur vi vill ha en skarpare
              utrikespolitik där man har en klar och tydlig röst när det gäller
              att kritisera brott mot mänskliga fri- och rättigheter. Där har
              vi en gemensam ståndpunkt. Det behöver inte vara någonting som
              är väsensskilt.
            </seg>
            <seg n="52f08a37">
              Jag tycker också att det är lite av att försöka dribbla bort
              frågan att säga att det är odemokratiskt bara därför att man inte
              får ha en folkomröstning i en fråga. Ifall man som politiker tycker
              att det är jobbigt att ta ett politiskt beslut skulle man då hela
              tiden kunna säga: Nej, vi har en folkomröstning om det hela.
            </seg>
            <seg n="dbedfbd1">
              Nu är det så att vi 349 personer har blivit valda att sitta här
              fyra år i taget för att stå för vissa åsikter. Det vet väljarna
              om. Tycker de att Walburga Habsburg Douglas åsikter är helt åt
              skogen kommer de att rösta bort henne. Gillar de inte Alf Svenssons
              EU-positiva syn får han inte deras förtroende igen. Det gäller
              också vad de tycker om dina åsikter om de är bra eller dåliga.
              Det är vad det handlar om. Demokrati är också ett nationellt parlament.
            </seg>
          </u>
          <note type="speaker" n="94927af4">
            Anf. 110 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-9" n="23ae2b32">
            <seg n="ac6dad23">
              Fru talman! Kanske ska jag innan det här uppmålade folkliga stödet
              stiger Birgitta Ohlsson åt huvudet börja med att påminna om att
              inte heller hon representerar riksdagens största parti.
            </seg>
            <seg n="a3c0a280">
              Det behövs kanske en förklaring. Jag tycker att det är lite märkligt
              att säga att vilket förslag som helst skulle kunna tas till folkomröstning.
              Det är en väldigt stor skillnad mellan Lissabonfördraget och många
              av de andra frågor som berörs här i riksdagen. Lissabonfördraget
              kommer nämligen på en lång rad områden att påverka vårt land och
              Sveriges invånare. Makt kommer att flyttas från oss här i Sverige,
              från öppna demokratiska institutioner, till stängda och slutna
              institutioner nere i Bryssel. Dessutom ska det göras utan att
              befolkningen tillfrågas.
            </seg>
            <seg n="d9356ae7">
              Birgitta Ohlsson säger att det här egentligen bara handlar om
              att skifta mellan två fördrag, som om det var två fördrag som
              var neutrala i jämförelse med varandra. Så ser det inte ut. Riksdagens
              utredningstjänst har visat att det handlar om över hundra områden
              där makt kommer att flyttas från Sverige, bland annat från Sveriges
              riksdag, ned till Bryssel. Det är ingen marginell fråga. Bland
              dessa hundra frågor märks frågor som borde vara centrala för en
              person som Birgitta Ohlsson och som jag är helt övertygad om är
              centrala för en väldigt stor del av Sveriges befolkning. Det är
              frågor som handlar om de svenska kollektivavtalen, rörligheten
              på arbetsmarknaden, som jag tog upp tidigare. Det handlar om asyl-
              och flyktingpolitiken, som nu tydligt skärps. Man lägger ett ytterligare
              lager taggtråd över de murar som omger Europa. Det handlar också
              om möjligheten till militarisering, de stora steg mot ett militariserat
              EU som nu tas. Det är det som gör att det här är en så viktig
              fråga att vi borde folkomrösta om den.
            </seg>
            <seg n="5cf995fe">
              Det som är så märkligt med Birgitta Ohlsson är att hon inte säger
              nej till en sådan folkomröstning, men hon säger i stället ja till
              en folkomröstning om euron. Det är en folkomröstning som vi redan
              har haft i det här landet, och folket har redan sagt sitt.
            </seg>
            <seg n="6f100d77">
              Frågan återstår, Birgitta Ohlsson: Varför är Folkpartiet så rädda
              att fråga svenska folket i en så avgörande fråga som Lissabonfördraget
              är?
            </seg>
          </u>
          <note type="speaker" n="4e95cd75">
            Anf. 111 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-9" n="cae6652e">
            <seg n="54237420">
              Fru talman! Vi i Folkpartiet är inte rädda att fråga svenska
              folket. Det gör vi om och om igen. Vi har ett val till Europaparlamentet
              i juni nästa år. Det är ett ypperligt tillfälle att fråga svenska
              folket om de tycker att två partier, Vänsterpartiet och Miljöpartiet,
              och deras åsikter ska vara vägledande när det gäller Europeiska
              unionen eller om man röstar på något av de fem EU-positiva partierna
              Folkpartiet, Moderaterna, Socialdemokraterna, Kristdemokraterna
              och Centerpartiet. Man har ett val. Svenska folket har gjort ett
              val tidigare och röstade ja till Europeiska unionen. Nu vill man
              gå vidare.
            </seg>
            <seg n="9cd5a715">
              Det är också viktigt att betona det som jag tog upp i mitt förra
              inlägg med Ulf Holm, att det är en stor skillnad mellan en folkomröstning
              om en valuta och en folkomröstning om två fördrag. Vad betyder
              ett nej till Lissabonfördraget? Jo, det innebär ett ja till Nicefördraget.
              Är det Nicefördraget som Vänsterpartiet hyllar så mycket, ett
              Nicefördrag som inte innebär mer makt till EU-parlamentets ledamöter,
              ett Nicefördrag som innebär att kommissionen och EU:s elit har
              mycket makt och de folkvalda som folk ska rösta på får mindre
              makt? Är det detta ni menar? Det är det ni måste vara tydliga
              med. Vad är ert alternativ? Det har inte framkommit under denna
              debatt.
            </seg>
            <seg n="6fd5482f">
              Det är inte så att det står mellan Lissabonfördraget och att
              man går ur EU eller mellan Lissabonfördraget och någon ny vacker
              skapelse. Det är mellan det gamla och det nya som det står. Ni
              är bevisligen kvar i det förgångna, och det är trist.
            </seg>
          </u>
          <note type="speaker" n="eb46e6f0">
            Anf. 112 ALF SVENSSON (kd):
          </note>
          <u who="ingvar_svensson_8d7de2" xml:id="i-b65f9d280a853ca6-0" n="af18a172">
            <seg n="e84e3a35">
              Fru talman! När politiska debatter går av stapeln lyfts det fram
              det som inte är precis som man önskar, det som inte har uppnåtts
              eller det som har gått snett. Men jag tycker att när det blir
              EU-debatter är detta särskilt påfallande. Då ska alltid det lyftas
              fram som man kan leta fram och som man inte är tillfreds med.
            </seg>
            <seg n="362e6a17">
              Ingenting är perfekt. Allt som vi sysslar med kan göras bättre
              vare sig det är på nationell, kommunal eller på EU-nivå. Jag funderar
              bara på vad det är som gör att man just i EU-debatter söker fram
              det som man inte tycker om, och det är nästan inget beröm åt EU.
              Det är inget som är positivt, utan det är bara elände och förtvivlan.
              Kan det bero på att EU är relativt färskt? Kan det bero på att
              EU:s administration geografiskt ligger lite bort? Det vore konstigt.
              När man satt i FN:s säkerhetsråd och talade om kärnan skulle det
              ha varit väldigt mycket att attackera mot eftersom vi är medlem
              i FN. Så det passar inte riktigt heller. Kan det vara så att vi
              är dåligt informerade och dåliga på att informera om EU? Ja, det
              tycker jag i alla fall gäller för mitt eget vidkommande. Om andra
              inte tycker det är så får jag gratulera. Kanske beror det på att
              vi reflekterar lite för lite över hur vårt Europa skulle ha sett
              ut eller tett sig om EU inte hade funnits. Hur hade vår kontinent
              fungerat om det gamla Nationalstats-Europa hade byggts upp efter
              andra världskriget och alla gränsöverskridande verksamheter, för
              sådana är nödvändiga, skulle ha skötts bilateralt? Hur hade det
              Europa sett ut?
            </seg>
            <seg n="b25abc07">
              Låt mig, fru talman, få citera en mening ur betänkandet som jag
              tycker i allra högsta grad är värd att citeras. Det är i och för
              sig många meningar som är det, men en som jag har fastnat för
              är: Sverige verkar för ett fortsatt utvidgat EU och ett EU som
              främjar fred, frihet och en hållbar utveckling på det globala
              planet.
            </seg>
            <seg n="1231f03e">
              Möjligtvis skulle man kunna vara så distinkt att man också slår
              fast att själva bildandet av EU, det faktum att EU existerar,
              främjar fred och frihet och var en nödvändighet för att fred och
              frihet skulle kunna främjas, enligt mitt sätt att se.
            </seg>
            <seg n="2e312f51">
              Jag har funnits i politiken under många år, det behöver jag inte
              upplysa någon här om och ingen annan heller. Ingenting, absolut
              ingenting, under alla dessa år har varit för mig, inte bara för
              mig utan för oss alla, vågar jag påstå, större än att järnridån
              har rämnat. Förslavade folk och ockuperade nationer har fått fred
              och frihet. Vår blodsbesudlade och krigshärjade kontinent har
              haft, eller kanske rättare är inne i, sin längsta fredsperiod.
              Politiker möts runt sammanträdesbord, ser varandra i ögonen, lyssnar
              på varandra, bygger upp bekantskaper och gemenskaper över mer
              eller mindre gamla konstlade nationsgränser.
            </seg>
            <seg n="1fb0ffdf">
              Europaminister Cecilia Malmström nämnde Robert Schumann och kol-
              och stålunionen, och jag tror att det är oerhört viktigt att vi
              erinrar oss EU-fädernas motiv och drivkraft. Ordet marknad blir
              ofta väldigt vanligt när vi talar EU. Men för de här EU-fäderna
              var det faktiskt förlåtelse och försoning folken emellan som var
              drivkraften. Man såg att den enda framkomliga vägen i ett Europa
              som hade sargat sig självt decennium efter decennium var att försöka
              slå in på en väg som var motiverad utifrån förståelse, förlåtelse,
              försoning.
            </seg>
            <seg n="51b0e1b4">
              Om EU inte hade funnits hade vi fått uppfinna EU. Det är inte
              jag som har hittat på det, utan det var en miljökämpe i Danmark
              som sade det för många år sedan, men jag repeterar det gärna.
              Varför? Jo, av många anledningar, tror jag. Men det är klart att
              det i första hand gäller att främja fred och frihet.
            </seg>
            <seg n="9adce65d">
              Det är också bra att det i texten står: Ett EU som är öppet,
              effektivt och dynamiskt ligger i Sveriges intresse. Där har vi
              någonting att kämpa för från alla håll, från alla partier. Fattas
              bara annat! Vi är gränslöst beroende av varandra i Europa, och
              tack vare EU i högsta grad kan Sverige och Europa verka för en
              hållbar utveckling på det globala planet.
            </seg>
            <seg n="4b1acd9e">
              Låt mig också stryka under ett avsnitt från betänkandetexten:
              Regeringen uppger att utvidgningen är en av EU-samarbetets största
              framgångar. Sverige har kraftfullt stött EU:s fortsatta utvidgning.
              EU:s utvidgning anses ge fördelar för både EU och kandidatländerna
              genom ökad handel, investeringar och ekonomisk verksamhet. Så
              är det ju!
            </seg>
            <seg n="8002d8ec">
              Men det finns också all anledning att erinra om vad EU-utvidgningen
              har betytt för demokratisering, vad Köpenhamnskriterierna har
              betytt för att främja respekten för mänskliga fri- och rättigheter,
              respekten för individens identitet och möjlighet att se sin framtid
              mer ljus. Jag tänker exempelvis på förhållandena för våra baltiska
              grannar eller, som nämnts tidigare, för folken i Rumänien och
              Bulgarien.
            </seg>
            <seg n="d59641fe">
              I det här sammanhanget vill jag uttala, fru talman, tillfredsställelse
              över att alla partier här i riksdagen vill se Turkiet som medlem
              i EU. Det duger inte att utöka förhandlingskraven på Turkiet under
              medlemskapsförhandlingarnas gång. Det duger inte att lägga till
              något som inte fanns med initialt medan förhandlingarna pågår.
            </seg>
            <seg n="a6ba5c17">
              Jag inledde med att säga att politiken ofta karakteriseras av
              det som skiljer eller det som inte lyckats eller uppnåtts. Det
              ska naturligtvis vara så, givetvis. Men jag tror också att det
              är viktigt att man talar om det man lyckas med, om det som har
              gått åt rätt håll. Det gäller också, fru talman, när vi talar
              om Turkiets medlemsansökan och arbete på att uppnå de krav som
              är ställda i förhandlingshänseende.
            </seg>
            <seg n="7217fbf4">
              Låt mig också lyfta fram det har i och för sig gjorts tidigare,
              men jag vill också stryka under den EU:s grannskapspolitik. Vi
              får inte glömma den när vi talar om hur slutet EU ter sig och
              hur isolerat EU kan presenteras. Jag tror att just grannskapspolitiken,
              samarbeten med en rad länder i vår närhet eller runt EU:s gränser,
              spelar en mycket betydelsefull roll men att denna politik och
              detta engagemang är ganska okänt, för att inte säga mycket okänt,
              ute bland våra väljare och kanske rent av bland oss själva också.
              I det här sammanhanget kan jag gott få nämna Empa, Euro-Mediterranean
              Parliamentary Assembly, som existerar, inte som ett beslutsorgan
              men som finns där för att kulturer och religioner ska mötas och
              skapa förståelse och syssla med lyhördhet gentemot varandra.
            </seg>
            <seg n="e74f8489">
              Jag kan inte förstå hur man kan aktivera sig så tufft mot EU
              och samtidigt stå här i talarstolen och i andra talarstolar och
              säga att den viktigaste frågan, den fråga som ska prioriteras,
              är miljöfrågan. Vem tror att ett Europa utan ett EU hade haft
              mycket att komma med när det gäller att ta itu med de framtida
              så ytterligt angelägna miljöfrågorna? Jag menar att EU redan har
              visat att EU kan spela en roll och spelar en mycket betydelsefull
              roll.
            </seg>
            <seg n="27b45777">
              Jag vill också gärna stryka under att vi lever i en annan situation.
              Terrorismen finns, den internationella brottsligheten är omfattande,
              slavhandel, människohandel existerar. Där borde mycket, mycket
              mer kunna göras från EU än vad som hittills har gjorts.
            </seg>
            <seg n="f10b698e">
              Nästa år är det, som sagts många gånger här, val till Europaparlamentet.
              Jag tror att det finns en risk för att detta val kommer att framstå
              som en kandidaternas kamp om vem eller vilket parti som bäst försvarar
              nationella intressen, och visst ska vi försvara dem. Den risken
              tror jag är särskilt stor om vi inte blir bättre på att informera
              om vad EU betyder för oss alla, hur nödvändigt EU är och hur positivt
              det faktiskt är att EU finns.
            </seg>
          </u>
          <note type="speaker" n="c823a8c2">
            Anf. 113 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-10" n="f4f7c88e">
            <seg n="006d0886">
              Fru talman! Alf Svensson tog upp något ideologiskt väldigt viktigt
              här som jag tycker att vi borde debattera mer ingående, nämligen
              frågan om vi hade fått uppfinna EU om inte EU hade funnits i dag.
              Delvis kan man hålla med om det, men frågan är om Kristdemokraterna
              då hade uppfunnit samma EU som finns i dag eller någonting annat.
              Det är en viktig ideologisk debatt. På vilket sätt ska Europas
              länder samarbeta i gränsöverskridande och viktiga frågor som berör
              människor? Den debatten drunknar tyvärr, därför att så väldigt
              mycket är koncentrerat till dagens EU. Visionen om framtidens
              EU saknas, anser jag. Vi är väldigt mycket fast vid det gamla
              EU.
            </seg>
            <seg n="7f8201d9">
              Det är som ett resultat av detta som bland annat jag och Miljöpartiet
              lägger fram så många förslag på hur man skulle kunna förbättra
              dagens EU och lite försöka glömma bort hur det ser ut i dag. Men
              tyvärr blir ofta de förslag som vi lägger fram avslagna. Vi är
              riksdagens minsta parti, och det får vi acceptera. Men jag tycker
              nog att även majoritetspartierna borde fundera lite på den ideologiska
              frågan: Om EU inte fanns, hade vi då uppfunnit samma EU? Det är
              nämligen det som majoriteten verkar vilja. Det är dagens EU som
              gäller, och det ska bli större och fetare, inte smalare men vassare.
            </seg>
            <seg n="e3fa622e">
              Sedan skulle jag vilja kommentera detta att EU är jättebra på
              miljöfrågor. Det är ju inte riktigt sant. Flera forskningsrapporter
              visar till exempel att mycket av EU:s budget går till direkt klimatförstörande
              verksamhet, men det kommer jag att få utveckla i nästa replik.
            </seg>
          </u>
          <note type="speaker" n="431e8780">
            Anf. 114 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-b65f9d280a853ca6-1" n="af18a172">
            <seg n="0e93fb43">
              Fru talman! Jag skulle aldrig förvänta mig, Holm, att det från
              ditt håll sades att EU är bra på någonting egentligen och allra
              minst på miljöpolitikens område. Men det som jag försökte säga
              i mitt anförande var: Hur hade det varit med europeisk miljöpolitik
              om EU inte hade funnits?
            </seg>
            <seg n="41c9ed3f">
              Sedan kan jag inte säga hur EU skulle ha sett ut om vi hade fått
              bestämma det själva. Jag tycker att det är jättebra att vi inte
              har fått göra det. Jag tror nämligen inte att ett parti har monopol
              på all klokskap, utan jag tror att det mellan partier, precis
              som mellan länder, är väldigt värdefullt att få frågor belysta
              från alla tänkbara håll och att komma till insikt om att i detta
              lyssnande kan man vaska fram något som förhoppningsvis är bättre.
              Riktigt bra blir det aldrig med någonting.
            </seg>
            <seg n="746c0793">
              Visst, det är en ideologisk fråga om EU hade sett exakt likadant
              ut i dag som det hade gjort om vi hade haft en större påverkan.
            </seg>
            <seg n="820732da">
              Vad jag tycker att vi ändå kan få räkna oss till godo är att
              det trots allt var kristdemokrater som drog i gång EU. Dessa Europafäder
              gick ut ifrån att det handlade om förlåtelse, försoning och förståelse.
              De sade att vi måste se till att tyskar och fransmän inte för
              evigt håller på att bekämpa varandra för att ta just den konflikten.
              Det är något att lyfta fram och erinra om för att skapa förståelse
              för ett EU där det förvisso finns brister och där mycket kan göras
              bättre, men jag tycker att man ska våga uttrycka att det är positivt
              att det finns.
            </seg>
          </u>
          <note type="speaker" n="0201a6f0">
            Anf. 115 ULF HOLM (mp) replik:
          </note>
          <u who="ulf_holm_74ae2f" xml:id="i-3cf9b6fb03ee2edc-11" n="f4f7c88e">
            <seg n="5dfad0b7">
              Fru talman! Jag skulle kunna stå här i två minuter, som är tiden
              för en replik, och berätta att det också finns bra EU-lagar vattendirektiv,
              etcetera. Men precis som Alf Svensson själv sade måste man försöka
              koncentrera sig på vad man kan göra bättre, och det är lite det
              som är meningen.
            </seg>
            <seg n="4275d976">
              Mycket kan göras bättre. Men frågan är vilka ambitioner den svenska
              regeringen har att göra EU bättre och utifrån vilken ideologisk
              grundton. Det var det jag var ute efter. Jag menar inte att just
              Miljöpartiets vision ska vara den som bestämmer, men man måste
              ha en idé om hur det skulle kunna fungera om vi inte hade EU i
              dag utan skulle starta det genom ett beslut i riksdagen kl. 16.00.
              Hur skulle detta EU se ut? Hur skulle samarbetet fungera mellan
              EU:s länder?
            </seg>
            <seg n="af4b0a78">
              Det har tidigare varit en diskussion om Europarådet, och inte
              jag men andra har diskuterat OSSE. Kanske skulle man flytta ihop
              de här verksamheterna mer, ta bort lite av det som EU håller på
              med och se till att Europas samtliga 47 länder deltar i detta
              arbete på något sätt. Det skulle kunna vara en utgångspunkt, men
              tyvärr är mycket av diskussionen inriktad på det EU som finns
              i dag. Och tyvärr upplever många att regeringen inte tar initiativen
              i EU-frågorna och driver för Sverige och svenska intressen viktiga
              frågor. Det är därför som vi diskuterar Lavalfrågan så mycket.
              Väldigt många människor i Sverige känner nämligen att vi har en
              arbetsmarknadsminister som inte vill lyfta fram frågan i EU-sammanhang,
              trots att det är EU som tydligen bestämmer svensk arbetsmarknadspolitik.
              Den diskussionen måste vi kunna ha.
            </seg>
          </u>
          <note type="speaker" n="2e11c3ef">
            Anf. 116 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-b65f9d280a853ca6-2" n="af18a172">
            <seg n="30f97c77">
              Fru talman! Jag hör till dem som menar att just Lissabonfördraget
              förbättrar situationen i EU-arbetet och för EU:s och Europas framtid.
              Det har lite grann med visionstänkandet att göra att vi får ett
              fördrag som håller och som är i överensstämmelse med den verklighet
              som vi lever i för närvarande.
            </seg>
            <seg n="1ba21b17">
              Sedan är det naturligtvis så att EU är en process. Jag tror inte
              att vi någonsin kommer dithän att vi säger att nu har vi fattat
              ett beslut kl. 16 och att allt sedan är fixt och färdigt, utan
              det är en process. Det kan vara två steg framåt och kanske ett
              tillbaka.
            </seg>
            <seg n="cd8c3ec0">
              Vi måste leva i medvetenheten om hur beroende vi är av varandra.
              Vi kommer aldrig att kunna gå tillbaka till den situation som
              var då jag satt i stadsfullmäktige i Gränna och vi fattade våra
              egna beslut. Sedan gick vi in i Jönköpings kommun. Och Sverige
              har gått med i EU.
            </seg>
            <seg n="47efe05a">
              Jag tror att vi till och med får arbeta vidare på att vidga EU
              ytterligare, för vi lever framtidsinriktat på så sätt att vi bara
              kommer att bli mer och mer beroende av varandra och kommer att
              få ty oss mer och mer till beslut som inte alltid fattas hos oss
              själva. Vi får inte se det som något väldigt beklagansvärt.
            </seg>
            <seg n="d09d3126">
              Jag tror nämligen att i Bryssel och förhoppningsvis enbart där
              när det gäller EU kan man också fatta beslut som fransmän, tyskar,
              österrikare och vilka vi än vill räkna upp står bakom och som
              är positiva för oss. Jag tror inte att beslut som fattas annorstädes
              än här i riksdagen alltid måste vara negativa. Jag tror till och
              med att de av och till kan vara mer positiva än beslut som vi
              fattar själva här i riksdagen.
            </seg>
          </u>
          <note type="speaker" n="89fe6f21">
            Anf. 117 CARINA HÄGG (s):
          </note>
          <u who="carina_hagg_4f0222" xml:id="i-0f93024d1c8ec512-11" n="67468d23">
            <seg n="f122aebf">
              Fru talman! Det har varit en väldigt intressant dag i dag med
              de olika delar vi har debatterat och de olika organisationerna,
              Europarådet, OSSE och EU. Jag vill understryka att jag naturligtvis
              står bakom vad min partikamrat Kenneth G Forslund tidigare har
              framfört här från talarstolen och även reservationerna. Jag känner
              lite extra för reservation 27.
            </seg>
            <seg n="603885e1">
              När vi från Socialdemokraterna väckte motionen om ett prostitutionsfritt
              och porrfritt EU-ordförandeskap trodde jag att det var någonting
              som vi skulle kunna bli ense om, att det kanske var ett förbiseende.
              Vi hade uppmärksammat att de här frågorna inte finns med i det
              förberedelsearbete som pågår runt om i landet. Man har inga direktiv,
              och då jobbar man inte med de här frågorna. Man har inte fått
              stöd för att bevaka de här områdena, vilket jag tyckte var bekymmersamt.
              Pragmatiskt sett lyfter vi in det i riksdagsarbetet, och jag trodde
              självklart att inte minst Folkpartiet liberalerna kunde tänka
              sig att stödja detta. Men så var inte fallet, till min stora förvåning.
            </seg>
            <seg n="54bd88b4">
              Jag vet att det sitter kommunala representanter och funderar
              på de här frågorna och inte vet vad de ska göra. Jag är säker
              på att det är så för Kerstin Lundgrens partikamrater, till exempel
              i Umeå, som ska ha ett av arrangemangen, men också hemma hos Eskil
              Erlandsson i Växjö. Vad ska jordbruksministern ge för råd till
              Växjöborna? Hur ska Växjö kommun jobba med de här frågorna? Vad
              kommer Alf Svensson att ge för råd till sin partikamrat, kommunstyrelsens
              ordförande Acko Ankarberg Johansson i Jönköping? Hur ska de jobba
              med dessa frågor? Hur kommer man att jobba i Göteborg? Hur har
              statsrådet Cecilia Malmström tänkt inkludera de här perspektiven?
              På inget av dessa områden har jag fått svar. Tvärtom avstyrker
              ni motionen, vilket är mycket förvånansvärt. Jag har inte heller
              fått någon motivering till varför.
            </seg>
            <seg n="3bb97d8e">
              Man kan uttrycka sig lite vänligt, men man säger i alla fall
              nej och vidtar inga åtgärder. Det här är ett billigt sätt, kan
              jag tycka som smålänning, att tydliggöra svenska värderingar.
              Det finns ett stort behov, och det finns många som har frågor
              om vår sexköpslag, hur vi ser på trafficking, hur vi ser på relationen
              mellan prostitution och trafficking och hur vi jobbar med de här
              frågorna. Inte minst är de intresserade av att både män och kvinnor
              tycker att dessa frågor är viktiga och att det finns en så bred
              förankring hos svenska folket, som inte minst kom till uttryck
              när det gällde fotbolls-VM i Tyskland. Däremot vet jag att regeringen
              inte har något intresse av att driva de här frågorna inför fotbolls-VM
              i Sydafrika, vilket jag tycker är synd. Men det ligger väl i linje
              med den debatt vi har nu i utskottet. Jag förstår fortfarande
              inte att det skulle vara så svårt att skapa en enighet om detta.
            </seg>
            <seg n="10f06b4e">
              Visst vore det bra om arrangemangen under Sveriges ordförandeskap
              i EU kunde vara fria från prostitution. Vi vet att det förekommer
              trots den lagstiftning vi har, inte i samma omfattning som på
              andra håll, där man inte jobbar med de här frågorna på samma sätt,
              men det förekommer. Enligt Socialstyrelsens dokumentation som
              kom ut förra året förekommer prostitution till exempel i Jönköpings
              län.
            </seg>
            <seg n="c332909d">
              Vi hör larmrapporter om enstaka unga kvinnors öde, och jag utesluter
              inte att det kommer att komma besökare till Sverige som kommer
              att efterfråga prostituerade. Då ska vi vara jätteklara. Vi ska
              ha informerat, och vi ska noga ha valt de hotell och konferensanläggningar
              som ska finnas att tillgå. Vi har också ett gyllene tillfälle
              att generellt föra samtal och diskussioner med de organisationer
              som organiserar och företräder hotellen och konferensanläggningarna.
              Det finns många hotell och konferensanläggningar som har tagit
              tydlig ställning mot porrkanaler. Det är väl dem vi ska stödja?
              Det är väl dem vi ska visa att vi tycker att de har fattat rätt
              beslut, ett beslut som ligger i linje med de värderingar som jag
              trodde att vi tillsammans stod upp för?
            </seg>
            <seg n="162df2e7">
              Jag tycker att det är bekymmersamt att man inte tar vara på möjligheten.
              Jag vet att man skulle kunna få stort och brett stöd, och många
              skulle känna att de kunde vara aktiva i processen. Jag är mycket
              förundrad och tycker att det är bekymmersamt att man inte kunde
              ställa upp på våra skrivningar. Jag hade välkomnat en enig uppfattning
              här. Det hade varit bra gentemot våra europeiska kolleger, inte
              minst därför att det finns ett frågetecken om hur vi ställer oss
              i dag i Sverige. Allt oftare hör man uppfattningen: Vi vet att
              Sverige har varit bra, att Sverige har gått före. Och så ställer
              man frågor om vad vi gör i dag.
            </seg>
            <seg n="33c60b84">
              Att man sade nej till en jämställdhetsmyndighet i Sverige hänger
              klart samman med att man i dag inte är aktiv när det gäller den
              myndighet som håller på att upprättas i Vilnius, som skulle kunna
              ha det här på sitt bord, men där regeringen inte tar något initiativ
              och inte har velat lyfta fram ett enda namn. Trots att man vet
              att det fanns förhoppningar om att Sverige skulle nominera någon
              till att leda denna myndighet finns i dag inga namn. Det har varit
              ute till andra ansökningsomgången, och där hade vi haft ett redskap
              att kunna vara aktiva.
            </seg>
            <seg n="40864871">
              När det gäller redskapen och möjligheterna säger man i dag nej
              från majoritetens sida. När vi diskuterade det här området tidigare,
              under diskussionen kring Europarådets betänkande, lovade Birgitta
              Ohlsson från Folkpartiet liberalerna att alla dessa frågor skulle
              besvaras av statsrådet Cecilia Malmström. Men jag fick inga svar
              på de frågorna. Den debatten och alla de här klarläggandena uteblev.
              Det är väl också talande på något sätt att man duckar från denna
              debatt. Birgitta Ohlsson har heller inte svarat i tidigare inlägg
              om hur hon ser på de här frågorna och varför Folkpartiet liberalerna
              antingen har bytt fot eller möjligtvis har kommit tillbaka till
              den ståndpunkt som de hade en gång tidigare i de här frågorna.
            </seg>
            <seg n="7b9b1ed9">
              Jag förväntar mig en fortsatt debatt, också efter att kammaren
              har fattat beslut här, i orter med lokala politiker, företrädare
              för rättsväsendet, kvinnoorganisationer och kvinnojourer som tycker
              att dessa frågor är viktiga. Jag känner att det är viktigt att
              de får vårt stöd. Nu får de en del av kammarens stöd. De får Socialdemokraternas
              stöd, och det är viktigt, men jag hoppas att vi under processen
              ska locka fler partier att tycka att frågan är viktig.
            </seg>
          </u>
          <note type="speaker" n="3f7bc9e4">
            Anf. 118 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-10" n="23ae2b32">
            <seg n="ac9159ec">
              Fru talman! Jag får börja med att säga att jag fullt ut instämmer
              i Carina Häggs anförande. Men jag vill lyfta fram en annan fråga.
            </seg>
            <seg n="de2f1777">
              För sex dagar sedan var det den 1 maj. Då talade jag i Kinna
              och Borås, dessa västgötska metropoler. Jag talade om rättvisa,
              om höjda kvinnolöner, om minskade klyftor och om fackliga rättigheter.
              Jag vet inte om Carina Hägg höll något förstamajtal, men jag misstänker
              att hon i så fall pratade om ungefär samma saker. Vi har haft
              en stor samsyn i kammaren mellan socialdemokrater och vänsterpartister
              när det gällt att försvara den svenska modellen och de svenska
              kollektivavtalen.
            </seg>
            <seg n="faf29665">
              Nu ser vi att just den modell som vi tillsammans har försvarat
              här i kammaren genom decennierna hotas genom Lavaldomen, genom
              att EG-domstolen så tydligt säger att den fria rörligheten ska
              ställas över de arbetandes rättigheter, genom att man försvårar
              fackföreningsrörelsens möjligheter att vidta stridsåtgärder och
              kräva lika lön för lika arbete oavsett nationalitet på den svenska
              arbetsmarknaden.
            </seg>
            <seg n="f57a9c3a">
              Jag förstår att Socialdemokraterna också är ytterst oroade över
              det här. Men jag läser i Socialdemokraternas reservation att det
              här framför allt ska lösas genom att man förtydligar och ändrar
              i svensk lagstiftning. Jag skulle gärna vilja ha ett förtydligande
              av Carina Hägg i denna centrala och viktiga fråga om hur svensk
              lagstiftning ska kunna lösa problemet. EG-domstolen har trots
              allt skickat en väldigt tydlig signal om att EG-fördraget är överordnat
              svensk lagstiftning. Då kan vi utforma vår lagstiftning hur vi
              vill tyvärr är det så att den fria rörligheten för arbete, kapital,
              tjänster och så vidare är överordnad. Jag skulle vilja att Carina
              Hägg förklarade Socialdemokraternas reservation när det gäller
              Lavaldomen.
            </seg>
          </u>
          <note type="speaker" n="d2d7dfa7">
            Anf. 119 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-12" n="67468d23">
            <seg n="26f0e04d">
              Fru talman! Först vill jag tacka för det stöd som vår motion
              och reservation har fått. Nu hade jag förväntat mig att Vänsterpartiet
              och Socialdemokraterna skulle komma till samma slutsats. Men det
              är ändå roligt att få det bekräftat på det här sättet.
            </seg>
            <seg n="114e37d3">
              När det gäller förstamajtal får jag göra dig besviken. Jag höll
              inget förstamajtal i år. En sen eftermiddag före den 1 maj höll
              jag ett anförande i Wien på en parlamentarisk uppsummeringskonferens
              om mäns våld mot kvinnor utifrån Europarådets kampanj. Det var
              viktigt för mig. Därför kom jag för sent tillbaka till Sverige
              för att kunna hålla ett förstamajtal. Annars hade kanske flera
              delar i talet liknat varandra från vår sida.
            </seg>
            <seg n="88034367">
              Den andra viktiga frågan som Hans Linde lyfter upp handlar om
              kollektivavtalet och de olika domar vi har kunnat se. De har djupt
              oroat oss. Det finns tankegångar och kritik som på sikt kan vara
              bekymmersamma när det gäller synen på partssammansatta domstolar
              och så vidare ute i Europa, och man känner inte alltid att svenska
              företrädare står upp för det.
            </seg>
            <seg n="6ff54291">
              Det är viktiga frågor. Det oroar tillsammans med de attacker
              som har varit på fackföreningsrörelsen av den högerdominerade
              regeringen många som är med i fackföreningar men också de som
              inte i dag känner att de kanske har ekonomiska möjligheter att
              vara facklig medlem eller som är student och planerar att gå med
              i facket så fort de har ett jobb och en inkomst.
            </seg>
            <seg n="9cedff4b">
              Det är viktiga frågor. Men jag tror inte att man ska ta EU som
              gisslan i den här diskussionen. Vi ska vara aktiva och jobba tillsammans
              med fackföreningsrörelsen i Europa. De förväntar sig att vi ska
              vara med och driva på.
            </seg>
            <seg n="691edbc1">
              Den svenska modellen är något vi slår vakt om. Den svenska modellen
              är ju svensk, men det betyder inte att vi inte kan jobba än mer
              intensivt tillsammans med våra övriga europeiska kamrater som
              vill samverka. Vi vill inte att den här frågan ska tas som gisslan
              mot ett EU-medlemskap och mot ett aktivt EU.
            </seg>
          </u>
          <note type="speaker" n="cb3d760e">
            Anf. 120 HANS LINDE (v) replik:
          </note>
          <u who="hans_linde_3886bf" xml:id="i-e66f4a906ed0d236-11" n="23ae2b32">
            <seg n="5dcaa095">
              Herr talman! Man får ändå förtydliga sig lite här. Min frågeställning
              var: Hur ska vi lösa problemen på svensk plan genom svensk lagstiftning?
              Man kan ha åsikten att vi inte ska lyfta upp de frågorna i samband
              med Lissabonfördraget. Men då får man visa på alternativ.
            </seg>
            <seg n="f86a607a">
              Jag tror tyvärr att det kommer att bli oerhört svårt att ändra
              svensk lagstiftning så att man löser dessa problem just därför
              att EU-kommissionen är så tydlig på den här punkten. EG-fördraget
              och de fria rörligheterna är överordnade svensk lagstiftning på
              det här området.
            </seg>
            <seg n="cdd32163">
              Jag vet att vi vänsterpartister och socialdemokrater har olika
              syn på Lissabonfördraget. Det tror jag har framgått av de senaste
              timmarnas debatt i den här kammaren. Jag tror samtidigt att vi
              skulle kunna enas om att kräva ett undantag. Det är vår chans
              som vi nu har framför oss.
            </seg>
            <seg n="82e0c5b2">
              Ska vi kunna garantera den svenska modellen måste vi ha ett undantag
              från EU:s fria rörlighet. Det enda förhandlingsläge vi egentligen
              har att kräva ett sådant undantag är just nu när vi sitter med
              ratificeringsprocessen av Lissabonfördraget.
            </seg>
            <seg n="789a4e7a">
              Vi sitter egentligen i en guldsits för att förhandla fram ett
              undantag som skulle skydda den svenska modellen. Mitt syfte som
              jag hoppas att Socialdemokraterna också ska stödja framåt hösten
              är inte att ta EU som gisslan men däremot att ta den svenska regeringen
              som gisslan.
            </seg>
            <seg n="ef641e6e">
              Det krävs 88 ledamöter i den här kammaren för att vi ska kunna
              tvinga regeringen att åka ned till Bryssel och framförhandla ett
              undantag. Det handlar inte om att ta EU som gisslan. Det handlar
              om att tvinga regeringen att faktiskt ta dessa frågor på allvar.
            </seg>
            <seg n="67c7d203">
              Detta är krav som inte bara lyfts upp av oss i Vänsterpartiet.
              De lyfts upp från Byggnads och socialdemokratiska partidistrikt
              i Skåne. Jag möter ofta socialdemokratiska gräsrötter runt om
              i landet och fackföreningsmedlemmar i många fackföreningar som
              är djupt oroade över utvecklingen.
            </seg>
            <seg n="4395d57b">
              Jag hoppas att Socialdemokraterna nu har en process där man funderar
              och att ni landar i att ni tillsammans med oss i Vänsterpartiet
              kräver ett undantag så att vi kan garantera den svenska modellen
              som varit som grund för det välstånd som vi har kunnat bygga i
              det här landet. Det är en garanti mot lönedumpning på den svenska
              arbetsmarknaden.
            </seg>
          </u>
          <note type="speaker" n="ddd48f03">
            Anf. 121 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-13" n="67468d23">
            <seg n="5f57b431">
              Herr talman! Jag förstår att jag och vänsterpartister delar samma
              engagemang. Vi känner samma oro för vad vi ser om hörnet. Jag
              utgår ifrån att vi också på samma sätt är bekymrade över och även
              samtidigt ganska ofta upprörda över högerregeringens syn på fackföreningsrörelsen
              och att vi har samma syn på att kollektivavtalen ska innehålla
              någonting igen.
            </seg>
            <seg n="08d76398">
              Man vet att vi är konventionsbundna och inte kan vara emot organisering
              i fackförenings regi. Men man vill tömma medlemskapet, kollektivavtalet
              och arbetsrätten på innehåll. Det verkar som att man har synen
              att det ska vara som någon schackklubb eller någonting utan att
              man ska ha något reellt stöd och redskap för att driva arbetsrättsliga
              frågor framåt. Det tycker jag är väldigt bekymmersamt.
            </seg>
            <seg n="0176d021">
              Jag är inte alls klar över var den här regeringen kommer att
              landa när det gäller utredningar och att överlåta till arbetsmarknadens
              parter att föra vidare samtal om de här frågorna. Det återstår
              att se. Men jag hoppas innerligt att vi hjälps åt att föra in
              frågorna i en kommande EU-valrörelse där jag tycker att den hör
              hemma.
            </seg>
            <seg n="8273d854">
              Man ska rösta mellan rött och blått och för att visa att dessa
              frågor är viktiga. Vi kanske har lite olika vägar att gå. Men
              vi har samma grundinställning att vi ska slå vakt om den svenska
              modellen. Det är viktigt att man har rätt att organisera sig fackligt
              och också tillsammans driva fackliga krav som är berättigade att
              ställa på arbetsmarknaden.
            </seg>
          </u>
          <note type="speaker" n="0e44d436">
            Anf. 122 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-10" n="cae6652e">
            <seg n="a8af5f31">
              Herr talman! Det man kan konstatera efter fem timmars maratondebatt
              är kanske att skillnaderna i svensk EU-politik inte står mellan
              blått och rött utan mellan rött och rött eller rött och blått
              och annat rött. Skillnaden går mellan Vänsterpartiet och Miljöpartiet
              och resten.
            </seg>
            <seg n="bea858e6">
              Carina Hägg lyfter återigen upp frågan om kvinnors rätt till
              fri abort samt frågan om ett prostitutionsfritt Sverige. Då statsrådet
              Cecilia Malmström inte kunde vara kvar tre timmar av denna debatt
              missade hon därmed Carina Häggs anförande och kunde inte ta replik
              tidigare.
            </seg>
            <seg n="1b8f66d5">
              Hon bad mig framföra att hon lyfter upp frågan om fri abort i
              diverse olika sammanhang när hon träffar andra ministrar i Europa
              och parlamentariker från länder som inte delar samma syn som Sverige
              har, det vill säga att kvinnor har rätt till fria, lagliga och
              säkra aborter. Det var en skrivning som Folkpartiet ställde sig
              bakom i utrikesutskottet år 2002. Hon tycker att abort är en rättighet.
              Det är en uppfattning som jag tror att de flesta av oss delar
              i denna kammare.
            </seg>
            <seg n="bb0d9fa9">
              Det är ganska sorgligt att Carina Hägg gång på gång i de debatter
              vi har i utrikesutskottet vill tillskriva allianspartierna att
              vi på något sätt skulle vara abortmotståndare, vilket är fullkomligt
              totalfel rent historiskt sett. Det var ofta borgerliga partier
              som var de första partierna som drev frågan om kvinnors rätt till
              fri abort. Det gäller inte minst mitt eget parti Folkpartiet.
              Det skedde i denna kammare, via Folkpartiets ungdomsförbund och
              via aktivistiska aktioner som att ordna abortresor till Polen
              på 60-talet.
            </seg>
            <seg n="1aa002af">
              Vad gäller frågan om ett prostitutionsfritt EU under ordförandeskapet
              i Sverige på svensk mark, som jag och Kenneth G Forslund debatterade
              för någon halvtimme sedan, är det självklart att det inte ska
              ske någon prostitution i Sverige. Varför är det så? Jo, därför
              att Sverige har en lag mot detta. Vi har en unik sexköpslag som
              regeringen står bakom och som regeringen dessutom vill skärpa.
            </seg>
            <seg n="85717b7b">
              Jag tycker återigen att man slåss mot väderkvarnar när man på
              något sätt vill hävda att den nuvarande alliansregeringen skulle
              vara för prostitution.
            </seg>
          </u>
          <note type="speaker" n="82a9478c">
            Anf. 123 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-14" n="67468d23">
            <seg n="389edf88">
              Herr talman! Jag förstår att Birgitta Ohlsson försöker använda
              retoriska knep för att komma undan den fråga som jag ställde här.
              Den har jag ställt tidigare här i dag från kammarens talarstol
              men också i andra sammanhang.
            </seg>
            <seg n="f54c7db8">
              Det är skillnad mellan att sitta och småprata kring köksbordet
              om frågor och tycka ungefär likadant och att sitta i majoritet
              och driva frågorna. Jag efterfrågar inte några personliga bekännelser.
              Jag vill se resultat och att man driver de här frågorna. Men det
              ser inte jag i dag.
            </seg>
            <seg n="575a2309">
              Jag har ställt frågorna till Cecilia Malmström. Hon har haft
              möjlighet att ta upp dem i sitt anförande, men det gjorde hon
              inte. Det är resultatet jag värderar.
            </seg>
            <seg n="da4a3506">
              Jag vet att det finns bara en tjänst på UD, maximalt, där man
              arbetar med jämställdhet över huvud taget. Det har varit ungefär
              15 personer som har fått lämna departementet under jämställdhetsministerns
              ansvar.
            </seg>
            <seg n="33e63482">
              Resurserna för att arbeta med dessa frågor är så mycket mindre.
              Om man inte använder de forum, de tillfällen och de möjligheter
              som ges blir uttalandena mindre värda. Man måste driva på, lyfta
              upp frågor och hitta vägar att vinna fler för samma sak, annars
              pressas det tillbaka.
            </seg>
            <seg n="4565b922">
              Vi lever i en internationell värld där människor reser och besöker
              varandra, och vi har influenser. Vi måste ständigt hävda sexköpslagen,
              vår syn på abort och vikten av att vi har en konvention mot trafficking
              och jobba med de här frågorna.
            </seg>
            <seg n="638e2123">
              Vi måste också föra ut det. Det sköter sig inte av sig självt.
              Där har Folkpartiet liberalerna genom Birgitta Ohlsson inte visat
              på några konkreta resultat. Tvärtom har liberala kvinnor lagt
              fram som förslag att man ska sätta upp vägskyltar.
            </seg>
            <seg n="26601325">
              Nu vill man leasa ut prostitutionsfrågan till Vägverket, verkar
              det som. Man vill sätta upp skyltar med Prostitution förbjuden.
              Är det någon mer än Birgitta Ohlsson som tror att det löser problemet?
              Jag tror inte det. Det är inte handlingskraftig politik. Det är
              vägskyltspolitik, eller plakatpolitik som man skulle säga i andra
              sammanhang.
            </seg>
          </u>
          <note type="speaker" n="d66c04c1">
            Anf. 124 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-c829361b1aa829da-11" n="cae6652e">
            <seg n="9c2a4618">
              Herr talman! Det förslag som liberala kvinnor tog fram handlade
              om en ökänd prostitutionsgata som heter Rosenlundsgatan i Göteborgs
              kommun. Förslaget gick ut på att man skulle sätta dit fler poliser
              och på att göra människor uppmärksamma på att vi har en sexköpslag
              i Sverige. Många utländska turister som kommer dit och köper sex
              vet inte om att Sverige har en lag.
            </seg>
            <seg n="dd028ece">
              Och vad ledde det till? Jo, det ledde till handlingskraftig politik.
              Det ledde till att den majoritet som Carina Häggs parti, Socialdemokraterna,
              Göran Johansson och andra står för tvingades att ta upp prostitutionsfrågan
              i kommunfullmäktige. Nu ska man eventuellt stänga prostitutionsstråket
              Rosenlundsgatan, vilket många i polisens prostitutionsgrupp och
              de sociala myndigheterna har applåderat oss för. Det ledde till
              någonting konkret.
            </seg>
            <seg n="c30333e6">
              Du vill veta vad vi har gjort i regeringen. Vi öronmärker pengar.
              Sverige är fortfarande en av de största givarna till olika organisationer
              som bekämpar prostitution, som strävar efter kvinnors rätt till
              fri abort och som kämpar för HBT-rättigheter världen över. Det
              har inte varit någon skillnad där.
            </seg>
            <seg n="35d6edeb">
              Den absolut viktigaste frågan när det gäller solidaritet med
              våra systrar i andra länder i Europa har varit den lag som Göran
              Hägglund, socialministern som du så ofta häcklar, drev fram. Den
              säger att utländska kvinnor äntligen ska få chansen till fri abort
              i Sverige. Jag hörde aldrig Göran Persson hålla några brandtal
              för kvinnors rätt till fri abort i Europeiska unionen. Jag hörde
              ofta Laila Freivalds mumla när dessa frågor kom upp. Det fanns
              många socialdemokratiska ledare som knappt lyfte fram frågor som
              rör reproduktiv och sexuell hälsa.
            </seg>
            <seg n="83bd465a">
              Det kanske inte är så att alla manliga politiker och maktens
              män, oavsett om de heter George W. Bush, Göran Persson eller vilka
              det nu kan röra sig om, har lyft fram dessa frågor. Där kan absolut
              den borgerliga regeringen skärpa sig också. Detta är jätteviktiga
              frågor, och därför är det viktigt att det finns parlamentariker
              från höger till vänster som kämpar för dem.
            </seg>
            <seg n="b98ce8ae">
              Carina Hägg säger att regeringen inte gör någonting. Det är ganska
              ironiskt att Kristdemokraterna, som kanske inte har varit ett
              av de mest abortliberala partierna genom den svenska historien,
              och dess partiledare får lägga fram en reform som jag, Carina
              Hägg och flera andra har motionerat om. Ditt eget parti lyckades
              aldrig, utan röstade nej till det här gång på gång. Varför var
              det Göran Hägglund och inte Göran Persson som fick bli en aborthjälte?
              Det kan man fråga sig.
            </seg>
          </u>
          <note type="speaker" n="f8b6760e">
            Anf. 125 CARINA HÄGG (s) replik:
          </note>
          <u who="carina_hagg_4f0222" xml:id="i-0f93024d1c8ec512-15" n="67468d23">
            <seg n="c8f4d3e3">
              Herr talman! Jag tycker att det är näst intill ironiskt att lyssna
              till Birgitta Ohlsson. Hon försöker gömma sig bakom Göran Persson
              för att förklara varför Folkpartiet liberalerna inte har varit
              mer aktivt i de här frågorna än man har kunnat visa här. Det är
              egentligen ingenting som har kommit fram.
            </seg>
            <seg n="e322eaf0">
              Som förklaring till att man inte ställer sig bakom vår utmärkta
              motion om prostitution och ett porrfritt ordförandeskap hänvisar
              man till lagändringen om att utländska kvinnor ska ha rätt att
              göra abort i Sverige. Birgitta Ohlsson, liksom övriga här i kammaren,
              vet mycket väl att det förelåg ett framarbetat förslag som vi
              i referensgruppen, där jag ingick, hade nått enighet om. I den
              gruppen och vid det tillfället hade inte ens kd reserverat sig
              eller haft någon avvikande mening. Vi hade en överenskommelse
              och den skulle verkställas. Under sommaren var det av praktiska
              skäl inte möjligt, för då är kammaren åtskild och vi var ute och
              jobbade i valrörelsen. Det fanns ett förslag, och det har man
              inte backat från.
            </seg>
            <seg n="63112b57">
              Nu hoppas jag att vi kommer att hjälpas åt att bevaka de lokala
              planer som ska genomföras för reproduktiv hälsa och att minska
              oönskade aborter. Jag har ställt frågor om det i den här kammaren,
              men icke fått några svar. Det gör mig orolig, men jag hoppas att
              Birgitta Ohlsson vill hjälpa till i arbetet med att bevaka att
              aborträtten i Sverige inte undergrävs via lokala planer.
            </seg>
            <seg n="34711dc0">
              Man måste ibland också se sig om och se vad som händer och inte
              krama kd alltför mycket. Det är inget parti där alla ledamöter
              står upp för rätten till fri abort och rätten till sexuell hälsa.
              Vi får nog fortsätta att hålla lite vakande ögon, kanske inte
              på Alf Svensson, som jag höll på att säga, men på Holger Gustafsson
              och andra. Tuve Skånberg är inte kvar här, men vi vet att Mikael
              Oscarsson och många andra i partiet inte har den här uppfattningen.
            </seg>
          </u>
          <note type="speaker" n="b1764b84">
            Anf. 126 HILLEVI LARSSON (s):
          </note>
          <u who="hillevi_larsson_9ae9e2" xml:id="i-b6a0a145047dc5c2-0" n="cd4e19cd">
            <seg n="25805f0b">
              Herr talman! Jag är här i dag som representant för EU-nämnden.
              EU-nämnden har yttrat sig över ärendet. Det här gäller en het
              fråga, som jag ser det, nämligen rätten att skilja sig. Det står
              i betänkandet att EU-nämnden har informerats i frågan. Det stämmer
              inte, utan EU-nämnden har samrått med regeringen i frågan. Det
              kan tyckas vara en liten distinktion, men jag tycker att den är
              avgörande. Detta visar vikten av att riksdagens ledamöter får
              vara med på ett tidigt stadium och påverka regeringens politik
              i EU.
            </seg>
            <seg n="ba6ddaab">
              Jag som sitter i civilutskottet, där frågan först landade, och
              dessutom i EU-nämnden kan se att riksdagen har haft en avgörande
              betydelse i frågan. När frågan kom upp ansågs den inte vara speciellt
              dramatisk. Det handlade om att på ett flexibelt sätt försöka lösa
              gränsöverskridande problem i samband med skilsmässa.
            </seg>
            <seg n="4126fbff">
              Redan tidigare har det varit så med EU-medlemskapet att människor
              möts över gränserna och gifter sig. I en del fall blir det skilsmässor.
              Det kunde ses som bra att man kom med gemensamma regler för att
              lösa detta på ett flexibelt sätt. Men när man tittade lite närmare
              på förslaget såg man att problemet var att det skulle kunna innebära
              att svensk domstol tillämpar andra domstolars lagar. Som förslaget
              var gällde det inte bara europeiska lagar som skulle tillämpas
              i svensk domstol utan även lagar från andra länder.
            </seg>
            <seg n="ee52049a">
              Ett konkret exempel är Iran. Vi kan tänka oss att en svensk kvinna
              träffar en iransk man och gifter sig. Sedan blir det skilsmässa.
              Kvinnan flyttar tillbaka till Sverige efter att ha levt en tid
              i Iran. Då skulle med det här förslaget iransk lag tillämpas när
              kvinnan vill få skilsmässa i Sverige. Det ligger i sakens natur
              att det är iransk lag som gäller om hon vill skilja sig i Iran.
              Men det vore verkligen dramatiskt att svensk domstol skulle döma
              efter andra länders regler. I Iran är det stora problem för kvinnor
              att få skilsmässa. De får det inte på grunder som är jämlika männens.
            </seg>
            <seg n="21e310a7">
              I Europa finns också problem. I Malta, till exempel, existerar
              inte begreppet skilsmässa. Det dyker upp många problem här. Även
              i de fall där det finns rätt goda möjligheter till skilsmässa
              är risken att vi skulle skruva tillbaka klockan många år till
              hur det var förr i Sverige. Då kunde man till exempel anlita privatdetektiver
              i skilsmässoförhandlingar. Det tillämpas fortfarande i en del
              europeiska länder. Då gäller det att fånga mannen eller frun på
              bild med älskaren eller älskarinnan. Det kan innebära rätt stora
              ekonomiska belopp för den som ansågs förfördelad. Det kan också
              vara så att den som tar initiativ till skilsmässan på olika sätt
              drabbas av det. Detta går stick i stäv med modern svensk lagstiftning
              och riskerar också att gå stick i stäv med jämställdheten.
            </seg>
            <seg n="e03c9b36">
              Det är en mänsklig rättighet att gifta sig. Men det är också
              enligt svensk lag en mänsklig rättighet att skilja sig. I civilutskottet,
              där frågan landade först, och sedan i EU-nämnden var vi eniga
              över partigränserna att detta är en rättighet som vi har kämpat
              oss till här i Sverige rätten att både gifta sig och skilja sig.
              Vi är inte beredda att minska människors möjlighet på området.
              Därför säger vi nej.
            </seg>
            <seg n="2fc5bc7c">
              Regeringen var lite mer tveksam i början. Det fanns ett tryck
              att kompromissa. Inga andra länder var med Sverige. Men vi sade
              nej. Jag tycker att det är viktigt att det framgår att det är
              riksdagen som har drivit fram detta och att regeringen sedan har
              verkställt vårt beslut. Det visar vikten av att riksdagen är involverad
              i de här frågorna.
            </seg>
          </u>
          <note type="speaker" n="484d1449">
            Anf. 127 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-08b85aef4500bd3c-1" n="d69e4f40">
            <seg n="0b66ba82">
              Herr talman! Europapolitiken blir alltmer angelägen för varje
              dag. Det märker vi på engagemanget här i kammaren i dag; debatten
              har varit lång och intensiv.
            </seg>
            <seg n="ab9d14b5">
              Vi borde alla i EU inse att EU är den viktigaste organisationen
              för att lösa de problem som är gemensamma för Europa. Det ligger
              verkligen i Sveriges intresse att EU utvecklar en öppen och dynamisk
              effektivitet i samarbetet.
            </seg>
            <seg n="445117db">
              Kristdemokraterna anser att Sverige ska vara en aktiv och konstruktiv
              part i samarbetet. Viktiga fokusområden är Lissabonstrategin,
              Lissabonfördraget och utvidgningen. Vi ser gärna en koncentration
              på färre politikområden till förmån för genuint gränsöverskridande
              politik, där nationalstaterna har väsentligt sämre förutsättningar
              att nå ett resultat.
            </seg>
            <seg n="536c8899">
              Jag vill peka på den gemensamma asylpolitiken, internationell
              brottslighet, åtgärder mot klimatförändringar och säkerhetspolitiken
              som är särskilt angelägna enligt vår uppfattning.
            </seg>
            <seg n="0633d4f0">
              Herr talman! Kristdemokraterna anser att EU inte får kännetecknas
              av stängda dörrar. Nej, dörren ska alltid stå på glänt. Ja, dörren
              ska vara ordentligt öppen för alla demokratier i Europa som vill
              och kan uppfylla de krav som EU ställer på nya medlemsstater.
              Det är också vår övertygelse att vi inte ska göra avkall på någonting
              när det gäller anslutning till vår västerländska politiska kultur
              när det gäller mänskliga rättigheter, demokrati, rättssamhälle,
              yttrandefrihet och religionsfrihet. Vi välkomnar Turkiets, Kroatiens
              med fleras ansträngningar att nå detta mål. En större union innebär
              bättre politiska, ekonomiska och miljömässiga möjligheter för
              oss alla.
            </seg>
            <seg n="9c164ace">
              Herr talman! Det var under stor vånda som Europeiska rådet i
              december 2007 kunde anta EU:s långtidsbudget och finansieringsram
              för 20072013. Dessutom saknar den rättslig grund, och det blev
              därför ett avtal mellan rådet, parlamentet och kommissionen. Det
              blir en kurragömmalek där alla ser goda skäl att göra gemensamma
              ekonomiska satsningar men där ingen vill betala kostnaden. Så
              kan vi naturligtvis inte ha det i det långa loppet.
            </seg>
            <seg n="71c15c65">
              Därför föreslås det nu en budgetreform för ett Europa i förändring.
              Det är en nödvändighet för att skapa utvecklingsmöjligheter och
              ekonomisk rättvisa. Reformen innebär bland annat en översyn av
              budgetens struktur, prioriteringar inom budgeten och inte minst
              finansieringen av budgeten.
            </seg>
            <seg n="eb38c6f2">
              Kristdemokraterna anser att denna reform är av sådan karaktär
              att den motiverar en process där de nationella parlamenten ges
              en särskilt tydlig roll. Det är också angeläget att enskilda medborgare,
              organisationer och institutioner ges möjlighet att inkomma med
              synpunkter till kommissionen.
            </seg>
            <seg n="b7f7c4d9">
              Herr talman! Vi ser fram emot det nya Lissabonfördraget som kommer
              att göra unionens beslutsfattande mer modernt, demokratiskt och
              öppet för medborgarna. Vi vill se det nya fördraget ratificerat
              av samtliga medlemsländer för att kunna träda i kraft vid kommande
              årsskifte.
            </seg>
            <seg n="e29f3026">
              Herr talman! I sitt internationella agerande ska EU främja gemensamma
              västerländska värden som bygger på frihet, fred, demokrati och
              mänskliga rättigheter. EU ska vara det sammanhållande kitt som
              är nödvändigt för en sammanhållen europeisk utrikespolitik. EU
              och dess medlemsstater är tillsammans världens största biståndsgivare
              med över 50 procent av det globala biståndet. Fattigdomsbekämpningen
              måste stå i fokus.
            </seg>
            <seg n="a543cbdb">
              Herr talman! År 2009 kommer att bli ett intensivt Europaår med
              valet till Europaparlamentet under det första halvåret och därefter
              svenskt ordförandeskap under det andra halvåret. Det är en stark
              förhoppning att de gamla stridsyxorna för och emot EU för gott
              ska grävas ned och att vi kan se fram emot en valrörelse där de
              livsviktiga framtidsfrågorna kan lyftas upp och debatteras. Vi
              står bakom det val av arbetsprioriteringar som regeringen har
              gjort och som gäller klimat, jobb, ett tryggare Europa, Östersjön
              och EU som en global aktör. Det är väl förankrat i riksdagen,
              och jag hoppas att det ska bli ett stort engagemang i de här frågorna.
            </seg>
          </u>
          <note n="212d1657">
            Herr talman! Med det vill jag yrka bifall till förslaget i utskottets
            betänkande nr 10.
          </note>
          <note type="speaker" n="75a1572f">
            Anf. 128 MATS SANDER (m):
          </note>
          <u who="mats_sander_4ce45e" xml:id="i-59ddb136c664a8fa-0" n="59f7bf03">
            <seg n="eb2b8092">
              Herr talman! I dessa sammanhang talar vi om en ung 50-plussare.
              Det är en 50-plussare som för mig är en framgångssaga. Jag tycker
              att den absolut främsta fördelen med en europeisk union är att
              Europas folk slår ihjäl varandra mer och mer sällan. Det är inte
              så länge sedan det skedde. Några av våra grannar i Europa gjorde
              det så sent som i mitten av förra seklet. Jag tycker att vi inte
              ska glömma det.
            </seg>
            <seg n="cfe2e776">
              Själva idén med en starkare koppling och ett ömsesidigt beroende
              länder emellan i form av ekonomiska samarbeten och fri rörlighet
              leder till bibehållen fred och ökad frihet där gemensam respekt
              för demokrati och mänskliga rättigheter är en förutsättning för
              att vara med. Det är en framgångssaga.
            </seg>
            <seg n="27cf6239">
              Som medlem i denna union finns ett intresse av att samverka med
              andra för det egna landets skull men även för unionen som helhet.
              Intressen sammanfaller och kraftpilar samverkar och för saker
              och ting, som ekonomi, ökad demokrati och ökad respekt för mänskliga
              rättigheter, framåt i stället för att motverka varandra och gå
              bakåt eller kanske helt stagnera. Denna samverkan skapar fler
              möten mellan människor och kultur där dialogen ger ökad förståelse
              för varandra och varandras förutsättningar, vilket leder till
              färre konflikter. För mig är detta ett avstamp som är viktigt
              att göra.
            </seg>
            <seg n="5c1107b8">
              Europeiska unionen har alla möjligheter att vara en trygg och
              positiv maktfaktor för många människor i världen som har det svårt.
              Det är en union som kan göra skillnad. Det gäller här hemma på
              vår egen kontinent, i de nya demokratierna i östra Europa som
              nu är EU-medlemmar, det gäller för dem som står i kö för att bli
              medlemmar och det gäller även i de länder där det egna landets
              ledning står för förtrycket, våldet och kanske döden. Tyvärr är
              denna lista alldeles för lång, och det finns otroligt mycket kvar
              att göra.
            </seg>
            <seg n="698a370a">
              Herr talman! Jag vill ge ett exempel på vad EU gör. Jag vill
              nämna våra grannar söder om EU runt Medelhavet. Här agerar Sverige
              aktivt inom EU på flera arenor där Euromed-samarbetets parlamentariska
              dimension av Barcelonaprocessen, Empa, är en. Vi har hört förut
              här i dag Alf Svensson sade det tidigare att Empa är en parlamentarisk
              församling som består av EU:s medlemsländer och tolv länder runt
              Medelhavet. Det är parlamentariker som möts regelbundet med målet
              att skapa ett område runt Medelhavet med fred, stabilitet, delat
              välstånd och förstärkt samarbete i sociala och kulturella sammanhang.
              En målsättning är att skapa ett frihandelsområde till 2010. Det
              återstår en del att göra.
            </seg>
            <seg n="81a41fc6">
              Ur ett globalt perspektiv krävs det muskler för att rent fysiskt
              kunna finnas på plats för att hävda folkrättens krav på mänskliga
              rättigheter. För att kunna agera trovärdigt har Europeiska unionen
              skapat insatsstyrkor som med kort varsel ska kunna sättas in i
              konflikthärdar.
            </seg>
            <seg n="7e789be2">
              Herr talman! 50-plussaren lämnar alltså mjölktänderna för att
              kunna göra skillnad på den globala arenan. Jag tycker att förutsättningarna
              för att kunna skriva ett nytt kapitel i framgångssagan om Europeiska
              unionen är väldigt goda.
            </seg>
          </u>
          <note type="speaker" n="ec3d45c3">
            Anf. 129 KENNETH G FORSLUND (s):
          </note>
          <u who="unknown" xml:id="i-4a8cdaa5a57c069d-5" n="ff7661b8">
            <seg n="74909759">
              Herr talman! Jag vill bara göra ett förtydligande. I reservation
              nr 17 om gasledningen mellan Ryssland och Tyskland, som Socialdemokraterna,
              Vänsterpartiet och Miljöpartiet står bakom, står det i den sista
              meningen: Vänsterpartiet och Miljöpartiet anser att regeringen
              måste agera innan det blivit för sent att stoppa projektet eller
              kräva en alternativ dragning.
            </seg>
            <seg n="83897ab1">
              Det är en uppfattning som även Socialdemokraterna står bakom
              även om det olyckligtvis inte framgår av texten. Jag vill bara
              göra det förtydligandet.
            </seg>
          </u>
          <note n="cfa6da04">
            Överläggningen var härmed avslutad.
          </note>
          <note n="a682d502">
            14 § Genomförande av EG-direktivet om mänskliga vävnader och
            celler
          </note>
          <note n="e8fa63cd">
            Föredrogs
          </note>
          <note n="bb1f63ef">
            Förste vice talmannen konstaterade att ingen talare var anmäld.
          </note>
          <note n="ab7b56a8">
            15 § Ny vårdform inom den psykiatriska tvångsvården
          </note>
          <note n="e8fa63cd">
            Föredrogs
          </note>
          <note type="speaker" n="303c917b">
            Anf. 130 MARGARETA B KJELLIN (m):
          </note>
          <u who="margareta_kjellin_1e1fa2" xml:id="i-330f9040164e4365-0" n="34b02de5" next="i-7737f6127b0fbfa2-0">
            <seg n="263c30fc">
              Herr talman! I dag ska vi debattera socialutskottets betänkande
              2007/08:SoU15. Det är ett betänkande om en ny vårdform inom den
              psykiatriska tvångsvården. Det innehåller dessutom tre följdmotioner
              och en motion från den allmänna motionstiden.
            </seg>
          </u>
          <note n="43805394">
            I den här propositionen föreslås en ny vårdform, en öppen psykiatrisk
            tvångsvård. Den kommer att ingå i lagen om psykiatrisk tvångsvård
            och lagen om rättspsykiatrisk vård.
          </note>
          <u who="margareta_kjellin_1e1fa2" xml:id="i-7737f6127b0fbfa2-0" n="34b02de5" prev="i-330f9040164e4365-0">
            <seg n="77e876e8">
              Den nya vårdformen får bedrivas utanför sjukvårdsinrättningar,
              och det gör det möjligt att ge patienter nödvändig psykiatrisk
              vård när de behöver den. Vården beslutas av en allmän förvaltningsdomstol,
              och ansökan sker av chefsöverläkaren. Vården förutsätter dessutom
              en samordnad vårdplan där det ska framgå vilken kommun och vilket
              landsting som har ansvar för de insatser som planeras. Dessutom
              förutsätts ett samråd med patienten om hans eller hennes behov.
              Patientens valmöjligheter ska också tillgodoses så långt som möjligt
              genom en individuellt anpassad information.
            </seg>
            <seg n="833a6e9f">
              I lagen föreslås också en ändring av sekretesslagstiftningen
              som innebär att man kan lämna meddelanden med uppgifter om enskild
              som vårdas enligt tvångslagstiftning inom psykiatrin mellan myndigheter
              som ingår i hälso- och sjukvårdsområdet om det är nödvändigt för
              att den enskilde ska få den vård och det stöd som denne behöver.
            </seg>
            <seg n="222cf235">
              Socialstyrelsen kommer att få i uppdrag att utvärdera både vården
              och det stöd som patienten får när han eller hon överförs till
              den här nya vårdformen.
            </seg>
            <seg n="0149e8e8">
              Utskottet ställer sig bakom propositionen och avstyrker motionerna.
            </seg>
            <seg n="9ff70917">
              Herr talman! Med det som bakgrund och inledning överlämnar jag
              propositionen till debatt för senare beslut.
            </seg>
          </u>
          <note type="speaker" n="22ac1dd0">
            Anf. 131 ELINA LINNA (v):
          </note>
          <u who="elina_linna_55caa4" xml:id="i-ad9691e29aeb3046-0" n="fab95cc5" next="i-48bb7bc5a6c16667-0">
            <seg n="f92a3cf0">
              Herr talman! Hösten 2006 lämnade den nationella psykiatrisamordnaren
              sitt slutbetänkande till regeringen. Betänkandet har det löftesrika
              namnet Ambition och ansvar nationell strategi för utveckling av
              samhällets insatser till personer med psykiska sjukdomar och funktionshinder
              . Betänkandet innehåller ett stort antal förslag för att förbättra
              och utveckla den psykiatriska vården.
            </seg>
            <seg n="1c6e0a03">
              Ett och ett halvt år har gått sedan betänkandet presenterades,
              och nu äntligen levererar regeringen sitt första förslag inom
              området. Regeringen väljer att som det första konkreta förverkligandet
              av psykiatrisamordnarens förslag öka tvånget inom den psykiatriska
              vården. Detta är en märklig prioritering, tycker jag. Regeringen
              verkar tro att den psykiatriska vården i vårt land utvecklas och
              förbättras med den nya lagen om öppen psykiatrisk tvångsvård.
            </seg>
            <seg n="8f03476d">
              Vi menar att ett minimikrav när man inför en ny vårdform som
              innehåller tvång borde vara att man kan visa att denna metod ger
              resultat i form av bättre hälsa i den grupp som ska vara föremål
              för vården. Tvång i öppen vård har införts i flera länder. I inget
              av dessa har man kunnat visa på ökad livskvalitet hos de människor
              som tvångsvårdas inom öppen vård. Regeringen gör inte heller några
              försök till redovisningar av vetenskapliga studier som skulle
              visa på fördelar med ökat tvång. Mig veterligen finns det däremot
              ett flertal rapporter som talar för motsatsen.
            </seg>
            <seg n="f417b8d8">
              Vänsterpartiet har vid flera tillfällen här i kammaren tagit
              upp frågan om rättssäkerhet för personer inom psykiatrisk tvångsvård.
              Vi kan konstatera att under de senaste åren har den enskildes
              rättssäkerhet inom den psykiatriska tvångsvården inskränkts alltmer,
              och det är uppenbart att den olyckliga utvecklingen fortsätter
              då tvångsvård i öppenvård kombineras med villkor som skyldighet
              att underkasta sig medicinering eller annan vård eller behandling.
            </seg>
            <seg n="98b3138d">
              Vänsterpartiet delar RSMH:s och RFHL:s uppfattning att lagförslaget
              kommer att ge psykiatrin och domstolarna en ny ordning i vilken
              individer kan komma att tvångsmedicineras under oöverskådlig tid,
              utan större möjligheter att få prova på ett liv utan mediciner.
              Det finns en uppenbar risk att den främsta behandlingen kommer
              att vara neuroleptikabehandling, och övriga behandlingsmetoder,
              som olika former av terapi, kommer att prioriteras bort, bland
              annat av kostnads- och resursskäl.
            </seg>
            <seg n="9f311f90">
              Regeringen brukar vara mån om att lyfta fram patientens behov
              och önskan, och det är bra, men gäller inte detta personer med
              psykisk ohälsa? Tvång i öppen vård egentligen handlar det om tvång
              i eget hem kommer inte att öka patientens möjlighet till inflytande
              och påverkan. Snarare tvärtom.
            </seg>
            <seg n="eb9b814d">
              Herr talman! Nu kan det låta som om Vänsterpartiet är emot allt
              tvång inom psykiatrin. Så är det inte. Det finns situationer då
              den psykiska sjukdomen hindrar den enskilda från att fatta beslut
              som främjar den egna hälsan. Insikt om sjukdomen kan brista, och
              vanföreställningar kan innebära att vederbörande kan vara farlig
              för sig själv eller andra om inte behandling kan ges.
            </seg>
            <seg n="d08187b2">
              Vänsterpartiets mening är att tvångsvård kan vara nödvändig,
              men eftersom ett tvångsingripande är ett stort ingrepp i den enskildes
              integritet kommer alltid frivillig vård i första hand. Den lagstiftning
              som vi för närvarande har räcker gott och väl för situationer
              som jag beskrev nyss.
            </seg>
            <seg n="1ec0d6a7">
              Vi vill ha en human psykiatrisk vård, inte en vård som omgärdas
              av restriktioner och tvång. Därför avvisar Vänsterpartiet lagändringen
              om tvång i öppen vård. Något tvång i det egna hemmet vill vi inte
              ha.
            </seg>
            <seg n="60546132">
              Däremot vill vi öka möjligheter att skapa inflytande för patienter
              inom psykiatrin. Vi vill till exempel att personer med svåra psykiska
              problem, som ibland kan ha behov av tvångsvård, kan utforma ett
              så kallat vårdtestamente eller en vårdönskan. Där skulle det kunna
              dokumenteras vilka mediciner som fungerar väl, hur patienten vill
              bli bemött och vilka som ska kontaktas i en akut situation då
              hon eller han saknar förmåga att uttrycka sig. På så sätt kan
              man undvika medicinering som inte fungerar eller ger svåra biverkningar
              och inte minst traumatiska upplevelser på grund av felaktigt bemötande.
            </seg>
            <seg n="31093943">
              Herr talman! Under senare år har sammanblandningen mellan samhällsskyddet
              och personer som har behov av ökad vård ökat. Förslaget som regeringen
              lagt fram bidrar till denna sammanblandning. Många exempel som
              tas upp pekar på den psykiskt sjukes farlighet. Detta spelar på
              människors rädsla och riskerar att ytterligare späda på stigmatiseringen.
              Den enskilda patienten riskerar att bli mer isolerad genom sin
              farlighetsstämpel och får svårare att delta i samhällslivet och
              i en verklig rehabilitering.
            </seg>
            <seg n="2bf96fd9">
              Jag vill påminna kammaren om debatten om den ojämställda vården.
              Det är ju inte så länge sedan som vi debatterade den. Jag kan
              bara konstatera att liksom i så många av regeringens produkter
              saknas en analys av reformen ur ett genusperspektiv också i denna
              proposition trots att forskningen visar att läkare i allmänhet
              tycks vara mer benägna att förskriva läkemedel för kvinnor. Framför
              allt gäller det lugnande och antidepressiva läkemedel.
            </seg>
            <seg n="ecfecd40">
              Finns det skillnader mellan könen i användandet av tvångsåtgärder
              vet vi inget om det eftersom det inte redovisas i propositionen.
              Det är alltså en stor brist för bedömningen av förslagen att kvinnors
              och mäns olika villkor och förutsättningar inte berörs. Vi menar
              att om regeringen på allvar vill göra något åt den ojämställda
              vården, som också finns inom psykiatrin, borde man ha som rutin
              att i alla propositioner inom hälso- och sjukvård redovisa förslagets
              konsekvenser utifrån ett genusperspektiv. Det hoppas jag att regeringen
              tar till sig.
            </seg>
          </u>
          <note n="ac51ce62">
            Herr talman! Jag vill avsluta med att yrka bifall till reservation
            nr 1, som innebär avslag på lagförslaget.
          </note>
          <note n="9ce97a15">
            Anf. 132 THOMAS NIHLÉN (mp):
          </note>
          <note n="096c169b">
            Herr talman! Till det här betänkandet har Miljöpartiet två reservationer,
            och vi yrkar bifall till både reservation nr 1 och reservation
            nr 2.
          </note>
          <u who="elina_linna_55caa4" xml:id="i-48bb7bc5a6c16667-0" n="fab95cc5" prev="i-ad9691e29aeb3046-0">
            <seg n="21785ba1">
              Regeringen har valt att lägga fram en proposition om en ny vårdform
              inom den psykiatriska tvångsvården. Den föreslagna vårdformen
              kallas för öppen psykiatrisk tvångsvård. Miljöpartiet ställer
              sig kritiskt till förslaget och föreslår avslag på propositionen.
              Vi delar dock bedömningen att det finns stora problem inom psykiatrin
              i dag. Människor får långt ifrån alltid tillgång till den vård
              de behöver. Allmänhetens tilltro till psykiatrin är låg i förhållande
              till den somatiska vården. Förbättringar behöver helt klart göras.
              Vi menar emellertid att det är helt andra åtgärder som behövs
              än att skapa fler vårdformer med tvångsinslag.
            </seg>
            <seg n="b21a96f8">
              Psykiatrisamordningen lade i november 2006 fram sitt slutbetänkande
              Ambition och ansvar . Där finns ett stort antal bra förslag som
              syftar till att förbättra den psykiatriska vården. Därför är det
              anmärkningsvärt att regeringen valt ut just öppen psykiatrisk
              tvångsvård, och endast detta förslag, att gå vidare med än så
              länge.
            </seg>
            <seg n="e2161d0a">
              Övergripande anser Miljöpartiet att dagens lagstiftning ger goda
              möjligheter att uppnå de målsättningar som regeringen vill uppnå
              med det nya förslaget. Problemet är att dagens lagstiftning i
              många fall inte efterlevs. Det ska vara lätt att söka sig till
              psykiatrin för den som behöver, och man ska också kunna räkna
              med att bli väl mottagen. Så är det långt ifrån alltid i dag.
              Den öppna vården behöver förbättras och bli mer tillgänglig, men
              att införa mer tvångslagstiftning anser Miljöpartiet är fel lösning
              på dagens problem inom psykiatrin.
            </seg>
            <seg n="4a93a555">
              Herr talman! Det är i dag stora svårigheter att inom psykiatrin
              få tillgång till andra behandlingsmetoder än läkemedelsbehandling
              trots att olika terapeutiska insatser och behandlingsmetoder ibland
              kan ha lika bra eller bättre effekt än läkemedelsbehandling. I
              vissa lägen anses nödvändig läkemedelsbehandling i kombination
              med alternativa behandlingsinsatser vara det bästa alternativet.
              Trots det får många enbart läkemedelsbehandling.
            </seg>
            <seg n="77c0a214">
              Det finns alltid stora risker med läkemedelsbehandling eftersom
              den kan ge allvarliga och svåra biverkningar. Att skapa nya vårdformer
              där medicinering riskerar att bli en grundpelare i behandlingen
              anser vi är felaktigt. I de fall psykologiskt inriktade behandlingsmetoder
              eller liknande förväntas ge bättre resultat än läkemedelsbehandling
              bör dessa naturligtvis erbjudas i första hand.
            </seg>
            <seg n="6999bb16">
              Det nya lagförslaget från regeringen säkerställer inte att andra
              behandlingsformer än läkemedelsbehandling erbjuds, vilket vi anser
              vara anmärkningsvärt. Regeringen har inte heller presenterat något
              vetenskapligt underlag som visar att den nya vårdformen skulle
              förbättra situationen inom dagens psykiatri, inte heller vilka
              effekter som kan förväntas. Öppenvård under tvång har prövats
              i flera länder, och det saknas evidens för att detta har lett
              till förbättringar i tillstånd och livskvalitet hos de berörda
              patienterna. Förutom att evidens saknas för förbättrad behandlingseffekt
              finns heller ingen evidens för att samhällsskyddet skulle förbättras
              av öppenvård under tvång.
            </seg>
            <seg n="4355a904">
              Det är oroväckande att regeringen ändå väljer att gå fram med
              ett sådant förslag i tider när man själv alltid talar om vikten
              av att förslag och beslut ska vara evidensbaserade. Redan i dag
              finns möjlighet till öppenvård under visst tvång genom det så
              kallade permissionsinstitutet. Permission får ges för ett visst
              tillfälle, återkommande tillfällen eller för en längre period
              om det finns särskilda skäl att anta att åtgärden är angelägen
              för att förbereda att tvångsvården upphör. Permissionen får enligt
              25 a § lagen om psykiatrisk tvångsvård redan i dag förenas med
              villkor som anges i lagen. Dessa villkor ska anges i vårdplanen.
              Det kan vara skyldighet att hålla kontakt med en viss person,
              delta i viss verksamhet eller behandling, kontinuerligt ta sin
              medicin eller annat.
            </seg>
            <seg n="b81b2a2d">
              För enskilda ser vi ingen förbättring genom den nu föreslagna
              lagändringen. I dagens lagstiftning finns det en bortre tidsgräns
              på ett år för permissioner, vilket vi tycker är bra eftersom det
              skapar en press på vårdgivaren att göra allt för att patienten
              ska kunna skrivas ut efter permissionen. I regeringens nya förslag
              om öppen tvångsvård finns ingen bortre gräns för hur länge en
              person kan tvångsvårdas. Visserligen ska frågan tas upp till ny
              prövning med högst sex månaders mellanrum, men det finns stor
              risk för att vissa personer kommer att tvångsvårdas under mycket
              lång tid.
            </seg>
            <seg n="a53b3d00">
              Redan i dag säger lagstiftningen att det ska upprättas vårdplaner.
              I lagen sägs nämligen att det skall fogas en redogörelse för det
              stöd och den behandling som planeras för patienten under och efter
              vistelsen på vårdenheten. En vårdplan ska enligt 16 § lagen om
              psykiatrisk tvångsvård upprättas snarast efter det att patienten
              har tagits in för tvångsvård. Regeringen vill med det nya förslaget
              att det i samband med att ansökan om öppen psykiatrisk tvångsvård
              görs för en person tillfogas en samordnad vårdplan.
            </seg>
            <seg n="636576ae">
              Enligt Socialstyrelsens uppföljningar saknas det vårdplaner vid
              30 procent av alla vårdtillfällen inom den psykiatriska tvångsvården.
              Vi menar att användningen av vårdplaner måste bli en självklarhet
              och kvaliteten behöver förbättras. För att åstadkomma detta är
              det viktigt att i lag ange vad vårdplanen måste innehålla. Vi
              föreslår därför att en sådan specificering införs i dagens lagstiftning
              i likhet med förslaget om samordnad vårdplan. En sådan behövs
              för att förstärka patienternas rätt i dagsläget, men den är inte
              avhängig en ny vårdform om öppen psykiatrisk tvångsvård.
            </seg>
            <seg n="8a862146">
              Herr talman! Att vårdplaner inte uppfylls är ett ansvar som ligger
              hos olika omsorgsgivare inom kommunen eller landstinget, inte
              hos den enskilde. I stället för regeringens förslag om ökat tvång
              mot den enskilde skulle vi vilja se ett omvänt kravförhållande
              i likhet med de skärpta förhållanden som införts för ej verkställda
              beslut i socialtjänstlagen samt när det gäller lagen om stöd och
              service till vissa funktionshindrade. Det innebär att om en kommun
              eller ett landsting inom skälig tid inte tillhandahåller en insats
              som någon är berättigad till, det vill säga ej verkställda beslut,
              kan man bli skyldig att betala en särskild avgift. Miljöpartiet
              anser att det vore rimligt och önskvärt att samma regler ska gälla
              om de olika vårdgivarna inom kommunen eller landstinget inte genomför
              de åtgärder som finns i vårdplanen. Vi anser därför att regeringen
              bör återkomma med ett förslag på omvänt kravförhållande som inkluderar
              möjlighet till särskild avgift.
            </seg>
            <seg n="371d601b">
              Avslutningsvis, herr talman, är den av regeringen nu föreslagna
              lagstiftningen om öppen psykiatrisk tvångsvård enligt Miljöpartiet
              både felaktig och onödig. Det finns ingenting som talar för att
              patienternas situation skulle förbättras med den nya lagstiftningen.
              Det finns snarare risk för att många människor kommer att drabbas
              av långvariga inskränkningar i sin frihet, kanske på livstid.
              I stället för att stifta nya tvångslagar borde regeringen ta krafttag
              för att se till att dagens lagstiftning efterlevs.
            </seg>
          </u>
          <note type="speaker" n="d04013d9">
            Anf. 133 ANN ARLEKLO (s):
          </note>
          <u who="ann_arleklo_2b0741" xml:id="i-b94daec85820a12b-0" n="ae3a8292" next="i-9d6065da5e7c01d3-0">
            <seg n="ff85cec0">
              Herr talman! Vi välkomnar denna proposition gällande ny vårdform
              inom den psykiatriska tvångsvården. Det var den förra, socialdemokratiska
              regeringen som initierade en översyn av hela psykiatrin, den så
              kallade Miltonutredningen. I detta uppdrag ingick bland annat
              att titta på möjligheterna att införa en ny vårdform med tvång
              i psykiatrisk öppenvård som ett alternativ till sluten psykiatrisk
              tvångsvård på sjukvårdsinrättning.
            </seg>
            <seg n="5023db7b">
              Den nu framlagda propositionen innebär att frågan fullföljs,
              och vi socialdemokrater stöder förslaget i propositionen.
            </seg>
            <seg n="c4d644b8">
              Den nya vårdformen kan underlätta utslussande av patienter som
              behöver regelbunden kontakt med läkare, som följer upp att patienter
              sköter till exempel medicinering, inte missbrukar droger, fullföljer
              en planerad behandling etcetera.
            </seg>
            <seg n="757cf663">
              Herr talman! Den nya vårdformen kommer att ställa väldigt stora
              krav på samarbete och samordning mellan landsting och kommun då
              det vid upprättandet och senare genomförandet av den samordnade
              vårdplanen förutsätter samordning och planering mellan berörda
              sjukvårdande och sociala insatser. Detta ska ske kring varje enskild
              patient i syfte att utreda patientens behov av vård, stöd och
              service och hur detta ska tillgodoses. Avgörande är också att
              huvudmännen kan komma överens om vem som har ansvar för vad.
            </seg>
            <seg n="7273c156">
              Under remissrundan har några remissinstanser varit negativa till
              förslaget, och bland andra RSMH är synnerligen skeptiskt till
              kommunernas och landstingens möjlighet att i praktiken leva upp
              till de åtaganden som beskrivs.
            </seg>
            <seg n="761c42e2">
              Redan i nuvarande lagstiftning finns det krav på att en vårdplan
              ska upprättas, och den ska upprättas snarast efter att en patient
              tagits in för tvångsvård. Enligt Socialstyrelsens tidigare uppföljningar,
              precis som Thomas sade, har planer inte upprättats i 30 procent
              av vårdtillfällena. Det här är naturligtvis inte försvarbart,
              och det inger också en viss oro inför det nya lagförslaget.
            </seg>
            <seg n="6c38b261">
              I Socialstyrelsens remissvar ifrågasätts om tvångsvård i öppenvård
              minskar behovet av sjukvård samt om vårdformen förbättrar patienternas
              symtom respektive sociala situation.
            </seg>
            <seg n="30bbc014">
              Herr talman! Det är därför glädjande att regeringen instämmer
              i att det är angeläget och att man avser att ge Socialstyrelsen
              i uppdrag att under de kommande åren noggrant följa upp och utvärdera
              vården av de patienter som överförs till den nya vårdformen.
            </seg>
            <seg n="8adb832c">
              Jag vill också påpeka att det är viktigt att tvång i öppenvård
              inte ersätter förbättringar i den psykiatriska vården och fler
              vårdplatser i psykiatrin. Jag kan inte låta bli att påpeka att
              även om jag stöder förslaget i propositionen ser jag med stor
              oro på de svaga, närmast obefintliga satsningar som regeringen
              har gjort på psykiatrin.
            </seg>
            <seg n="3c97fc6b">
              Det finns stora brister när det gäller psykiskt sjukas och funktionshindrades
              möjligheter till vård, omsorg, boenderehabilitering och sysselsättning.
              Det här är inget nytt problem, och dessvärre är situationen i
              jämförbara länder inte mycket bättre. Här tycker jag att det är
              på sin plats att vi alla är självkritiska.
            </seg>
            <seg n="77a93cd9">
              Vi står inför stora utmaningar för att systematiskt höja ambitionsnivån
              så att vården och stödet vid psykisk sjukdom och psykiskt funktionshinder
              kan jämföras med kroppslig vård och andra funktionshinder.
            </seg>
            <seg n="ffc81e0f">
              Herr talman! Den socialdemokratiska regeringen tillsatte, som
              jag sade i början, en stor psykiatriutredning 2003 som fick uppdraget
              att se över organisation och resursbehov. Utredningen presenterade
              sina förslag strax efter valet 2006. Men inte en enda extra krona
              har regeringen satsat. Regeringen har prioriterat skattesänkningar
              för de välbeställda och bryter sina vallöften om psykiatrin.
            </seg>
            <seg n="193bcb13">
              Vi socialdemokrater anslår 1,4 miljarder kronor mer än regeringen,
              och vi gör det till en mångårig systematisk satsning för att höja
              ambitionsnivån och skapa förutsättningar för god vård och ett
              gott liv för den som drabbas av eller lever med en psykisk sjukdom.
            </seg>
            <seg n="7ea27af3">
              Ny vårdform inom den psykiatriska tvångsvården är bra, men det
              är bara en liten smula av hela den psykiatriska kakan.
            </seg>
          </u>
          <note n="d2342e32">
            Ajournering
          </note>
          <note n="3bcb5f7f">
            Kammaren beslutade kl. 15.55 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="ann_arleklo_2b0741" xml:id="i-9d6065da5e7c01d3-0" n="ae3a8292" prev="i-b94daec85820a12b-0">
            <seg n="65b4bf96">
              Återupptagna förhandlingar
            </seg>
          </u>
          <note n="d1054b57">
            Förhandlingarna återupptogs kl. 16.00.
          </note>
          <note n="bcccfb98">
            16 § Beslut om ärenden som slutdebatterats den 24 april
          </note>
          <note n="4dace9b7">
            Punkt 2
          </note>
          <note n="d4be1cf9">
            Punkt 14
          </note>
          <note n="3b9670ea">
            Punkt 24
          </note>
          <note n="1273a388">
            Punkt 26
          </note>
          <note n="ea17e2ec">
            Punkt 31
          </note>
          <note n="c1b68dc1">
            Punkt 35
          </note>
          <note n="93e4efe8">
            Punkt 37
          </note>
          <note n="34c0d5f7">
            Punkt 49
          </note>
          <note n="994ae126">
            Punkt 60
          </note>
          <note n="ac56defe">
            Punkt 67
          </note>
          <note n="d41478ef">
            Punkt 69
          </note>
          <note n="48f87ebe">
            Punkt 81
          </note>
          <note n="8c87380a">
            Övriga punkter
          </note>
          <note n="9a311d09">
            Punkt 1
          </note>
          <note n="4dace9b7">
            Punkt 2
          </note>
          <note n="b3ad4796">
            Punkt 4
          </note>
          <note n="8c87380a">
            Övriga punkter
          </note>
          <note n="9a311d09">
            Punkt 1
          </note>
          <note n="8c813074">
            Punkt 8
          </note>
          <note n="8c87380a">
            Övriga punkter
          </note>
          <note n="654b01ec">
            17 § Beslut om ärenden som slutdebatterats vid dagens sammanträde
          </note>
          <note n="9a311d09">
            Punkt 1
          </note>
          <note n="4dace9b7">
            Punkt 2
          </note>
          <note n="839668e1">
            Punkt 3
          </note>
          <note n="8c87380a">
            Övriga punkter
          </note>
          <note n="9a311d09">
            Punkt 1
          </note>
          <note n="839668e1">
            Punkt 3
          </note>
          <note n="bfac36b8">
            Punkt 9
          </note>
          <note n="d0e1daf4">
            Punkt 10
          </note>
          <note n="3a53066a">
            Punkt 23
          </note>
          <note n="06b45e32">
            Punkt 30
          </note>
          <note n="93e4efe8">
            Punkt 37
          </note>
          <note n="8c87380a">
            Övriga punkter
          </note>
          <note n="1a4dba05">
            18 § (forts. från 15 §) Ny vårdform inom den psykiatriska tvångsvården
            (forts. SoU15)
          </note>
          <note type="speaker" n="b9c9f410">
            Anf. 134 MAGDALENA ANDERSSON (m):
          </note>
          <u who="magdalena_andersson_6043ac" xml:id="i-a57879879bd196aa-0" n="8b2eb616" next="i-cf6693e342b40ad0-0">
            <seg n="ece5ed6b">
              Herr talman! Så gott som all vård och omsorg i Sverige sker på
              frivillighetens väg och med samtycke från den enskilde. Det är
              det som är själva utgångspunkten i lagstiftningen, både i hälso-
              och sjukvården och i socialtjänsten. Principen är till och med
              så viktig att den har skrivits in i portalparagraferna som styr
              verksamheterna. Trots det finns det tillfällen när samhället måste
              kunna agera utan den enskildes samtycke.
            </seg>
            <seg n="1a95bfd0">
              Herr talman! Antalet personer i tvångsvård har minskat kraftigt
              de senaste årtiondena. Psykiatriutredningen uppskattar för sin
              del att antalet personer som någon gång under året 2005 det senaste
              året de har statistik för undergick tvångsvård var ungefär 5 000,
              och av dem var det bortåt 1 500 som vårdades med stöd av lagen
              om rättspsykiatrisk vård. Det kan jämföras med det totala antalet
              patienter som har vårdats på andra sätt inom psykiatrin.
            </seg>
            <seg n="925885c1">
              Samma år, 2005, var det omkring 45 000 personer som vårdades
              inom den slutna psykiatriska vården, det vill säga inne på avdelning
              på ett sjukhus. Samtidigt var det 625 000 läkarbesök inom den
              öppna psykiatriska vården och ungefär 3,1 miljoner besök hos övriga
              personalkategorier.
            </seg>
            <seg n="bcc1ab1e">
              Tvångsinslagen inom den psykiatriska vården är i den belysningen,
              för att använda en underdrift, inte omfattande.
            </seg>
            <seg n="aa26baab">
              Det är bra att kunna konstatera att samhällets insatser till
              personer med psykisk ohälsa till allra största delen ges under
              frivilliga former. Men en liten del av insatserna kommer sannolikt
              alltid, hur väl vi än utformar vården, att behöva ske med tvång.
              Det finns psykiska sjukdomar och störningar där den största delen
              av problematiken är att personen det handlar om inte är kapabel
              att göra en korrekt bedömning vare sig av situationen eller av
              sig själv.
            </seg>
            <seg n="cf672c7e">
              Den nationella psykiatrisamordnaren framhåller och från Moderaterna
              instämmer vi i den bedömningen att i stort sett alla i samhället
              är medvetna om att det finns vissa situationer då det inte är
              rimligt att personer får bestämma själva. Där handlar det i stället
              om att samhället inte får svika de människor som i vissa lägen
              behöver tvångsvårdas eftersom det ofta handlar om det mest utsatta
              läge en människa kan befinna sig i.
            </seg>
            <seg n="6a3653fa">
              Den svåra frågan är var gränsen ska dras för personens eget bestämmande
              och när det ska anses rimligt att någon annan får ta över bestämmandet.
              Hur illa får en människa fara innan samhället tar över? Vem ska
              bestämma när gränsen är passerad? Är det personen själv, anhöriga
              och närstående eller läkare och annan personal inom vården? Hur
              illa får man göra en annan människa eller sig själv innan något
              ingripande görs? För min egen del kommer jag aldrig att glömma
              mötet med mamman till grabben som själv inte ville ha vård, som
              inte insåg att han behövde det. Han begick ett svårt brott under
              sin sjukdom, och han gjorde många människor illa och olyckliga,
              inklusive sig själv. En sorts mellantvång i vården hade varit
              bra för honom. Då hade han inte slutat ta sin medicin eller rättare
              sagt hade hans situation uppmärksammats i tid! Det är just det
              som detta betänkande syftar till.
            </seg>
            <seg n="4c5c3b99">
              Herr talman! En person som har en allvarlig psykisk störning
              men som på grund av sitt psykiska tillstånd inte är mottaglig
              för vård eller motsätter sig den kan vara så dålig att han inte
              klarar av sina personliga förhållanden eller så dålig att han
              kan vara farlig för sin egen eller annans säkerhet. Det är skälen
              till att vi har psykiatrisk tvångsvård. De som själva har insikt
              om att de behöver vård behöver inte heller utsättas för någon
              som helst form av tvång.
            </seg>
            <seg n="9d9b7975">
              I den nuvarande lagstiftningen finns en begränsning eftersom
              det förutsätts att vård med tvångsinslag ska bedrivas i slutenvården.
              Med det förslag vi behandlar i dag ska det inte behövas hela tiden.
              Med detta förslag, där patienten efter en tids vård inte behöver
              vara inskriven på en sjukavdelning på ett sjukhus, får vi ytterligare
              ett instrument i vården. Det är dessutom ett instrument där patienten
              utsätts för färre kränkningar av sin integritet än i sluten tvångsvård.
            </seg>
            <seg n="a81f82ec">
              Öppen psykiatrisk tvångsvård kräver också en samordnad vårdplan
              där landsting och kommun tillsammans är överens om vilka åtgärder
              och insatser som ska göras. Det är något som naturligtvis borde
              ha funnits långt tidigare. Man kan fundera på varför det skulle
              behöva gå så lång tid som till år 2008 innan något sådant kommit
              på pränt i lagstiftningen. En plan där alla aktörer har den enskilda
              patienten i centrum och där allas ansvar är tydligt utsagt och
              klarlagt är en förutsättning för en lyckad vård och nödvändig
              för den enskilde patienten.
            </seg>
            <seg n="477f4270">
              Herr talman! Avslutningsvis vill jag åter poängtera detta betänkandes
              inriktning; att det inte alltid ligger i patientens intresse att
              slippa tvång eller tvångsåtgärder. Det ska inte vara så att en
              patient som saknar sjukdomsinsikt inte får den vård och behandling
              hon eller han behöver. Samtidigt är det självfallet så att det
              ligger i patientens intresse att hon hindras från att begå gärningar
              som kan skada henne själv, anhöriga eller andra.
            </seg>
            <seg n="8166a70c">
              Därför, herr talman, är detta ett nödvändigt och välkommet förslag,
              och jag yrkar bifall till propositionen.
            </seg>
          </u>
          <note n="98a660ac">
            Anf. 135 THOMAS NIHLÉN (mp) replik:
          </note>
          <u who="magdalena_andersson_6043ac" xml:id="i-cf6693e342b40ad0-0" n="8b2eb616" prev="i-a57879879bd196aa-0">
            <seg n="09bb6793">
              Herr talman! I mitt anförande tog jag upp frågan om att det saknas
              evidens för att tvångsvård i öppenvård leder till något positivt
              för patienten eller samhället. Detta har också konstaterats av
              brukarorganisationerna RSMH och RFHL och av representanter inom
              psykiatrin. Bland annat har de två professorer vi har inom rättspsykiatri
              konstaterat samma sak.
            </seg>
            <seg n="fcb746fa">
              Det är alltid viktigt med evidens inom hälso- och sjukvård. I
              detta fall gäller det ett lagförslag som innebär tvångsåtgärder
              och som uppenbart riskerar människors integritet och rättssäkerhet.
              Då är det naturligtvis ännu viktigare att man har ett vetenskapligt
              stöd för de åtgärder man föreslår.
            </seg>
            <seg n="decb9b58">
              Att regeringen ändå väljer att lägga fram förslag som saknar
              evidens samtidigt som man själv alltid talar om vikten av att
              förslag och beslut ska vara evidensbaserade tycker vi i Miljöpartiet
              är minst sagt märkligt.
            </seg>
            <seg n="65cb569e">
              Därför är min fråga till Magdalena Andersson: Varför lägger man
              fram ett förslag som saknar evidens? Eller har regeringen egna
              underlag eller information som riksdagsledamöter, brukarorganisationer
              och psykiatri inte känner till?
            </seg>
          </u>
          <note type="speaker" n="f47f9437">
            Anf. 136 MAGDALENA ANDERSSON (m) replik:
          </note>
          <u who="magdalena_andersson_6043ac" xml:id="i-a57879879bd196aa-1" n="8b2eb616" next="i-cf6693e342b40ad0-1">
            <seg n="46987f0d">
              Herr talman! Först kan man väl konstatera att alla inte delar
              uppfattningen när det gäller behovet av tvångsinsatser. Det finns
              personer och organisationer som av rent ideologiska skäl hävdar
              att brist på sjukdomsinsikt bara beror på brister i samhällets
              omhändertagande. Vi delar inte den uppfattningen. Vi anser att
              samhället faktiskt har ett ansvar även där.
            </seg>
            <seg n="e4611c1c">
              Det finns flera olika anhörigorganisationer. Jag har mött ett
              antal; Thomas Nihlén har också mött ett antal. De jag har mött
              har tydligt framfört behovet av det som jag försökte berätta om
              förut i talarstolen, nämligen formen av ett mellantvång där man
              ska kunna vistas hemma i sitt hem eller i familjen men ändå ha
              en form av restriktion så att man kan säkerställa att man tar
              sin medicin, att man fungerar och att man inte gör sig själv mer
              illa. Jag litar på dem som för fram dessa synpunkter. Vi ser de
              alldeles förtvivlade anhöriga som vi har träffat. Vi har tagit
              intryck av det. Därför har detta förslag lagts fram, och det är
              ett mycket bra förslag.
            </seg>
          </u>
          <note n="f00a99d2">
            Anf. 137 THOMAS NIHLÉN (mp) replik:
          </note>
          <u who="magdalena_andersson_6043ac" xml:id="i-cf6693e342b40ad0-1" n="8b2eb616" prev="i-a57879879bd196aa-1">
            <seg n="86ec2c85">
              Herr talman! Magdalena Andersson säger att många upplever att
              det finns ett behov. Det finns det säkert. Min fråga gällde om
              det finns någon evidens, någon vetenskaplig grund för att en sådan
              här psykiatrisk tvångsvård i öppenvården är positiv.
            </seg>
            <seg n="dc65edb1">
              Det som brukar räknas som den tyngsta instansen när det gäller
              att bedöma vetenskapliga rapporter och så vidare är Cochrane Collaboration,
              alltså den internationella motsvarigheten till vårt svenska SBU.
              De gör systematiska sammanställningar av alla relevanta randomiserade
              kontrollerade undersökningar inom hälsovården.
            </seg>
            <seg n="5adbcf58">
              År 2007 publicerade de en studie där man hade gått igenom det
              vetenskapliga underlaget för tvångsvård i öppenvård. Där konstaterade
              man att den evidens som framkommit i genomgången pekade på att
              tvångsvård i öppenvård inte verkade vara ett effektivt alternativ
              till traditionell behandling. Man kunde inte hitta några signifikanta
              skillnader i vare sig omfattningen av de berörda patienternas
              vårdutnyttjande, sociala funktion, psykiska status, livskvalitet
              eller tillfredsställelse med vårdinsatserna. Det fanns inte heller
              några bevis för att tvång i öppenvård skulle vara mer kostnadseffektivt
              än traditionell behandling.
            </seg>
            <seg n="2d77f7c4">
              Dessa fakta borde vara tunga argument för regeringen att inte
              ens överväga att införa mer av tvångsvård inom den psykiatriska
              öppenvården.
            </seg>
            <seg n="5cd95840">
              Jag ska ge Magdalena Andersson en chans till att svara på min
              första fråga.
            </seg>
          </u>
          <note type="speaker" n="aba1604e">
            Anf. 138 MAGDALENA ANDERSSON (m) replik:
          </note>
          <u who="magdalena_andersson_6043ac" xml:id="i-b477884cc6b738a3-0" n="8b2eb616">
            <seg n="0d06db6f">
              Herr talman! Alternativet till det Thomas Nihlén hävdar är att
              utöka antalet tvångsvårdade inne på sjukhus, på vårdavdelning.
              Det ser jag inte som ett mycket bättre alternativ än att ge människor
              chansen att kunna först vårdas på vårdavdelning för att sedan
              kunna vara ute men med det stöd som lagstiftningen ger.
            </seg>
            <seg n="023fa9a0">
              Herr talman! Den som avvisar denna lag och säger att den inte
              behövs tar på sig ett mycket stort ansvar. Jag kan bara säga Norrahammar,
              Bollnäs, Västerlånggatan och NK. Det räcker för mig. Det är evidens
              nog.
            </seg>
          </u>
          <note type="speaker" n="9f5c9b47">
            Anf. 139 LARS-IVAR ERICSON (c):
          </note>
          <u who="unknown" xml:id="i-0ed9f57f8ac34e06-0" n="ff7661b8">
            <seg n="7902fb40">
              Herr talman! Ett rop på hjälp. Så kan man ibland beskriva frågan
              om samhällets vård av psykiskt sjuka. Ropet på hjälp kommer från
              den sjuke, från anhöriga och från allmänheten när den via massmedierna
              tar del av våldsdåd och kända personers självmord eller självmordsförsök.
              Ett av svaren på ropet om hjälp kan vara det som beskrivs i dagens
              betänkande, Ny vårdform inom den psykiatriska tvångsvården öppen
              psykiatrisk tvångsvård . Just ordet öppen står för något positivt
              och balanserar på något sätt de båda andra orden.
            </seg>
            <seg n="303de3bc">
              Herr talman! Det finns ett ord som jag, och många med mig, har
              svårt att uttala och stava till. Det är ordet institutionalisering.
              Vid en datasökning fann jag 30 000 uppsatser som behandlade detta
              fenomen. Man kan anta att flera av dessa uppsatser förordar ett
              system som liknar det som regeringen förslår. I stället för att
              behöva vistas på institution under alltför lång tid skapas möjligheter
              till en flexibel utslussning där patientens behov är avgörande
              för hur utslussningen ska utformas.
            </seg>
            <seg n="9351bbeb">
              Det är inte en villkorslös utslussning, utan här finns skyldigheter
              som beskrivs i betänkandet. Men patienten har också rättigheter.
              Den nya vårdformen förutsätter att kommunen medverkar aktivt och
              att det sociala stödet anpassas till patientens behov i ett aktivt
              rehabiliteringsarbete. Det ska vara en samordnad vårdplan där
              också patienten har ett inflytande.
            </seg>
            <seg n="97a6920f">
              Herr talman! Att psykiatrin behöver förstärkas på alla nivåer,
              både i öppenvård och i slutenvård, instämmer de flesta i. Men
              det handlar inte bara om att tillskjuta en massa pengar, utan
              vi behöver också låta psykiatrin finna nya vägar. Nya arbetssätt
              kan tas fram som kan förbättra vården av dem som lider av psykisk
              ohälsa. Varje människa är unik. Om han eller hon ska få psykiatrisk
              vård måste det finnas alternativ. Öppen psykiatrisk tvångsvård
              med en individuell vårdplan kan ge bra förutsättningar för en
              återkomst till det normala samhällslivet.
            </seg>
            <seg n="2f953b30">
              Vårdplanen förutsätter att det finns tillgång till behandling
              på hemmaplan, som till exempel psykoterapi och ett bra boende.
              Inte minst de psykosociala insatserna är värdefulla. Många kan
              berätta om den ensamhet och isolering som uppstår när man kommer
              ut från en institution. Flera kommuner erbjuder redan i dag lokaler
              med personal dit den som lider av psykisk ohälsa kan söka sig.
              Här kan det finnas färdighetsträning som att gå och handla, laga
              mat tillsammans, gemensamma program, utflykter och så vidare.
              Här finns också en bra kontaktyta. Om någon av besökarna upphör
              att komma tar personalen kontakt och undersöker vad som har hänt.
            </seg>
            <seg n="642aeb50">
              När något nytt ska komma inom en vårdform finns det naturligt
              nog skeptiker. Det märker vi i reservationerna. Här bör dock betonas
              att regeringen tycker att det är angeläget att under de kommande
              åren noggrant följa upp och utvärdera vården av de patienter som
              överförs till den nya vårdformen.
            </seg>
            <seg n="f4cc18e6">
              Viktiga frågor i de sammanhangen är att se vilka resultat som
              uppnås. Hur ser vårdgivare och patient på det som har gjorts?
              Har återkommande intagningar i tvångsvård minskats?
            </seg>
            <seg n="7d0bb5dc">
              Herr talman! Från Centerpartiet välkomnar vi förändringar inom
              psykiatrin. Att hitta lämpliga vårdformer är mycket viktigt. Det
              handlar om bättre stöd, bättre behandling och bättre rehabilitering.
            </seg>
            <seg n="17f9c218">
              Den nya vårdform som vi i dag ska besluta om kan innebära en
              väg tillbaka in i samhället. Om bara någon enda människa kan återhämta
              sig och skapa sig ett aktivt liv med sysselsättning är det en
              vinst både för samhället och för den enskilda människan.
            </seg>
            <seg n="135282bc">
              Att vistas på en institution under en kortare eller längre period
              kan ibland vara nödvändigt av medicinska skäl eller av skyddsskäl.
              Men att få en flexibel övergång till ett mer normalt liv tror
              jag är något som flera tvångsvårdade i själva verket skulle föredra.
            </seg>
          </u>
          <note n="8819abd3">
            Därför yrkar jag bifall till förslagen i betänkandet och avslag
            på motionerna.
          </note>
          <note type="speaker" n="6e345dab">
            Anf. 140 TOBIAS KRANTZ (fp):
          </note>
          <u who="tobias_krantz_7ba907" xml:id="i-7d69bf19772d07c6-0" n="2747b55f">
            <seg n="9052256d">
              Herr talman! Svensk psykiatri befinner sig i en djup kris. Vi
              ser att det är långa köer till barn- och ungdomspsykiatrin. Vi
              har under en lång följd av år sett att hemlösheten i Sverige har
              ökat. En viktig bidragande orsak till det är att psykiatrin har
              misslyckats. Vi har under de senaste åren sett ett antal vansinnesdåd
              med mycket tragisk utgång.
            </seg>
            <seg n="8c208419">
              Folkpartiet har under lång tid krävt en konsekvent, genomtänkt
              och långsiktig upprustning av den svenska psykiatrin. Så sent
              som vid vårt landsmöte 2007 antog vi ett program med ett reformförslag
              med över 30 punkter. Det handlar om allt från utbildning och kompetens
              till förstärkta resurser inom öppenvård och slutenvård samt förändringar
              och förnyelse av rättspsykiatrin.
            </seg>
            <seg n="f7331670">
              Regeringen har också gjort psykiatrin till en av sina absoluta
              huvudfrågor. Det är en av de frågor som regeringen prioriterar
              hårdast inom det sociala området.
            </seg>
            <seg n="95d79f33">
              Det är en stor uppgift som den här regeringen har tagit på sig.
              Efter tolv år av socialdemokratiskt styre finns det en hel del
              brister i den svenska psykiatrin. Därför är det lite egendomligt
              att lyssna på Socialdemokraternas företrädare i debatten när de
              anklagar den nuvarande regeringen för att satsa för lite på den
              svenska psykiatrin. Under tolv år av socialdemokratiskt styre
              uteblev alla de nödvändiga satsningarna på den svenska psykiatrin.
              Nu finns det plötsligt mer pengar i Socialdemokraternas budgetalternativ
              än i regeringens budget. Var fanns de pengarna när ni själva hade
              makten och det spelade en roll vilka förslag ni lade?
            </seg>
            <seg n="cc685582">
              I dag kan vi bocka av ytterligare ett löfte från alliansen. Vi
              lägger i dag ett nytt förslag om öppen psykiatrisk tvångsvård.
              Det har under lång tid varit ett starkt krav från Folkpartiet.
              Det har också funnits ett starkt krav från professionen de som
              jobbar ute i verkligheten. Låt oss inte glömma bort att förslaget
              har initierats av psykiatrisamordnaren Anders Milton. En tydlig
              jag skulle vilja säga massiv majoritet av remissinstanserna tillstyrker
              förslaget.
            </seg>
            <seg n="d80d83c0">
              Varför finns det en sådan tydlig majoritet bland remissinstanserna?
              Varför har Anders Milton lagt fram det här förslaget? Jo, därför
              att det finns ett starkt behov av en mellanform inom tvångsvården
              inom den svenska psykiatrin. Det behövs en större flexibilitet.
              Den nuvarande ordningen är alldeles för trubbig.
            </seg>
            <seg n="ebaca4ec">
              Den som har i sin hand att avgöra om en person är sjuk och måste
              befinna sig på det som man tidigare kallade institution alltså
              i slutenvården eller om personen kan befinna sig som vanlig medborgare
              ute i det öppna samhället står ju inför ett väldigt svårt beslut.
              Det finns ingen mellanform så att man kan säga: Vi prövar under
              en tid om den här personen kan befinna sig ute i det öppna samhället
              med vissa restriktioner och vissa villkor.
            </seg>
            <seg n="aacd0e6c">
              Det har lett till att det har inträffat ett antal tragedier som
              kanske hade kunnat undvikas. Det vet vi naturligtvis inte säkert,
              men de kanske hade kunnat undvikas.
            </seg>
            <seg n="03d3b562">
              Vi säger att det är en ny vårdform, men låt mig påminna om att
              en motsvarande vårdform faktiskt har funnits tidigare. Det kallades
              försöksutskrivning. Då hade vi den här formen. Den avskaffades
              senare. Nu återinför vi något som liknar den.
            </seg>
            <seg n="c85cff6b">
              Det här beskrivs ibland som rättsosäkert och problematiskt för
              den enskilde. Låt oss påminna oss om att det finns tydliga regler
              för hur det ska gå till. En chefsöverläkare ska ansöka om att
              man ska ha den här öppna psykiatriska tvångsvården, och en förvaltningsdomstol
              ska fatta beslutet. Det handlar om särskilda villkor. Det kan
              gälla medicinering eller att man ska träffa en läkare eller någon
              som granskar att man följer en vårdplan.
            </seg>
            <seg n="faea61b8">
              Herr talman! Om detta tycker jag att vi borde ha kunnat vara
              överens. Vänsterpartiet och Miljöpartiet avvisar förslaget. Jag
              skulle vilja säga att det är ett utslag av både verklighetsflykt
              och ansvarsflykt som Vänsterpartiet och Miljöpartiet gör sig skyldiga
              till.
            </seg>
            <seg n="8bf3279d">
              Det handlar om en verklighetsflykt eftersom vi under flera år
              har sett att det har inträffat ett antal tragiska händelser. Vi
              har sett att ropen från professionen om en ökad flexibilitet har
              vuxit sig starkare. Vi har sett hur människor har efterfrågat
              en ny vårdform som inte är så trubbig som den nuvarande ordningen.
            </seg>
            <seg n="17b04efb">
              Det är en ansvarsflykt eftersom man inte tar ansvar för de människor
              som faktiskt skulle behöva den här vården. Man tar inte heller
              ansvar för det skydd som samhället behöver kunna ge medborgare
              som riskerar att utsättas för människor som faktiskt är farliga.
            </seg>
            <seg n="5f27909e">
              Jag kan inte heller låta bli att fundera lite över hur det ser
              ut på oppositionssidan i den här frågan.
            </seg>
            <seg n="df8fe858">
              Å ena sidan har vi Socialdemokraterna som tillstyrker propositionen
              och gärna vill ta åt sig äran av att den läggs fram. Å andra sidan
              har vi Vänsterpartiet och Miljöpartiet som ägnar stor kraft och
              möda åt att bekämpa propositionen.
            </seg>
            <seg n="ec16368c">
              Det blottlägger en stor avgörande principiell skillnad. Behövs
              det tvång i öppenvård? Behövs det tvång inom psykiatrin?
            </seg>
            <seg n="7caf68b3">
              Socialdemokraterna säger att det behövs och att vi behöver nya
              former. De håller med oss i majoriteten. Vänsterpartiet och Miljöpartiet
              säger att det inte behövs.
            </seg>
            <seg n="88ef6c79">
              Vi har tidigare under det här riksdagsåret och tidigare under
              mandatperioden sett hur oppositionspartierna har paraderat i oenighet
              här från talarstolen. Det har handlat om tandvården där man inte
              är överens. Det har handlat om synen på apoteksmarknadens framtid
              där man inte är överens. Nu ser vi att oppositionspartierna är
              totalt splittrade på ytterligare ett centralt område inom svensk
              socialpolitik och välfärdspolitik.
            </seg>
            <seg n="22e40c47">
              Herr talman! Det växer fram en bild av oppositionen inom välfärdspolitiken.
              Det växer fram en bild av att vi har en samlad allians som har
              en tydlig och enig politik och en opposition en vänsterkartell
              som inte har en aning vart de vill.
            </seg>
            <seg n="adf431ba">
              Herr talman! Det klokaste och bästa är att rösta på det eniga,
              kloka och genomtänkta alternativ som står till buds och avvisa
              den splittrade oppositionens idéer.
            </seg>
          </u>
          <note n="80f7369c">
            Med detta sagt yrkar jag bifall till förslagen i betänkandet
            och avslag på samtliga motioner och reservationer.
          </note>
          <note type="speaker" n="2ef1479f">
            Anf. 141 ELINA LINNA (v) replik:
          </note>
          <u who="elina_linna_55caa4" xml:id="i-29ab1f3849097123-0" n="fab95cc5">
            <seg n="c50a9547">
              Herr talman! Verklighetsflykt talade Tobias Krantz om. Jag ska
              påminna Tobias Krantz, som säkert känner till det, om att jag
              har jobbat inom psykiatrin. Jag har jobbat på den så kallade Stormen
              på Beckomberga på 70-talet och har varit med om hela resan att
              ändra den väldigt tvångsinriktade och väldigt institutionaliserande
              psykiatrin till en mer human och mänsklig psykiatri.
            </seg>
            <seg n="3c3be963">
              Jag är jätteorolig inför den utveckling som regeringen blåser
              på med att öka tvånget inom psykiatrin. Både Magdalena Andersson
              och Tobias Krantz försvarar den nya lagen genom att hänvisa till
              våldsdåd. Det är ju inte enbart de personerna vi talar om. Vi
              talar också om personer som vårdas enligt lagen om psykiatrisk
              tvångsvård.
            </seg>
            <seg n="90f58d55">
              Tobias Krantz säger att Vänsterpartiet inte vill ha tvång. Jag
              förklarade faktiskt att det finns vissa sådana situationer. Men
              det handlar också om hur man använder tvånget. När man flyttar
              tvånget hem till personerna är det stigmatiserande. Redan nu,
              med tanke på våldsassociationen när vi talar om tvång, ökar man
              stigmatiseringen.
            </seg>
            <seg n="0bc776b0">
              Tobias Krantz, var finns bevisen för att ökat tvång skulle öka
              kvaliteten inom psykiatrin?
            </seg>
          </u>
          <note type="speaker" n="c626fdd7">
            Anf. 142 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-7d69bf19772d07c6-1" n="2747b55f">
            <seg n="566d704d">
              Fru talman! Jag vill först poängtera att jag naturligtvis inte
              bestrider Elina Linnas personliga erfarenheter från svensk psykiatri.
              Men jag konstaterar att det under de senaste åren i den debatt
              som har förekommit om hur den svenska psykiatrin ser ut och mår
              har kommit allt starkare krav på att vi ska införa en mellanform
              inom den svenska psykiatrin. En sådan efterfrågas och har tidigare
              funnits men har avskaffats. Men många har velat ha en sådan igen.
            </seg>
            <seg n="f818f8c5">
              Psykiatrisamordnaren Anders Milton har föreslagit detta. En massiv
              majoritet av remissinstanserna har också gått på den linjen. Det
              finns ett stort tryck i denna fråga och en stor efterfrågan från
              dem som jobbar ute i verkligheten i dag. Jag tycker att det är
              ansvarslöst att inte kunna säga ja till denna reform när det finns
              en så tydlig majoritet bland remissinstanserna för den, och när
              den som är satt att gå igenom den svenska psykiatrins problem
              och hur den ska kunna reformeras så tydligt anger att detta är
              en viktig reform.
            </seg>
            <seg n="f7001d00">
              Jag tycker att Vänsterpartiets resonemang i denna fråga är något
              paradoxalt. Man säger att man inte vill ha ett ökat tvång i den
              svenska psykiatrin. Vi vet inte exakt vad denna reform leder till
              i den bemärkelsen att vi inte vet hur många som i praktiken kommer
              att befinna sig i den slutna vården och hur många som kommer att
              befinna sig i denna nya verksamhet. Det kan i praktiken mycket
              väl bli färre personer som hamnar i slutenvården och fler personer
              som under längre tid hamnar i denna mellanform innan de slussas
              ut i det öppna samhället.
            </seg>
            <seg n="49cd4a96">
              Om man är intresserad av ökad flexibilitet och att man ska se
              till den enskildes behov och önskemål är detta ett utmärkt sätt
              att skapa möjligheter att slussa ut människor i det öppna samhället.
            </seg>
            <seg n="c140d022">
              Jag har svårt att se varför Vänsterpartiet med argumentet att
              man inte vill ha mer tvång avvisar denna proposition. Tvärtom
              borde man välkomna detta. Det öppnar en möjlighet för mindre tvång.
            </seg>
            <seg n="dd6682c0">
              Men självklart behöver vi också tvångsmöjligheter därför att
              vi har sett ett antal vansinnesdåd och ett antal andra problem
              inom den svenska psykiatrin. Vi behöver därför dessa tvångsinslag,
              och det står jag för.
            </seg>
          </u>
          <note type="speaker" n="28fe7cba">
            Anf. 143 ELINA LINNA (v) replik:
          </note>
          <u who="elina_linna_55caa4" xml:id="i-29ab1f3849097123-1" n="fab95cc5">
            <seg n="a2f78d83">
              Fru talman! Hälften av ledamöterna i socialutskottet besökte
              Nya Zeeland i början av året. Tobias Krantz och jag var på samma
              resa. På Nya Zeeland har man också ändrat lagstiftningen efter
              ett antal våldsdåd. Det är det som har skett i väldigt många länder.
              Och visst sker det våldsdåd ibland. Men jag tror inte att vi kan
              förhindra dem med några lagar. Det finns också folk som är kriminella.
              Men det ska vi inte diskutera nu, utan nu talar vi om psykiatrin.
            </seg>
            <seg n="e3dfd714">
              Här låter man enstaka fall påverka lagstiftningen. Thomas Nihlén
              tog tidigare upp detta med evidens. Man hade gjort undersökningar
              i länder där man har infört tvång i öppenvård, och det finns inga
              bevis för att det har gagnat patienterna. Det finns inga bevis
              för att den psykiatriska vården har blivit bättre på grund av
              detta.
            </seg>
            <seg n="dd767d8f">
              Det behövs kompetenshöjningar inom den psykiatriska vården. Det
              finns personal som inte har relevant utbildning. Vi har otroligt
              ont om specialistutbildade sjuksköterskor. Vi har ont om psykiatriker
              och psykologer. Regeringen satsar i stället på psykiatrisk tvångsvård
              inom öppenvården som vi inte ens vet något om.
            </seg>
            <seg n="dac72cb4">
              Tobias Krantz säger att det kanske blir mindre slutenvårdstvång.
              Men alla ska ju börja inom slutenvården, också de personer som
              sedan flyttas över till tvångsvård inom öppenvården.
            </seg>
            <seg n="096caaef">
              Visst behövs det mellanvårdsformer. Men varför behövs det tvång
              i mellanvårdsformer?
            </seg>
          </u>
          <note type="speaker" n="9b778ec8">
            Anf. 144 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-7d69bf19772d07c6-2" n="2747b55f">
            <seg n="26a07894">
              Fru talman! Jag konstaterar att det är en tydlig majoritet av
              remissinstanserna som har yttrat sig om detta som stöder det förslag
              till lagändring som regeringen nu har lagt på riksdagens bord.
            </seg>
            <seg n="eb374beb">
              Jag konstaterar att psykiatrisamordnaren Anders Milton, som har
              haft att se över all tänkbar vetenskaplighet i detta och gått
              igenom den svenska psykiatrin och gjort jämförelser internationellt,
              också har föreslagit detta. Det tycker jag är argument nog.
            </seg>
            <seg n="48fabaae">
              Om vi inser att det behövs möjligheter till tvångsvård för människor
              som har allvarliga psykiska störningar åtminstone jag och Folkpartiet
              anser att det behövs då är frågan hur vi ska organisera detta
              på bästa möjliga sätt för den enskilda individen och också för
              att vi ska ha ett samhällsskydd. Människor ute i samhället har
              också rätt att slippa bli utsatta för exempelvis våldsdåd och
              annat från dem som har psykisk sjukdom och begår våldsdåd.
            </seg>
            <seg n="1b6e880b">
              När jag reser runt i landet och besöker psykiatriska kliniker
              och talar med människor om detta säger de att det vore väldigt
              bra om vi hade en mellanvårdsform, därför att det är väldigt svårt
              att i dag fatta beslut om att en människa antingen ska vara så
              pass sjuk att han eller hon måste vara inne på en institution
              eller på en slutenvårdsplats eller att denna person ska vara ute
              i samhället utan några som helst restriktioner. Vi behöver en
              mellanvårdsform.
            </seg>
            <seg n="1c68f484">
              Jag lyssnar på Anders Milton, jag lyssnar på den expertis som
              finns, den majoritet av remissinstanserna som har förespråkat
              detta, och jag lyssnar på de människor som i dag finns ute i verkligheten
              och som redovisar detta för mig. Det är mina argument för detta.
            </seg>
            <seg n="5c4306a1">
              Elina Linna vet att vi gör en satsning både när det gäller resurser
              och när det gäller andra saker inom den svenska psykiatrin, så
              detta är inte det enda. Vi kommer att återkomma till detta närmast
              i budgetpropositionen med ytterligare förslag.
            </seg>
            <seg n="da5265e0">
              Men vi genomför en satsning på den svenska psykiatrin. Den är
              långsiktig, konsekvent och hållbar, och vi kommer att lägga fram
              ytterligare förslag. Detta är en del av detta. Det är en viktig
              del men inte den enda.
            </seg>
          </u>
          <note type="speaker" n="11554d80">
            Anf. 145 ANN ARLEKLO (s) replik:
          </note>
          <u who="ann_arleklo_2b0741" xml:id="i-2aa5617fce8b091f-0" n="ae3a8292">
            <seg n="9ad1a53b">
              Fru talman! Tobias Krantz bjöd upp mig till dans genom att ifrågasätta
              socialdemokratins syn på detta.
            </seg>
            <seg n="10d4ec1d">
              Jag börjar med att säga att jag håller med honom om att psykiatrin
              i viss mån befinner sig i en kris. Jag sade också i mitt anförande
              att jag tycker att vi ska vara självkritiska. Det var också ett
              av skälen till att vi tillsatte Miltonutredningen. Den blev klar
              precis efter valet, och i höst har det gått två år utan att det
              har kommit någon psykiatriproposition. Jag trodde att en sådan
              skulle komma ganska snart därefter. Det finns ju massor med förslag
              i Miltonutredningen.
            </seg>
            <seg n="dacf596b">
              Den patientgrupp som vi talar om i dag med anledning av den föreslagna
              nya vårdformen är en grupp som är i behov av en del av psykiatrin
              vid just det speciella tillfälle då de blir intagna. Men att vara
              intagen för tvångsvård innebär inte att patienten för alltid är
              en patient som är intagen med tvång. Vid nästa vårdtillfälle kanske
              det handlar om öppenvårdspsykiatrin eller någon annan del av psykiatrin.
              Det är föränderligt. Det är lätt att man talar om denna grupp
              som en grupp som ständigt kommer att vara intagen med tvång. Det
              är en liten del av hela psykiatrin.
            </seg>
            <seg n="6222676a">
              Det är därför som man måste se psykiatrin som en helhet. Det
              är det som vi socialdemokrater gör i vår satsning.
            </seg>
            <seg n="40b3aacb">
              Tobias Krantz säger att Socialdemokraterna inte vet vad de vill.
              Jo, vi vet vad vi vill, och i vår vårmotion gör vi en väldigt
              stor satsning på psykiatrin.
            </seg>
            <seg n="542d847d">
              Min talartid är slut så jag återkommer i nästa replik.
            </seg>
          </u>
          <note type="speaker" n="fa087e44">
            Anf. 146 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-7d69bf19772d07c6-3" n="2747b55f">
            <seg n="e14f26ac">
              Fru talman! Först vill jag säga att jag naturligtvis välkomnar
              att Socialdemokraterna sluter upp bakom denna proposition. Jag
              tycker att det är bra att vi har ett brett stöd kring denna lagändring.
              Det borgar för att detta är en reform som förhoppningsvis kan
              överleva länge.
            </seg>
            <seg n="93ab2a72">
              Samtidigt är det viktigt att konstatera att de som Ann Arleklo
              så småningom tänker sig att regera tillsammans med inte alls har
              samma uppfattning. Det är någonting att vara bekymrad över, och
              det är en diskussion som Ann Arleklo får ta internt.
            </seg>
            <seg n="f0ca40fc">
              Det som jag reagerade mot var att jag tyckte att det var rätt
              så magstarkt att använda en del av sitt debattutrymme här till
              att attackera den nuvarande regeringen med påståenden om bristande
              insatser och reformer inom den svenska psykiatrin när man har
              haft tolv år på sig att genomföra viktiga reformer inom den svenska
              psykiatrin satsa mer pengar, genomföra kompetensutveckling, nya
              vårdformer och annat som är viktigt för att reformera psykiatrin
              och sedan angripa den nuvarande regeringen för att den knappt
              två år efteråt inte har genomfört allt som Miltonregeringen har
              lagt fram förslag om. Det är alltså rätt så magstarkt. Det var
              det jag ville framföra.
            </seg>
            <seg n="f6b08e3d">
              Jag är, som sagt, glad över att Socialdemokraterna ställer upp
              på propositionen. Det är mycket bra utmärkt! Se till att nu övertyga
              era vänner i Vänsterpartiet och Miljöpartiet! Det är rätt allvarligt
              att oppositionen i denna kammare är så oense i en fråga som ändå
              är rätt så central inom psykiatripolitiken om jag får använda
              det uttrycket.
            </seg>
            <seg n="4062dbe3">
              Behövs det ökad flexibilitet inom psykiatrin? Ska vi avskaffa
              den lite trubbiga ordning som vi i dag har? Behövs det möjligheter
              till mer flexibilitet i fråga om tvånget? Det här måste ni på
              er sida mellan Socialdemokraterna, Vänsterpartiet och Miljöpartiet
              diskutera. Jag ser fram emot att få ta del också av den diskussionen
              när ni är klara med den.
            </seg>
          </u>
          <note type="speaker" n="28aeb3ee">
            Anf. 147 ANN ARLEKLO (s) replik:
          </note>
          <u who="ann_arleklo_2b0741" xml:id="i-2aa5617fce8b091f-1" n="ae3a8292">
            <seg n="9f8cfa78">
              Fru talman! Tobias Krantz, du säger att det var lite magstarkt
              av mig att angripa er för att ni inte har genomfört allt inom
              Miltonutredningen. Men det är väl nästan lite magstarkt, höll
              jag på att säga. Det är ju knappt någonting utöver det förslag
              som föreligger här i dag som är genomfört. Vad jag pekade på är
              att det är en väldigt liten del.
            </seg>
            <seg n="e140d259">
              Jag tänker nu tala om vad vi gör med de 1,4 miljarder mer som
              vi jämfört med regeringen satsar på psykiatrin. Vi gör en stor
              satsning på barn och ungdomar och på deras psykiska hälsa. Vi
              stärker skolhälsovården. Vi vet ju att problemet inte är att barnen
              inte blir synliga. Däremot finns det inte tillräckligt mycket
              resurser inom skolhälsovården. Därför stärker vi skolhälsovården
              och den kompetensen för att man ska få tag på de här barnen och
              ge dem hjälp.
            </seg>
            <seg n="fe4b3fea">
              Vidare föreslår vi individuella bedömningar när det gäller barn
              som är placerade på LVU-hem och § 12-hem och barn och ungdomar
              som psykiskt mår väldigt dåligt men som ofta får sämst hjälp därför
              att det inte har gjorts någon bedömning. Nu kräver vi att en behandlingsplan
              görs för de här ungdomarna.
            </seg>
            <seg n="e36b552c">
              Vi föreslår också en åtgärdsplan för alla ungdomar att kommunerna
              ska ha en handlingsplan för hur man ska hjälpa de här barnen.
              Precis som vi när det brinner vet vilka handlingsplaner som gäller
              ska det också för de barn som far illa finnas en handlingsplan.
            </seg>
            <seg n="d822eb5c">
              När det gäller vuxna förstärker vi primärvården så att den psykiatriska
              kompetensen finns där. Vi föreslår 200 nya slutenvårdsplatser
              och sviktplatser samt mer pengar till forskning om psykiatri och
              tusen jobb till personer med psykiska funktionshinder eftersom
              vi vet att den gruppen har väldigt svårt att komma ut på arbetsmarknaden.
            </seg>
            <seg n="76ed61f3">
              Det är alltså en bred och långsiktig satsning. Jag har här tagit
              upp bara vissa delar av den. Mycket är hämtat också från Miltonutredningen.
            </seg>
          </u>
          <note type="speaker" n="04338425">
            Anf. 148 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-7d69bf19772d07c6-4" n="2747b55f">
            <seg n="eccc32c9">
              Fru talman! Jag kan försäkra Ann Arleklo och andra om att regeringen
              har reformeringen av psykiatrin som en av sina absolut viktigaste
              frågor. Både inom socialpolitiken i allmänhet och inom regeringens
              politik över huvud taget är just en upprustning av den svenska
              psykiatrin högprioriterad.
            </seg>
            <seg n="ae5a026a">
              Vi återkommer till fler konkreta förslag om hur den svenska psykiatrin
              ska reformeras utöver de förslag som redan har lagts fram och
              det som har aviserats.
            </seg>
            <seg n="5039694a">
              Det är ändå rätt intressant. Man brukar säga talk is cheap ,
              och så är det. Det är lätt att stå här i kammaren och lägga fram
              förslag nu när ni vet att de förslag som ni lägger fram aldrig
              kommer att behöva genomföras eller finansieras. Ni socialdemokrater
              hade tolv år på er för att tillsammans med olika stödpartier genomföra
              en hel del av de förslag som ni nu har kommit på behöver genomföras.
              Det gjorde ni aldrig. Att prata är enkelt när man är i opposition.
              Men när man är i regeringsställning måste man också genomföra
              saker. Det hela måste också finansieras.
            </seg>
            <seg n="2f9c7768">
              Det är spännande att konstatera att ingenting gjordes under den
              tid då ni hade chansen. Nu presenterar alliansen tydliga konkreta
              reformer bland annat på det här området, och nu händer saker och
              ting inom psykiatrins område.
            </seg>
            <seg n="e9e5433f">
              Fru talman! Mitt konstaterande utifrån ett antal välfärdspolitiska
              och socialpolitiska debatter i denna kammare är att det är bäst
              att alliansen regerar därför att då genomförs saker och ting och
              då har Socialdemokraterna helt plötsligt mer pengar bland annat
              till psykiatrin.
            </seg>
          </u>
          <note type="speaker" n="a8157fe7">
            Anf. 149 CHATRINE PÅLSSON AHLGREN (kd):
          </note>
          <u who="unknown" xml:id="i-fe22f1cb14e5543f-0" n="ff7661b8">
            <seg n="c7e0a11e">
              Fru talman! Också jag vill börja med att hälsa den möjlighet
              som vi nu ska besluta om välkommen till svensk sjukvård. Jag kan
              säga att jag många gånger har funderat på varför man ska ha så
              få alternativ i olika delar av den svenska sjukvården. Jag vet
              inte om det liksom är en gammal avlägga att alla ska ha det ungefär
              likadant.
            </seg>
            <seg n="4f6289ba">
              Men vi människor är olika och har olika behov av skydd, hjälp
              och behandling i olika situationer. Man kan gott säga att den
              proposition som regeringen nu lagt fram handlar om att öka möjligheterna
              för sjukvården och för chefsläkarna att säga att det här kan vara
              bra för en del men inte nödvändigtvis för alla.
            </seg>
            <seg n="bdc85db6">
              Jag kan gott säga att jag är övertygad om att denna vårdform
              kommer att göra att de här personerna som egentligen inte vill
              missköta sig på ett eller annat sätt får hjälp när det gäller
              att inte göra det som de inte vill göra, det vill säga: Om man
              ställer krav på att en person ska vara drogfri därför att man
              vet att droger är den utlösande faktorn när det går riktigt illa
              vare sig personen i fråga gör våld på människor eller på samhällets
              saker är väl detta en hjälp för människor.
            </seg>
            <seg n="de91d784">
              Det här är inte till för att stjälpa människor, utan det är till
              för att hjälpa människor. För att kunna hjälpa de här personerna
              kräver vi att chefsläkaren hos domstol ansöker om att personen
              i fråga ska få möjlighet att avtjäna tvångsvård i öppnare vårdformer.
            </seg>
            <seg n="435bd539">
              Jag kan inte förstå att detta, som man säger, innebär mer tvång.
              I stället tror jag att det blir mindre tvång, för om man är rädd
              för att människor ska göra allvarliga saker blir det kanske så
              att de får vara inlagda på klinik. Personligen är jag ganska övertygad
              om att den möjlighet som kommer nu blir positiv för människor.
              Jag har hört många säga: Det är väl bra om en person slipper vara
              inlåst alltför länge och att man i stället kan testa detta.
            </seg>
            <seg n="5e226dc5">
              Dessutom blir det ett ökat ansvar för den enskilde som man hjälper
              med de saker som behövs. Mina kolleger i alliansen har tidigare
              räknat upp sådana. Medicingivning är ett exempel. Det gäller också
              alkohol och andra droger. Jag förstår inte varför Vänsterpartiet
              och Miljöpartiet ska gå upp och säga: Nej, ajabaja, chefsläkaren
              begriper ingenting, men det gör vi.
            </seg>
            <seg n="ff739a45">
              Hur mycket utbildning chefsläkaren i psykiatri än har så begriper
              tydligen Miljöpartiet och Vänsterpartiet mer. Men det är väl ingen,
              förutom familjen, som känner den enskilda patienten så väl som
              doktorn när patienten vårdas på ett sjukhus. När man blir specialist
              inom psykiatrin har man fått all den kunskap som man behöver för
              att göra en sådan här bedömning.
            </seg>
            <seg n="07509b19">
              När det gäller regeringens satsning på psykiatrin är det faktiskt
              så att Anders Miltons utredning har varit ute på en utomordentligt
              bred remiss. Sammanställningen har tagit tid. Vi arbetar nu vidare
              med förslagen för att ha en väl genomarbetad proposition inom
              området. För övrigt satsar majoriteten ½ miljard kronor i år på
              psykiatrin. I vårpropositionen har vi aviserat att det till hösten
              kommer mer pengar. Det borde väl vara åtminstone ett glatt besked
              för oppositionen.
            </seg>
            <seg n="e036ab79">
              Jag tror att det är så att vi när Socialstyrelsen får i uppdrag
              det uppdraget får de, om de nu inte redan har fått det att följa
              upp den möjlighet i vården som det här handlar om får titta på
              hur det har gått för Kalle, Ulla, Jonas, Fritiof och vad de nu
              heter. Meningen är ju att vi inte ska lämna detta efter fattat
              beslut, utan vi ska följa upp det. Jag ser, som sagt, väldigt
              mycket fram emot detta.
            </seg>
            <seg n="238583d3">
              Jag yrkar naturligtvis bifall till förslaget i betänkandet och
              avslag på samtliga motioner och reservationer. Jag säger att för
              alla som behöver den här vården har en ny möjlighet öppnats, och
              det tror jag kommer att vara väldigt positivt för oss alla.
            </seg>
          </u>
          <note type="speaker" n="73508e2c">
            Anf. 150 ELINA LINNA (v) replik:
          </note>
          <u who="elina_linna_55caa4" xml:id="i-29ab1f3849097123-2" n="fab95cc5">
            <seg n="cf3baab7">
              Fru talman! Jag tror att det är första gången jag hör att ökat
              tvång är en möjlighet. Chatrine Pålsson Ahlgren beskrev det som
              att de patienter som blir utsatta för den här tvångsåtgärden skulle
              vara otroligt lyckliga över att vi ökar tvång och ökar tvång i
              hemmet.
            </seg>
            <seg n="930bc2dc">
              Chatrine Pålsson Ahlgren tar som exempel drogfrihet. Det är en
              självklarhet, det ingår i vårdplaneringen. Det behövs inte någon
              ny tvångslagstiftning. Hur menar Chatrine Pålsson Ahlgren att
              drogfriheten i verkligheten skulle öka med ökat tvång? Den ökar
              genom att patienterna motiveras och att man har terapeutisk kontakt,
              man hjälper och stöttar patienten. Eller är det meningen att man
              ska låsa in patienten i hemmet? Eller hur har man tänkt?
            </seg>
            <seg n="7ff38416">
              Det som behövs inom psykiatrin är att öka kompetensen hos personalen,
              att ha flera personer med olika typer av psykoterapeutiska utbildningar.
            </seg>
            <seg n="0196f159">
              Tvång inom vården, så länge vi inte har ökat resurserna, riskerar
              att leda till att det i stället för kvalificerad vård blir tvång
              och låsning i öppen vård.
            </seg>
          </u>
          <note type="speaker" n="3232abc9">
            Anf. 151 CHATRINE PÅLSSON AHLGREN (kd) replik:
          </note>
          <u who="unknown" xml:id="i-fe22f1cb14e5543f-1" n="ff7661b8">
            <seg n="bcbf75b4">
              Fru talman! När jag talar om att ökat tvång är en möjlighet menar
              jag att det här kan vara ett alternativ till att vistas inlåst
              på en klinik alltför länge. Vidare är det positivt att vi hjälper
              människor att inte begå brott som de egentligen inte vill begå,
              exempelvis om man inte håller sig nykter.
            </seg>
            <seg n="e2c67787">
              Det ska ses alltså som en möjlighet där chefsläkaren bedömer
              om detta är möjligt i det individuella fallet. Det är inte tänkt
              att vi ska låsa in patienten i sitt hem. Var i propositionen står
              det? Inte på ett enda ställe! Man kan förelägga patienten eller
              klienten att gå till vårdcentralen två gånger om dagen och ta
              sin medicin. Du och jag som sjuksköterskor har stått framför patienter
              som ska ta sitt Varan. Då vet vi att de har fått i sig det, för
              det är en oerhört viktig medicin.
            </seg>
            <seg n="869bdbed">
              Det handlar om att få flexibilitet i vården så att vi inte har
              fyrkantiga lösningar till alla människor. Det vill inte den här
              regeringen ha. Vi är övertygade om att vi ska ta bort de hinder
              som finns i samhället för att alla ska få behandlas individuellt
              efter ens förutsättningar.
            </seg>
            <seg n="5a132568">
              En del av symtomen på en psykisk sjukdom är att man inte riktigt
              har insikt om sin situation när man är som mest sjuk. Därför behöver
              man hjälp.
            </seg>
            <seg n="8cf683d1">
              Elina Linna säger att vi ska ha professionell personal, terapeuter,
              sjuksköterskor och läkare som kan det här. Kunskapsläget är ju
              en av regeringens stora frågor.
            </seg>
          </u>
          <note type="speaker" n="78e19413">
            Anf. 152 ELINA LINNA (v) replik:
          </note>
          <u who="elina_linna_55caa4" xml:id="i-29ab1f3849097123-3" n="fab95cc5">
            <seg n="47dd25f8">
              Fru talman! Man ska gå två gånger om dagen till primärvården.
              Men då måste vi se till att primärvården har resurser att anställa
              psykiatriskt utbildad personal. Det är det som är viktigt. Att
              tvinga patienter är inte det som vi primärt vill. Vi vill ju att
              den frivilliga vården är den dominerande vården, och tvång är
              undantag. Men här förändrar regeringen tvånget. Man breddar utrymmet
              för tvång så att undantagen blir fler.
            </seg>
            <seg n="58a1d04b">
              Jag blir så upprörd över att Chatrine Pålsson Ahlgren tror att
              tvång i hemmet skulle hjälpa patienter när vi behöver mer psykoterapi
              och mer kvalificerad personal. Vi har möjlighet med dagens lagstiftning
              att se till att patienten inte behöver vara inom sluten vård.
              De personer som Chatrine Pålsson Ahlgren beskriver som sådana
              som saknar insikt tror jag inte kommer att bli föremål för tvång
              i öppen vård i alla fall.
            </seg>
          </u>
          <note type="speaker" n="2931beb6">
            Anf. 153 CHATRINE PÅLSSON AHLGREN (kd) replik:
          </note>
          <u who="unknown" xml:id="i-7065d7e0db2a6bf2-0" n="ff7661b8">
            <seg n="d9adb619">
              Fru talman! Det är lite svårt när Elina Linna inte lyssnar på
              mig. Då vet jag inte vad jag ska göra.
            </seg>
            <seg n="6ba1abde">
              Jag talade om att man exempelvis kan gå två gånger till primärvården
              och få sin medicin. Jag har inte sagt att det ska vara psykiater
              som ger den. Det kan en distriktssköterska eller vem som helst
              göra, men under överinseende. Sedan ska vi ha mer psykiatrisk
              kompetens på våra vårdcentraler. Det är den här regeringen överens
              om. Men det var ni inte överens om under förra mandatperioden,
              för då hade ni väl sett till att det hade blivit så.
            </seg>
            <seg n="970892bf">
              När jag säger att man saknar insikt menar jag att det kan vara
              så när man tar de där två tre ölen när man kommer hem. Just då
              saknar man insikt om hur man ska bete sig och tar inte sin medicin.
            </seg>
            <seg n="bc02ce8a">
              Det är att för att hjälpa människor, inte stjälpa dem, som vi
              ska öka möjligheterna. Men jag tycker att en specialist som kan
              det här bäst ska bedöma det tillsammans med patienten. Jag är
              säker på att Elina Linna kommer att ge oss rätt det här uppföljs.
            </seg>
          </u>
          <note n="0a1609ad">
            Anf. 154 THOMAS NIHLÉN (mp) replik:
          </note>
          <u who="unknown" xml:id="i-7c50519b4980fb2a-0" n="ff7661b8">
            <seg n="5848a49f">
              Fru talman! Chatrine Pålsson Ahlgren hänvisade i sitt anförande
              till oss i Miljöpartiet och sade någonting om att vi tycker att
              chefsläkaren inte begriper det här. Hon menar att vi inte skulle
              lita på professionen. Det var inte det jag framförde i mitt anförande.
              Vi har lyssnat på professionen, bland annat på de två det finns
              bara två professorer i rättspsykiatri som finns i Sverige och
              vad de tycker. De säger att det här är en helt onödig ny tvångsvårdsform,
              för det saknas bevis för att det har några positiva effekter över
              huvud taget.
            </seg>
            <seg n="9cb1eaad">
              Jag tycker att det är viktigt att påtala det, speciellt som regeringen
              i alla sammanhang försöker säga att alla våra beslut och förslag
              ska vara evidensbaserade. Här har man någonting som är evidensbaserat
              men åt motsatt håll. Det skulle jag gärna ha en kommentar till.
            </seg>
            <seg n="da99a5db">
              Dessutom är vår andra invändning att dagens lagstiftning inte
              efterlevs och inte fungerar.
            </seg>
          </u>
          <note type="speaker" n="fa9e737c">
            Anf. 155 CHATRINE PÅLSSON AHLGREN (kd) replik:
          </note>
          <u who="unknown" xml:id="i-7065d7e0db2a6bf2-1" n="ff7661b8">
            <seg n="8f7d8e01">
              Fru talman! Om den här nivån är onödig, det vill säga att vi
              har de här metoderna, varför är man så aggressiv mot förslaget?
              Samma möjligheter finns tydligen redan. Det kan en vän av ordning
              fråga sig.
            </seg>
            <seg n="946abe8c">
              I all ödmjukhet ska jag ändå säga att det har varit lite av vårt
              stora problem att evidensbaserad psykisk behandling har saknats
              i Sverige över huvud taget, och möjligen i andra länder också.
              Om vi hade haft mer evidens inom olika områden tror jag inte att
              psykiatrin hade varit så nedgången som den är på många håll. Medarbetarna
              gör säkert sitt allra bästa, det vill jag säga. Men vi som ansvariga
              politiker, den förra regeringen där Miljöpartiet deltog aktivt,
              borde ha tänkt på att lyfta fram de här frågorna så att vi får
              evidensbasering. Det vore väl det allra viktigaste inom olika
              områden.
            </seg>
            <seg n="18207791">
              Sedan är det så att här, som inom så många andra olika områden,
              står den ena professionen mot den andra. En del inom psykiatrin
              tycker att vi klarar oss bra med psykoterapi, andra tycker att
              vi ska mer mediciner. Kanske ligger sanningen någonstans mitt
              emellan. Det är inte så att hela professionen har en och samma
              åsikt. Men de läkare som jag pratat med är väldigt tacksamma för
              att de kan få olika möjligheter att ge enskilda människor de allra
              bästa förutsättningarna i sina egna situationer.
            </seg>
          </u>
          <note n="9ce91625">
            Anf. 156 THOMAS NIHLÉN (mp) replik:
          </note>
          <u who="unknown" xml:id="i-7c50519b4980fb2a-1" n="ff7661b8">
            <seg n="f7d25d4d">
              Fru talman! Det är lite häpnadsväckande att Chatrine Pålsson
              Ahlgren ändå erkänner att det är viktigt med mer evidens inom
              hälso- och sjukvården och speciellt inom psykiatrin när det första
              förslaget som regeringen lägger fram inte är evidensbaserat utan
              precis tvärtom. Det är värt att notera.
            </seg>
            <seg n="48f1c3eb">
              Sedan sade Chatrine Pålsson Ahlgren att vi på något sätt tycker
              att den här nivån är onödig, alltså mellanvårdsformen. Men det
              tycker vi inte alls, utan som jag sade i mitt anförande tycker
              vi att mellanvårdsformen redan finns i dag. Vi har permissioner.
              Det finns med i lagstiftningen att det till detta ska fogas vårdplaner
              som ska ta upp samma saker som regeringen nu föreslår i den nya
              lagstiftningen. Problemet har varit att man inte följer dagens
              lag, att man inte gör några vårdplaner. Och gör man det så gör
              man det jättedåligt. Det är det som är problemet. Vi har väldigt
              svårt att tro att en ny lag om samma sak ska efterlevas bättre.
            </seg>
            <seg n="64676818">
              Vi är inte negativa till mellanvårdsformen. Men vi tycker att
              permissionsinstrumentet vore bättre om det var så att det fanns
              bra vårdplaner. Fördelen med permissionsinstrumentet är också
              att det är tidsbegränsat, vilket den nu föreslagna vårdformen
              inte är. Den är på obegränsad tid. Det tycker vi är ett allvarligt
              problem.
            </seg>
          </u>
          <note type="speaker" n="bfc24796">
            Anf. 157 CHATRINE PÅLSSON AHLGREN (kd) replik:
          </note>
          <u who="unknown" xml:id="i-fe22f1cb14e5543f-2" n="ff7661b8">
            <seg n="30b14a1b">
              Fru talman! Nu är det så att det ska omprövas var sjätte månad.
              Som det har varit nu vet jag mycket väl att det inte fungerar
              med permissionerna. Under flera år har folk haft permissioner
              utan att man i princip har någon kontakt så att man vet hur det
              går.
            </seg>
            <seg n="0811d93f">
              Apropå uppföljning och vårdplan står det så här: Till ansökan
              som chefsöverläkaren gör till allmän förvaltningsdomstol ska fogas
              en samordnad vårdplan av vilken ska framgå bland annat patientens
              behov av insatser från hälso- och sjukvården respektive socialtjänsten
              samt vilken enhet vid landstinget, kommunen eller annan huvudman
              som ansvarar för de insatser som planeras.
            </seg>
            <seg n="5712f79c">
              Detta är ganska omfattande. Om chefsöverläkaren ska ansöka måste
              det finnas en vårdplan. Det ger vid handen att det är viktigt.
              Man behandlar ingen sådan ansökan utan att det finns en vårdplan.
              Det är klart att den allmänna förvaltningsdomstolen, om man nu
              ansöker om sex månader till, ser om detta inte är utfört.
            </seg>
            <seg n="6bafa4a9">
              Det här är ett sätt att göra detta med vårdplan och alla de olika
              insatserna ännu tydligare för patienternas bästa.
            </seg>
          </u>
          <note n="cfa6da04">
            Överläggningen var härmed avslutad.
          </note>
          <note n="7037ae02">
            19 § ILO:s konvention om ett ramverk för att främja arbetsmiljö,
            m.m.
          </note>
          <note n="e8fa63cd">
            Föredrogs
          </note>
          <note type="speaker" n="456e3874">
            Anf. 158 LENNART LEVI (c):
          </note>
          <u who="lennart_levi_dc7b51" xml:id="i-b77eb388319715fd-0" n="c70e5853">
            <seg n="b6fc67e9">
              Fru talman! ILO har lagt fram och antagit en konvention och en
              rekommendation om ett ramverk för främjande av arbetsmiljön. Jag
              har arbetat med ILO, med WHO och med EU i många år, och jag är
              väldigt glad över att så skett. Nu har regeringen lagt fram en
              proposition som innebär att vi antar detta ramverk. Det bör sägas
              att båda antogs av Internationella arbetskonferensen 2006 med
              överväldigande majoritet. Det här är inte något kontroversiellt,
              och det speglas möjligen av att det inte är särskilt många personer
              kvar i denna kammare.
            </seg>
            <seg n="0cd15199">
              Vårt land förpliktar sig att främja en fortlöpande förbättring
              av arbetsmiljön. Det innebär att bedöma risker och hälsofaror.
              Det gäller att bekämpa dessa vid källan, inte som symtom utan
              som orsak, och att utarbeta en förebyggande arbetsmiljökultur
              som ska innefatta information, samråd och utbildning. Utbildning
              är en sak som förut fattats väldigt mycket. Jag återkommer till
              vikten av en god sådan för en säker och hälsosam arbetsmiljö anpassad
              till människors fysiska och psykiska förutsättningar. Det är precis
              det som det är fråga om, och det är jättebra att så sker.
            </seg>
            <seg n="cedc4da1">
              Det här gör vi redan i vårt land. Vi har arbetsmiljölagen, vi
              har SAM, alltså förordningen om systematiskt arbetsmiljöarbete,
              och vi har en rad kollektivavtal som styr detta och gör det inte
              bra. Men vi gör i alla fall ungefär det som konventionen efterfrågar.
              Det nationella systemet ska innefatta utbildning, företagshälsovård
              och arbetsmiljöforskning. Det har vi i viss utsträckning, dock
              icke tillräckligt.
            </seg>
            <seg n="0431bcf1">
              Detta är alltså vårt golv, inte vårt tak. Det är inte, för att
              citera Winston Churchill, the end och det är inte the beginning
              of the end , utan det är i bästa fall the end of the beginning
              . Nu ska väldigt mycket göras, och låt oss gemensamt se till att
              detta händer.
            </seg>
            <seg n="8759b479">
              Regeringen har lagt fram en tankeram om arbetsmiljö och utanförskap.
              Det är inte konkreta förslag, utan det är ett smörgåsbord av tänkbara
              möjligheter för parterna att välja.
            </seg>
            <seg n="b0271134">
              Nå, varför ska man göra det? Ett av svaren på den frågan är från
              Europeiska arbetsbyrån i Bilbao att nya former av anställningsavtal
              och otrygga anställningsförhållanden gör frågan aktuell. Den åldrande
              arbetskraften gör den också aktuell. I Sverige blir vi äldre och
              äldre och färre ska försörja fler. Detta skapar problem även i
              arbetslivet.
            </seg>
            <seg n="9517caae">
              En fortgående intensifiering av arbetet är ytterligare ett problem
              liksom att många arbetar med höga känslomässiga krav i arbetet.
              Man har inte bara chefen över sig. Man har också klienten, patienten
              eller kunden som styr och ställer, och sådana kan man inte alltid
              ha överenskommelser med. Slutligen kan man ha en dålig balans
              mellan arbete och privatliv. Detta är väldigt vanliga och väldigt
              pressande fenomen. En massa människor tar stryk av detta, och
              det måste vi göra något åt. Det tycker inte bara vi ensamma, utan
              ILO tycker så, Världshälsoorganisationen tycker så och Europeiska
              unionen tycker så. Jag är inblandad i en del av dessa aktiviteter
              och vet att det ganska snart kommer initiativ i dessa ärenden.
              Det svenska ordförandeskapet, som är aktuellt nästa år, ger utomordentliga
              möjligheter. Jag hoppas att vi då ska ta upp de initiativmöjligheter
              som detta erbjuder.
            </seg>
            <seg n="86130a21">
              Vad vill mitt eget parti, Centerpartiet? Jo, vi vill ha mer arbetsmiljöforskning
              vid universitet och högskolor. Sådant får man inte genom att knäppa
              med fingrarna, men däremot om forskningspropositionen, som kommer
              i höst, anvisar adekvata medel.
            </seg>
            <seg n="aa925c76">
              Vi vill också ha en centrumbildning för bättre tvärvetenskaplighet
              och till lägre kostnad genom att olika lärosäten samarbetar med
              varandra och på det sättet får en synergi i sina insatser.
            </seg>
            <seg n="f1e9ee0f">
              Vidare tycker vi att det är jätteviktigt med arbetsmiljö och
              ledarskap i nästan all högre utbildning. Särskilt viktigt är det
              i civilingenjörs- och högskoleingenjörsutbildning och ekonomutbildning.
              Får vi det kommer svenskt arbetsliv i fråga om de här faktorerna
              att börja blomma.
            </seg>
            <seg n="a57573e4">
              Kvalitetssäkrad rehabilitering är ytterligare ett förslag. Kvalitetssäkrad
              företagshälsovård rustades tyvärr ned under 90-talet. Det var
              en dum besparing man då gjorde som kostade mycket mer än det lilla
              man vann.
            </seg>
            <seg n="7ebc1084">
              Det gäller effektiv tillämpning av arbetsmiljölagen, av förordningen
              om systematiskt arbetsmiljöarbete och av ingångna arbetsmiljöavtal.
              Det är inget fel på texterna de är bra. Felet är att de inte tillämpas
              fullt ut.
            </seg>
            <seg n="882f7282">
              Slutligen tycker mitt parti att vi ska ha möjlighet att uppnå
              pensionsåldern med hälsan i behåll. Många gör inte det. Jag minns
              ett samtal med Göran Johnsson, som på den tiden var ordförande
              i Metall. Jag frågade honom om han tyckte att det var rimligt
              att bara 5 procent av hans medlemmar arbetade heltid upp till
              65 års ålder. Då svarade han: Ja, men du förstår väl att de är
              utslitna! Då är mitt motargument: Det är det som är fel, och det
              är det vi ska förebygga så att alla ska nå pensionsåldern, var
              man nu lägger den nivån, med hälsan i behåll.
            </seg>
            <seg n="5dd424d2">
              Fru talman! Med detta sagt vill jag yrka bifall till förslaget
              i utskottets betänkande.
            </seg>
          </u>
          <note n="d415b69d">
            I detta anförande instämde Lars-Ivar Ericson (c).
          </note>
          <note type="speaker" n="12ce696d">
            Anf. 159 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-fbc11cade1cc8a0e-0" n="9e14ed77">
            <seg n="56716cec">
              Fru talman! Det här är ett betänkande som det råder politisk
              enighet om, och det gäller att vi ska ratificera de olika ILO-konventionerna.
              På den punkten är Lennart Levi och jag helt överens: Det är bra
              att vi gör det.
            </seg>
            <seg n="b56f643d">
              Vi brukar inte ha någon särskild debatt när vi är överens om
              ett betänkande, men det som föranleder mig att gå upp är det Lennart
              Levi säger sett till vad som har gjorts i denna kammare under
              mandatperioden.
            </seg>
            <seg n="77835457">
              Jag har stor respekt för Lennart Levi i allra högsta grad och
              stor respekt för det arbete som han har lagt ned på arbetsmiljön.
              Jag vet att det är ärligt på alla sätt och vis, och det är inte
              det jag tänker kritisera här. Men jag tycker att Lennart Levi
              har ett ansvar för den politik som har förts på det här området.
            </seg>
            <seg n="4fd58947">
              Om vi tittar på vad som har gjorts under den här mandatperioden
              och om forskningen är så viktig för Centerpartiet, varför har
              Lennart Levi och andra centerpartister då tryckt på knappen och
              sett till att hela Arbetslivsinstitutet lagts ned?
            </seg>
            <seg n="2d61a64a">
              Vi ser i dag att ungefär 20 procent av forskarna i arbetsmiljöforskningen
              inte längre är kvar i verksamheten och inte kan bidra till det
              här.
            </seg>
            <seg n="8a0574ab">
              Sett till den komplexa bilden håller jag med Lennart Levi om
              att det inte är klämskador och utslitningsskador som är det stora
              problemet i framtiden, utan det är andra typer av skador, sammansatta,
              i psykosocialt påfrestande miljöer och så vidare. Jag tror att
              det enda sättet att möta upp det på ett effektivt sätt är att
              ha en fortsatt viktig forskning.
            </seg>
            <seg n="cfa76dc5">
              Nedläggningen av Arbetslivsinstitutet kommer kanske inte att
              märkas i år och nästa år, men jag vet att vi på sikt på vissa
              områden tappar forskning som kommer att vara väldigt viktig för
              framtiden.
            </seg>
            <seg n="0cc439b0">
              Vi vet att framtidens arbetsmarknad också består av allt fler
              mindre arbetsplatser. Vi kan titta på statistiken. Vi var med
              utskottet på Prevent i går och såg på det här. Var fungerar arbetsmiljöarbetet
              bäst? Var har man ordnade former för det här? Var diskuterar man
              det här? Var är arbetsgivarna mest utbildade i arbetsmiljö? Var
              finns de flesta skyddsombuden som kan sköta det lokalt? Ja, det
              är framför allt i större och medelstora företag. I små företag
              kan det, av förklarliga skäl, vara svårt att hålla i gång det
              här.
            </seg>
            <seg n="99d1615c">
              Det är där samhället måste rycka in. I det läget har den borgerliga
              regeringen dragit bort 150 miljoner från Arbetsmiljöverket. Det
              blir färre miljöinspektörer som kommer att kunna vara ute och
              se till arbetsplatserna och färre att vända sig till för skyddsansvariga
              ute som behöver hjälp när den egna kunskapen inte räcker till.
            </seg>
            <seg n="bb0323d7">
              Det här rimmar illa med att man säger att man har stora ambitioner
              på det här området. Jag tycker därför att det finns anledning
              till eftertanke.
            </seg>
            <seg n="341c6499">
              Jag har, som sagt var, ingenting emot det Lennart Levi säger
              vi delar uppfattning. Men om man tillhör majoriteten har man också
              ett ansvar för att det nedrustas på det här området, som den borgerliga
              regeringen har gjort. Det är jag bekymrad över, med tanke på hur
              uppgiften ser ut på arbetsmiljöområdet framöver, hur vi ska få
              en bra utveckling just på det området.
            </seg>
            <seg n="a53454b7">
              Till sist gäller det ILO-konventionerna igen. Ja, vi har antagit
              dem nu. Det är då upp till regeringen att se till att vi har en
              politik och ett system som fungerar så att vi kan ta hand om det
              här på ett effektivt sätt, så att ILO-konventionerna inte bara
              blir ett slag i luften och det inte fungerar i praktiken. Det
              var bland annat det som Lennart Levi själv pekade på, att vi har
              bra lagar men att de inte fungerar riktigt som de ska. Där måste
              vi skärpa oss.
            </seg>
            <seg n="f77e4cac">
              Det här är någonting som vi naturligtvis kommer att följa väldigt
              noga. Hur kommer regeringen att hantera det här, och hur följs
              det i praktiken? Det är naturligtvis också upp till en framtida
              granskning. Jag är bekymrad med tanke på de neddragningar som
              har gjorts på arbetsmiljöområdet, och det tycker jag att Lennart
              Levi också borde vara. Vi vill jobba för mer resurser på det här
              området, och vill Lennart Levi ställa upp på det har han en bundsförvant
              i oss socialdemokrater. Vi är oroade för det som har skett på
              arbetsmiljöområdet.
            </seg>
          </u>
          <note n="7b89a6d3">
            I detta anförande instämde Ann-Christin Ahlberg, Lars Lilja och
            Sylvia Lindgren (alla s).
          </note>
          <note type="speaker" n="b5341771">
            Anf. 160 LENNART LEVI (c) replik:
          </note>
          <u who="lennart_levi_dc7b51" xml:id="i-b77eb388319715fd-1" n="c70e5853">
            <seg n="c1a3423d">
              Fru talman! Vi har samma värderingar. Det är alldeles riktigt.
              Vi vill båda ha ett väl fungerande arbetsskydd, en väl fungerande
              arbetsmiljö, en arbetsmiljö som gör att människor är friska och
              kan prestera.
            </seg>
            <seg n="0fa85b3e">
              Men under det socialdemokratiska regeringsinnehavet har det byggts
              upp en allt större andel människor med utanförskap. För ögonblicket
              är det 550 000 som är förtidspensionärer. Jag vet att det inte
              är det uttrycket man använder, men det är det om man ska tala
              om vad det är. 550 000 människor, mer än en halv miljon människor,
              i arbetsför ålder står utanför arbetsmarknaden. Det är inte bra.
              Det är inte bra att det har uppkommit. Det är väldigt svårt att
              ställa till rätta när det väl har uppkommit.
            </seg>
            <seg n="600a6bf2">
              De som satt i den dåvarande socialdemokratiska regeringen har
              inte särskilt mycket att slå sig för bröstet för och kan inte
              säga: Titta vad bra vi gjorde det och vad uselt våra efterträdare
              gör det.
            </seg>
            <seg n="593ec4c8">
              Nedläggningen av Arbetslivsinstitutet och nedskärningen av Arbetsmiljöverket
              är det något jag applåderar? Ja, inte i sig, om det hade varit
              den enda åtgärden. Men vad jag kan förstå planerar regeringen
              att göra något annat och bättre i stället.
            </seg>
            <seg n="3443132b">
              Det Arbetslivsinstitutet har kunnat göra är att förebygga det
              negativa. Det en bättre utbildning av chefer kommer att göra är
              att främja det positiva. Där hoppas jag på Sven-Erik Österbergs
              och hans partikamraters livliga och hjärtliga stöd.
            </seg>
          </u>
          <note type="speaker" n="59d48c1c">
            Anf. 161 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-fbc11cade1cc8a0e-1" n="9e14ed77">
            <seg n="afab4424">
              Fru talman! Jag kan förstå om en ny regering tycker att någonting
              inte fungerar och om man vill värna en sak, göra om och dra ned.
              Men nu har det snart gått två år, och fortfarande har regeringen
              inte sagt vad man vill göra i stället när man har dragit bort
              150 miljoner från Arbetsmiljöverket.
            </seg>
            <seg n="013ae56d">
              Om Lennart Levi tycker att förtidspensioneringarna till stor
              del beror på dålig arbetsmiljö kan det nog i många fall vara så
              att människor är utslitna. Tror Lennart Levi då att de blir friskare
              om vi får färre inspektörer och mindre arbetsmiljöarbete, och
              om man börjar med att dra bort resurser från Arbetsmiljöverket
              innan man talar om vad man ska göra i stället? Är det den bästa
              medicinen om det är arbetsmiljön som ligger bakom? Jag tror inte
              att det är på det sättet. Jag ser det som en nedrustning, där
              man från regeringens sida inte längre tycker att det är så viktigt
              utan att det kan fungera ändå.
            </seg>
            <seg n="c98bd57a">
              På forskningssidan är jag bekymrad, som jag sade tidigare. Vi
              märker inte av det nu, men vi kommer att göra det i framtiden.
              Vi vet att arbetsmiljön blir än mer komplicerad och att forskning
              som håller på i 100 år kanske har en praktisk tillämpningsmöjlighet,
              när det kan sättas här i verket i praktiken, många år efteråt.
              Då får vi ett glapp däremellan, när vi ser att 80 procent av de
              tidigare forskarna inte finns inom det här området utan att det
              är ungefär 20 procent som är kvar. Det är klart att vi tappar
              på forskningssidan just nu.
            </seg>
            <seg n="b17451aa">
              Jag kan, som jag har sagt, ha respekt för om en regering vill
              ändra för att man vill ha någonting som är bättre. Men man kan
              inte säga att man börjar med att riva bort, och så ska man fundera
              i flera år och sedan komma med någonting som är i andra läget.
              Jag tycker faktiskt att det är en väldigt bakvänd ordning som
              oroar mig väldigt mycket. Jag tror innerst inne att det oroar
              Lennart Levi också handen på hjärtat.
            </seg>
          </u>
          <note type="speaker" n="d72a042e">
            Anf. 162 LENNART LEVI (c) replik:
          </note>
          <u who="lennart_levi_dc7b51" xml:id="i-b77eb388319715fd-2" n="c70e5853">
            <seg n="c7be1648">
              Fru talman! Det som oroar mig är om ingenting händer. Men så
              blir inte fallet. Jag har tagit upp det med Lars Leijonborg. Jag
              har tagit upp det med Sven Otto Littorin. Jag har tagit upp det
              med Socialdepartementet. Överallt har jag fått signaler om att
              någonting annat och bättre är under utveckling. Exakt hur det
              kommer att se ut vet jag inte.
            </seg>
            <seg n="26c369f8">
              Vi är inte det största partiet i alliansen. Vi kan inte ensamma
              diktera vad som kommer att hända. Men jag lovar Sven-Erik Österberg
              att jag kommer att göra mitt yttersta för att den uppbyggnad av
              forskning och utbildning som är helt nödvändig för att det ska
              fungera bra i arbetslivet verkligen kommer till stånd.
            </seg>
            <seg n="e9032b2f">
              Det går att angripa problemet på två sätt. Det ena är att jaga
              det negativa. Det andra är att främja det positiva. Jag tror att
              vi främjar det positiva genom att nästa generations chefer vet
              vad arbetsmiljö är och vet vad ledarskap är.
            </seg>
            <seg n="dcb6f391">
              I dag är det 20 procent av civilingenjörerna som har ett hum
              om arbetsmiljön. 80 procent har det inte. Jag skulle önska att
              det var 80 procent som hade grundkunskaperna och kanske 20 procent
              som inte hade det.
            </seg>
            <seg n="1601c670">
              Genom att man satsar på universitet och högskolor, genom att
              man satsar på utbildning och genom att man satsar på forskning
              på annat sätt än i ett statligt institut tror jag att ett bättre
              slutresultat kan åstadkommas.
            </seg>
          </u>
          <note type="speaker" n="3b0931c2">
            Anf. 163 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-fbc11cade1cc8a0e-2" n="9e14ed77">
            <seg n="be4af577">
              Fru talman! Jag vill säga en gång till att jag inte alls betvivlar
              Lennart Levis ambitioner på det här området och åt vilket håll
              Lennart Levi vill när det gäller arbetsmiljön. Jag har sett mycket
              av Lennart Levis arbete tidigare på arbetsmiljöområdet och har
              stor respekt för det. Jag har följt det arbete som har gjorts
              tidigare också.
            </seg>
            <seg n="ad6edf18">
              Men jag lider lite grann eftersom jag tycker att Lennart Levi
              har hamnat fel i det här. Det är ett hopplöst scenario att försöka
              försvara det här och säga att man är på väg mot någonting bättre,
              med tanke på det som har hänt. Lennart Levi och jag är inte alls
              överens när det gäller det som har varit. Jag tycker att det är
              fel ingång i arbetsmiljön.
            </seg>
            <seg n="bd885216">
              Sedan kan vi inte blunda för att det inte bara handlar om att
              arbetsmiljön får mer av en psykosocial karaktär. Det finns ju
              rent regelvidriga arbetsmiljöer ute i vårt land också. Jag behöver
              inte nämna Uppdrag granskning och de programmen, utan vi ser hur
              människor utnyttjas av skrupelfria arbetsgivare. Tyvärr finns
              det sådana. De är för många, skulle man vilja säga. De är väl
              inte representativa på något sätt. Men där det är vidriga arbetsmiljöer
              måste det naturligtvis hanteras på ett kraftfullt sätt. Det tror
              jag att Lennart Levi och jag är överens om.
            </seg>
            <seg n="be01e7e9">
              Detta uppnår man inte genom att man har färre inspektörer eller
              genom att det fysiska arbetsmiljöarbetet rustas ned, som nu har
              skett. Det är färre inspektörer när vi kanske skulle behöva ha
              fler inspektörer för att leva upp till det här.
            </seg>
            <seg n="d44e25c1">
              I grunden vill vi ha en bättre arbetsmiljö, Lennart Levi och
              jag. Jag är bara bekymrad över att också Lennart Levi, genom att
              trycka på knappar här i kammaren, har medverkat till en nedrustning.
              Men vill Lennart Levi jobba åt andra hållet och ha en förbättring
              finns det, som jag sade tidigare, ett stöd från det socialdemokratiska
              partiet. Vi har ambitioner på arbetsmiljöområdet att komma framåt
              på ett positivt sätt.
            </seg>
          </u>
          <note n="cfa6da04">
            Överläggningen var härmed avslutad.
          </note>
          <note n="09283623">
            20 § Genomförande av det nya maskindirektivet, m.m.
          </note>
          <note n="e8fa63cd">
            Föredrogs
          </note>
          <note n="8fd77963">
            Tredje vice talmannen konstaterade att ingen talare var anmäld.
          </note>
          <note n="1720890f">
            21 § Bordläggning och beslut om motionsrätt
          </note>
          <note n="ce9834d3">
            Anmäldes och bordlades
          </note>
          <note n="4bf8fca6">
            Kammaren biföll talmannens förslag att motioner fick väckas på
            denna redogörelse.
          </note>
          <note n="7cfa3061">
            22 § Anmälan om interpellationer
          </note>
          <note n="03b9ec3e">
            Anmäldes att följande interpellationer framställts
          </note>
          <note n="efcba903">
            den 7 maj
          </note>
          <note n="19e127af">
            Ulla Andersson
          </note>
          <note n="6afde817">
            Eva Selin Lindgren
          </note>
          <note n="ab14e9d2">
            Raimo Pärssinen
          </note>
          <note n="20bfa70a">
            Monica Green
          </note>
          <note n="c9b966d2">
            Interpellationerna redovisas i bilaga som fogats till riksdagens
            snabbprotokoll tisdagen den 13 maj.
          </note>
          <note n="d7a6441c">
            23 § Anmälan om frågor för skriftliga svar
          </note>
          <note n="df86d04d">
            Anmäldes att följande frågor för skriftliga svar framställts
          </note>
          <note n="efcba903">
            den 7 maj
          </note>
          <note n="387ade31">
            Lennart Axelsson
          </note>
          <note n="4fe95659">
            Maria Plass
          </note>
          <note n="f5d0d59e">
            Peter Jeppsson
          </note>
          <note n="50035f79">
            Fredrik Lundh
          </note>
          <note n="acd99534">
            Aleksander Gabelic
          </note>
          <note n="91429d7e">
            Inger Jarl Beck
          </note>
          <note n="ab14e9d2">
            Raimo Pärssinen
          </note>
          <note n="ee6808d0">
            Marietta de Pourbaix-Lundin
          </note>
          <note n="91429d7e">
            Inger Jarl Beck
          </note>
          <note n="16808b92">
            Marina Pettersson
          </note>
          <note n="45854db1">
            Frågorna redovisas i bilaga som fogats till riksdagens snabbprotokoll
            tisdagen den 13 maj.
          </note>
          <note n="6960f170">
            24 § Anmälan om skriftliga svar på frågor
          </note>
          <note n="4e7cbe53">
            Anmäldes att skriftliga svar på följande frågor inkommit
          </note>
          <note n="efcba903">
            den 7 maj
          </note>
          <note n="4a0d12a8">
            Cecilia Widegren
          </note>
          <note n="d3108363">
            Eva Sonidsson
          </note>
          <note n="09534351">
            Matilda Ernkrans
          </note>
          <note n="4f4c9926">
            Maria Stenberg
          </note>
          <note n="91cbe584">
            Carina Hägg
          </note>
          <note n="0f4e8523">
            Svaren redovisas i bilaga som fogats till riksdagens snabbprotokoll
            tisdagen den 13 maj.
          </note>
          <note n="216a7f4f">
            25 § Kammaren åtskildes kl. 17.54.
          </note>
          <note n="16f33a61">
            Förhandlingarna leddes
          </note>
          <note n="381828f4">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
