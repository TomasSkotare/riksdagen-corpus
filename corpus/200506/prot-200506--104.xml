<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--104</head>
          <docDate when="2005-04-07">2005-04-07</docDate>
        </div>
      </front>
      <body>
        <div>
          <note n="3d011f69">
            ﻿
          </note>
          <note n="f54d2fb4">
            Riksdagens protokoll
          </note>
          <note n="fbe2bc6f">
            2005/06:104
          </note>
          <note type="date" n="0f75bc85">
            Fredagen den 7 april
          </note>
          <note n="c3ceb965">
            Kl. 09:00 - 10:40
          </note>
          <note n="b143e67a">
            1 § Hänvisning av ärenden till utskott
          </note>
          <note n="835c99c9">
            Föredrogs och hänvisades
          </note>
          <note n="87d611f5">
            2 § Regeringens krisberedskap och krishantering i samband med
            flodvågskatastrofen 2004
          </note>
          <note n="6da93096">
            Föredrogs
          </note>
          <note type="speaker" n="19cc881a">
            Anf. 1 GÖRAN MAGNUSSON (s):
          </note>
          <u who="goran_magnusson_d4a471" xml:id="i-a72261800d165545-0" n="b331dfda" next="i-76aaa3bf2d091c98-0">
            <seg n="be526ed8">
              Fru talman! och himlen var oskyldigt blå är rubriken på den bok
              som Charlotta Ölander skrev om sina upplevelser av flodvågen,
              den flodvåg som kom den 26 december 2004 och utvecklades till
              en av vår tids största naturkatastrofer. Utan förvarning vällde
              den obönhörligt fram. Hundratusentals människor dödades och skadades.
              Bostadshus och hotell, vägar och telekommunikationer sveptes bort
              eller skadades svårt. Stora nationella katastrofer i flera länder
              blev följden.
            </seg>
            <seg n="31c0f48a">
              Semestrande svenskar i främst Thailand drabbades. Mer än 500
              liv gick till spillo. Antalet skadade och evakuerade räknades
              i tusental en nationell katastrof också för Sverige. Hos många
              finns de traumatiska upplevelserna kvar. Dessa upplevelser har
              varit närvarande för oss KU-ledamöter under vår granskning av
              statsråden och regeringen.
            </seg>
            <seg n="42aa8884">
              Ledamöterna i konstitutionsutskottet är starkt medvetna om att
              granskningen skett med facit i hand. Vi vet nu vad som skedde.
              Vi kan se hur insikten om flodvågens effekter successivt växte
              fram under det första dygnet. Jag delar den amerikanska 11-septemberkommissionens
              uppfattning när den säger att vi granskar med efterklokhetens
              för- och nackdelar.
            </seg>
            <seg n="39fc61f3">
              Regeringens katastrofkommission tillsattes efter överläggningar
              mellan alla riksdagspartier. För drygt fyra månader sedan redovisade
              kommissionen sina kritiska överväganden, både beträffande tjänstemännen
              och avseende regeringen.
            </seg>
            <seg n="0c463b06">
              KU:s grundlagsuppdrag att granska är begränsat till att gälla
              endast statsråden, inte tjänstemännen i vare sig regeringskansli
              eller andra myndigheter. Vår uppgift är inte heller att bedöma
              politikens innehåll, utan den konstitutionella, juridiska, aspekten
              är det som ska vara vägledande för oss. Har gällande lagstiftning
              och beslut följts? Har beredskapen varit tillräckligt genomtänkt?
              Har regeringens planering svarat upp mot kraven i det uppkomna
              läget?
            </seg>
          </u>
          <note n="f2bf610d">
            Ett enigt KU presenterar nu sitt kritiska granskningsbetänkande
            för riksdagen.
          </note>
          <u who="goran_magnusson_d4a471" xml:id="i-76aaa3bf2d091c98-0" n="b331dfda" prev="i-a72261800d165545-0">
            <seg n="6644a900">
              Utskottet började tidigt samla in material och diskutera uppläggning
              och genomförande av uppgiften. Under drygt ett år har åtskilliga
              timmar avsatts för att göra en omsorgsfull och saklig granskning.
              För offentlig utfrågning av statsråd och tjänstemän avsattes ca
              20 timmar. Genom radio och tv kunde medborgarna få ökade kunskaper.
              Ledamöternas muntliga frågor kompletterade det skriftliga materialet.
              Statsråden och andra kunde ge sin syn på olika förhållanden. Viktiga
              klarlägganden gjordes beträffande regeringens organisation och
              arbetssätt. Principerna för beredskapen förtydligades. Ansvarsprincipen
              innebär att den som normalt har ansvaret för en verksamhet också
              har ansvaret vid krishanteringen. I detta fall var det Utrikesdepartementet
              med dess konsulära enhet.
            </seg>
            <seg n="92ab011a">
              Inom utskottet har vi fört ingående diskussioner om arbetsfördelningen
              mellan regeringen och Regeringskansliet, vilket lett fram till
              en gemensam syn på ansvarsfrågorna och rollfördelningen. Beredskapsplanläggningen
              har noga analyserats. Vi konstaterar att det tog för lång tid
              att komma i gång med insatser, liksom att inse omfattningen av
              hjälpbehoven.
            </seg>
            <seg n="1f400b01">
              Planeringen för att bemanna en så stor organisation som behoven
              visade sig kräva var inte tillräcklig. Tiden för att fatta beslut
              om Räddningsverkets insats i Thailand var för lång. Inte i något
              sammanhang har emellertid ett scenario likt det som flodvågen
              innebar målats upp i beredskapsplanläggningen. Katastrofen inträffade
              i ett område cirka tolv timmars flygresa från Sverige. Tusentals
              människor behövde hjälp.
            </seg>
            <seg n="678d539e">
              Informationen om läget var i början knapphändig men växte fram
              under annandagen. Ambassaden i Bangkok agerade mycket tidigt men
              hade sedan svårt att under det första dygnet få fram konkret information
              om vilka insatser som behövdes.
            </seg>
            <seg n="c6be54f3">
              Utskottet konstaterar att granskningen inte visat att olika insatser
              uteblivit på grund av ekonomiska restriktioner.
            </seg>
            <seg n="4e22a3cd">
              Behovet av samordning av insatserna växte allteftersom storleken
              på katastrofen växte. Utskottet är kritiskt till att samordningen
              inte fungerade tillräckligt bra.
            </seg>
            <seg n="d3c3e6cf">
              I regeringens ansvarstagande för en sådan situation ingår givetvis
              att dra lärdomar av den och att omsätta erfarenheterna i konkret
              handlande för att kunna möta nästa kris. Ingen vet dock något
              om när nästa kris kommer eller vilken karaktär den kan ha.
            </seg>
            <seg n="edfd9736">
              Som framgått i olika sammanhang startade arbetet med att förbättra
              Regeringskansliets krishanteringsförmåga tidigt. Man har i regeringen
              inrättat en samlad enhet för omvärldsanalys; den är nu under uppbyggnad.
              För hela Regeringskansliet har en stor gemensam övning genomförts.
              Beslutsprocessen för att i liknande situationer sända i väg Räddningsverket
              med hjälpinsatser har setts över i syfte att undvika tidsförluster.
              Möjligheten att i krislägen ge sjukvårdsinsatser för svenskar
              som vistas utomlands har förstärkts avsevärt.
            </seg>
            <seg n="e259d037">
              Utrikesdepartementet har, som Laila Freivalds redogjorde för
              vid utfrågningen, genomfört flera ändringar genom omorganisation
              och nya chefer. Man har inrättat en konsulär beredskapsstyrka
              på ett fyrtiotal personer som med kort varsel kan sättas in i
              Sverige eller utomlands. Man har förstärkt beredskapsgruppen och
              inrättat en chefstjänstemannajour.
            </seg>
            <seg n="d46ef521">
              I riksdagen pågår nu behandlingen av en proposition där regeringen
              redovisar beredskapsplaneringen efter förslag från Försvarsberedningen.
              De förslagen och besluten ska innebära att beredskapen kan förbättras
              ytterligare.
            </seg>
            <seg n="6d429e44">
              Fru talman! Som jag tidigare sade är utskottet helt enigt i sina
              slutsatser. Vi har från alla partier uttalat vår tillfredsställelse
              över detta. Jag vill i denna avslutande granskning av flodvågskatastrofen
              starkt understryka betydelsen av denna enighet. Jag vill också
              uppriktigt tacka kamraterna i utskottet för ett mycket bra slutresultat.
              Ett tack ska i detta sammanhang också riktas till utskottskansliet
              för ett oerhört bra arbete, och jag vill ge ett extra plus till
              föredraganden Peder Nielsen.
            </seg>
            <seg n="02d04b5d">
              Många har frågat varför utskottet kunde enas när det såg så spretigt
              ut i början. Samtidigt tycker de flesta att det är utomordentligt
              bra att utskottet kunnat prestera ett enigt betänkande. Flera
              partier sade tidigt, jag tillhör dem som gjorde ett sådant uttalande,
              att vi skulle eftersträva enighet i denna fråga. Att vi lyckades
              lägga den enkla partipolitiken åt sidan är allas förtjänst. Vi
              står tillsammans för ett enigt betänkande. Principen för vårt
              handlande och vårt agerande är de konstitutionella, rättsliga
              utgångspunkterna.
            </seg>
            <seg n="8c1de1fd">
              Samstämmigheten, den samlade synen, är bra för riksdagens hantering
              av den nationella katastrofen. Riksdagen kan nu sätta punkt för
              den här granskningen. Men enigheten är också bra för konstitutionsutskottet
              och dess granskningsuppdrag. Vi som nu är ledamöter, och de som
              kommer efter oss, har anledning att förvalta detta pund väl.
            </seg>
            <seg n="fda9db29">
              Fru talman! KU har aldrig tidigare granskat en fråga som berört
              så många människor. Utskottets sakliga, torra redogörelser beskriver
              olika förlopp och händelser som annandag jul 2004 plötsligt orsakade
              död, skada och smärta för många människor. Vi känner stor respekt
              för alla dem. Under den oskyldigt blå himlen utspelades plötsligt
              dramatiska händelser som ändrade livet för inhemsk befolkning
              och turister. Att ge alla berörda rättvisa i ett riksdagsbetänkande
              är inte möjligt. För min del vill jag nu överlämna detta betänkande
              till riksdagen.
            </seg>
          </u>
          <note n="3eca448f">
            KU är enligt regeringsformen ett viktigt organ i den demokratiska,
            parlamentariska granskningen. Men den verkliga tyngden i utskottets
            arbete avgörs av utskottets ledamöter i det praktiska fortsatta
            arbetet.
          </note>
          <note n="acd6ac78">
            I detta anförande instämde Anders Bengtsson, Billy Gustafsson,
            Barbro Hietala Nordlund, Inger Jarl Beck, Helene Petersson, Yoomi
            Renström, Pär Axel Sahlberg, Tone Tingsgård och Karin Åström (alla
            s).
          </note>
          <note type="speaker" n="de44c0c5">
            Anf. 2 GÖRAN LENNMARKER (m):
          </note>
          <u who="goran_lennmarker_e3ed3a" xml:id="i-4a472e62ef336cbc-0" n="37f62fc5">
            <seg n="1f7c23d0">
              Fru talman! Det var en stor tragedi annandag jul 2004. Det deltagande
              vi känner med de drabbade har därmed varit en central fråga för
              oss alla i KU. Det var en svår katastrof för länderna kring Indiska
              Oceanen, med 250 000 döda, men det var också en katastrof för
              Sverige den största i modern tid jämsides med Estonia, med 543
              döda och många skadade och naturligtvis väldigt många som drabbas
              av sorg efter dem som har försvunnit.
            </seg>
            <seg n="de375ca9">
              Katastrofkommissionen gjorde ett värdefullt arbete för att granska
              Sveriges svar på katastrofen och de insatser Sverige som land
              kunde göra, särskilt i perspektivet att Sverige var det land utanför
              regionen som drabbades hårdast. Men många har ställt frågan: Varför
              skulle då KU granska detta?
            </seg>
            <seg n="7819f560">
              KU har ju den speciella uppgiften att granska ministrarna och
              regeringen. Vi har gjort en djupare granskning än Katastrofkommissionen
              i detta avseende, för det är vår uppgift. Vi granskar inte myndigheter
              och tjänstemän, som Göran Magnusson framhöll, men vi granskar
              ministrar och regeringen. Det leder också till att vi i det avseendet
              kommer med skarpare och mer omfattande kritik än Katastrofkommissionen.
              Vi säger att sex ministrar har ansvar; kommissionen ansåg att
              det var tre.
            </seg>
            <seg n="66fd60ba">
              När vi granskar detta har vi två perspektiv. Det ena handlar
              om vad som hade gjorts i förväg för att man skulle kunna hantera
              en stor katastrof. Vad skulle finnas på plats? Det handlar om
              organisation, övningar och sådant man kan göra i förväg. Det andra
              handlar om hur man hanterar själva katastrofen. Hur går det till
              när sanningens minut är där?
            </seg>
            <seg n="e26bf08f">
              En utgångspunkt för vår granskning är att det är regeringen som
              på nationell nivå ansvarar för hantering av kriser. På det sättet
              har regeringen ett specifikt ansvar för krishantering på nationell
              nivå. Det är ett stort ansvar och en tung uppgift för en regering.
              Det är också i skenet av detta som vi ställer upp de krav mot
              vilka vi bedömer regeringens förberedelser och handlande.
            </seg>
            <seg n="63153589">
              Den centrala slutsatsen som vi har kommit till är att viktiga
              insatser för att hjälpa drabbade svenskar kom för sent. De skulle
              ha varit där tidigare.
            </seg>
            <seg n="2d00fb39">
              Det resultat vi har kommit fram till finns i ett betänkande,
              som behandlar det kanske största och allvarligaste ärendet i KU:s
              historia. Det betänkande vi nu lägger fram är på nästan 1 000
              sidor, och det är också ett tecken på det arbete vi nu har lagt
              ned under mer än ett år.
            </seg>
            <seg n="8a1a922d">
              Det resultat vi har kommit fram till är för ministrarna i huvudsak
              följande jag ska inte gå igenom allting här, för det skulle ta
              för lång tid.
            </seg>
            <seg n="030bf389">
              Statsminister Göran Persson får för det första kritik för att
              han har det övergripande ansvaret för att det rådde allvarliga
              brister avseende roll- och uppgiftsfördelningen i Regeringskansliet
              i en departementsöverskridande krissituation. För det andra får
              han kritik han för att regeringen inte hade gjort de nödvändiga
              förberedelserna för att kunna hantera en allvarlig krissituation.
              För det tredje kritiseras att statsministern inte höll sig bättre
              informerad.
            </seg>
            <seg n="f05b2275">
              Utrikesminister Laila Freivalds får kritik, för det första för
              att det inte fanns en fungerande beredskap för hantering av större
              kriser utomlands med drabbade svenskar och för det andra för att
              det inte fanns en fungerande organisation för analys och delgivning
              av information inom UD och övriga Regeringskansliet.
            </seg>
            <seg n="d3acdc47">
              Försvarsminister Leni Björklund får kritik för det första för
              att hon, med ansvar för Regeringskansliets beredskap det är ju
              specifikt Försvarsdepartementets uppgift i det här sammanhanget
              inte hade säkerställt att samordningen inom Regeringskansliet
              hade prövats tillräckligt före flodvågskatastrofen och för det
              andra för att hon inte ingrep för att påskynda Räddningsverkets
              insats.
            </seg>
            <seg n="4fe992b5">
              Biståndsminister Carin Jämtin får kritik för att hon, trots att
              hon förstod att det var en katastrof där även svenskar hade drabbats,
              inte tog kontakt med statsministern eller utrikesministern. Jag
              vill beträffande henne tillägga att när det gäller hennes eget
              ansvarsområde fungerade det väl.
            </seg>
            <seg n="95b79248">
              Vårdminister Ylva Johansson får kritik för att hon inte såg till
              att Socialdepartementet var mer aktivt och bidrog till att de
              katastrofmedicinska insatserna skickades snabbare och för att
              hon åkte på semester mitt under katastrofen.
            </seg>
            <seg n="e5127e3d">
              Slutligen får finansminister Pär Nuder kritik för att han inte
              tidigt tog initiativ till ett regeringsbeslut om finansiering
              av kostnadskrävande insatser.
            </seg>
            <seg n="8222477e">
              Detta var ett slags sammanfattning av kritiken. Det finns ytterligare
              ett antal punkter, men jag skulle vilja beteckna detta som huvuddelen
              av den kritik som vi riktar mot regeringen och de sex statsråden.
            </seg>
            <seg n="c1f09e71">
              Det fanns också saker som fungerade väl. Första linjens män och
              kvinnor i Regeringskansliet och i den konsulära organisationen
              hade ett mycket hårt tryck på sig. Det gäller även telefonväxeln
              och en del andra delar som fick arbeta oerhört hårt redan från
              första stund, från söndagsmorgonen. Det är värt att framhålla.
            </seg>
            <seg n="05390c9b">
              Det är också värt att framhålla att det fanns tidig och korrekt
              information redan på söndagsmorgonen. Möjligen hade det svenska
              Regeringskansliet på sitt sätt den bästa informationen på ett
              mycket tidigt stadium, och den sändes också vidare till den högsta
              politiska ledningen.
            </seg>
            <seg n="38df6bc2">
              Den första linjens personal drog också förbluffande korrekta
              slutsatser på ett mycket tidigt stadium. När man läser intervjuerna
              med dem de har inte vi själva gjort, utan de gjordes av Katastrofkommissionen
              slås man av att de kunde redan på så tidigt stadium se vad som
              skulle kunna hända.
            </seg>
            <seg n="0cb73a93">
              Här kommer man in på en av kärnfrågorna, nämligen att förstå
              att en befarad katastrof kräver väldigt tidiga insatser och beslut
              inom timmar medan en bekräftad katastrof tar tid. Det kommer inte
              fram uppgifter förrän ganska sent om att en katastrof verkligen
              har inträffat. Ingen kunde naturligtvis veta redan på söndagsmorgonen
              hur många svenskar som skulle drabbas. Det var omöjligt.
            </seg>
            <seg n="7dff7739">
              Det är två specifika saker som jag vill ta upp. Den ena är att
              när en person framträder för KU ska man kunna lita på att statstjänstemän
              talar sanning. Det är ett väldigt viktigt budskap. Vi har en förvaltning
              som vi ska lita på. Den ska bygga på och förvaltas under lagarna
              på sakliga grunder.
            </seg>
            <seg n="d4d0da87">
              Därför vill jag betona hur viktigt det är att när man framträder
              inför KU måste man tala sanning. Vi ska inte behöva tillgripa
              de metoder som man använder i rättsväsendet med att ha sanningsförsäkran,
              ed eller den typen av mekanismer. KU:s procedur är inte i den
              meningen en rättslig procedur och ska heller inte vara det.
            </seg>
            <seg n="3a94ab17">
              Låt mig också ta upp frågan om politisering. KU är på sitt sätt
              en politisk process i den meningen att vi är politiker. Vi är
              valda politiker som gör granskningen. Somliga utomstående betraktare
              har trott att det innebär detsamma som partipolitiskt käbbel och
              partipolitisering. Men så har faktiskt inte varit fallet.
            </seg>
            <seg n="091e6241">
              På samma sätt som vice ordförande Göran Magnusson betonade vill
              jag också understryka att jag tror att samliga i KU har haft det
              alldeles centrala målet att man ska ge en korrekt bild av vad
              som hände. Man ska inte försöka att sminka den eller addera på
              den utan ge en så korrekt bild som är möjligt.
            </seg>
            <seg n="f0887f8e">
              Nu står det väl inte i mänsklig makt att ge en hundraprocentig
              korrekt bild. Det tror jag att ingen av oss klarar av. Men faktum
              är att det är det strävande som vi alla betjänar oss av. Därmed
              ska vi också ge en rättvisande kritik till dem som hade att hantera
              katastrofen och som hade hanterat förberedelserna.
            </seg>
            <seg n="e4ef7098">
              Låt mig också instämma i det tack som riktas till KU:s kansli.
              Det har varit en oerhört stor arbetsbörda för ett utskottskansli
              och särskilt för Peder Nielsen som har haft det specifika ansvaret
              för detta. Jag tror att få utanför detta hus kan förstå vad det
              innebär att få ihop tusen sidor korrekt och saklig information
              och sedan slutsatser som vi som KU-ledamöter har att dra ur detta.
              Det är ett mycket stort arbete. Det är också särskilt viktigt
              för alla dem som drabbats att veta att det finns ett sådant arbete
              utfört också av Sveriges riksdag, som är det högsta politiska
              organet i Sverige.
            </seg>
            <seg n="4ff1faf9">
              Vi tittar bakåt när vi granskar. Vi tittar specifikt på detta.
              Vi ger i formell mening inga råd för framtiden. Men i praktiken
              är det naturligtvis så att det vi har funnit kan vara oerhört
              värdefullt för en regering. Jag brukar säga att om jag vore statsminister
              så skulle jag noggrant läsa igenom förhören med mina statsråd
              och allt det som KU-granskningen har givit för att om det händer
              en katastrof i morgon eller när det nu händer vi får hoppas att
              det inte händer en sådan stor katastrof vi då ska vara väl förberedda
              för detta.
            </seg>
            <seg n="eaf16a8c">
              Därmed lägger vi fram detta KU-betänkande för riksdagens kammare.
            </seg>
          </u>
          <note n="bfaa029d">
            I detta anförande instämde Nils Fredrik Aurelius, Beatrice Ask,
            Cristina Husmark Pehrsson, Bertil Kjellberg, Anna Lilliehöök,
            Anita Sidén och Carl-Erik Skårman (alla m).
          </note>
          <note type="speaker" n="a9cfa11a">
            Anf. 3 TOBIAS KRANTZ (fp):
          </note>
          <u who="tobias_krantz_23a8b2" xml:id="i-0b82f2d55b783796-0" n="d1eb526d">
            <seg n="72d26f0d">
              Fru talman! Det pep till i min mobiltelefon. Det var kvällen
              den 28 december 2004 som jag fick ett sms från min goda vän Joacim.
              Jag får ofta sms från honom, men det här sms:et var mycket speciellt.
              Tillsammans med sin sambo Katarina befann han sig i Thailand för
              att fira semester och julledigheten. Närmare bestämt befann de
              sig i Khao Lak, ett semesterparadis där jag och min fru tidigare
              under samma år hade firat vår bröllopsresa.
            </seg>
            <seg n="1400db29">
              Tidigt den 26 december sköljde tsunamin in över bland annat den
              thailändska kusten. Över 226 000 människor miste livet, och ännu
              fler människor blev hemlösa och drabbades av skador på annat sätt.
              Över 500 svenskar dog i katastrofen. Tusentals svenskar tvingades
              att evakueras.
            </seg>
            <seg n="08bad4ea">
              Joacim och Katarina hade tur. De överlevde katastrofen. De hade
              turen att befinna sig en bit utanför Khao Lak på en ö där de skulle
              ägna sig åt att snorkla, och de klarade sig. De som befann sig
              vid kustlinjen var de som drabbades av katastrofen i första hand.
              De som befann sig längre ut i havet klarade sig.
            </seg>
            <seg n="ccdf7e94">
              I sms:et berättade Joacim om det kaos som uppstod när katastrofen
              inträffade. Han skrev så här: Hjälp andra mycket lidande genom
              att få fart på UD. Katastrofala brister. Ring om du vill veta
              mer vad som brister. Jag ringde naturligtvis Joacim. Han berättade
              om de brister som hade uppstått i katastrofen.
            </seg>
            <seg n="2a624126">
              Det handlade om att det var svårt att få fram provisoriska pass.
              Det fanns knappt telefoner på det tillfälliga konsulatet som installerades
              i Phuket. Många svenskar uppfattade att ambassaden uppträdde på
              ett sätt som inte var lämpligt med tanke på den situation som
              hade inträffat. Många kände sig missförstådda och dåligt bemötta.
            </seg>
            <seg n="57858705">
              I Sverige var om möjligt oredan ännu större. Kontakten mellan
              de ledande statsråden var sparsmakade under annandagen. De ledande
              tjänstemännen på Utrikesdepartementet kom inte in på jobbet. Krisorganisationen
              fungerade inte.
            </seg>
            <seg n="2c470689">
              Ett enigt utskott riktar i dag på flera punkter kraftig kritik
              när det gäller både den krisberedskap som skulle ha funnits före
              katastrofen och den akuta krishantering som ägde rum.
            </seg>
            <seg n="4a34b6c5">
              Jag vill i det här sammanhanget passa på att rikta ett stort
              tack inte bara till utskottets eminenta kansli utan också till
              övriga ledamöter i utskottet för att vi har nått ett enigt och
              i sak också väldigt bra betänkande. Det har krävt kompromisser
              och att vi fått ge och ta allihop som har suttit i utskottet.
              Men slutresultatet tycker jag att vi kan vara mycket nöjda över.
            </seg>
            <seg n="160870c6">
              Göran Persson får i betänkandet kritik för att det fanns allvarliga
              brister i uppgifts- och rollfördelningen vid krissituationer i
              Regeringskansliet. Han får kritik för den bristande samordningsförmåga
              som fanns. Han får kritik för att han inte sökte information tillräckligt
              ordentligt på annandagen och för att han inte tillräckligt tidigt
              inrättade en statsrådsgrupp som skulle kunna ta kommandot under
              processen.
            </seg>
            <seg n="eca6c078">
              Laila Freivalds får kritik för att UD:s organisation inte fungerade
              fullt ut. Hon får också kritik för att hon inte sökte information
              tidigt.
            </seg>
            <seg n="7bd6f819">
              Leni Björklund får kritik för att hon tillsammans med statsministern
              hade ansvar för att Regeringskansliet skulle ha en god beredskap
              och för att detta inte fungerade. Hon borde också, konstaterar
              utskottet, ha informerat övriga statsråd, eftersom hon var ett
              av de statsråd som tidigt hade god information.
            </seg>
            <seg n="a2e3f84b">
              Ylva Johansson får bland annat kritik för att hon borde ha kvarstått
              i tjänst i stället för att åka på semester som hon gjorde mitt
              under krisen. Dessutom riktar utskottet kritik mot statsrådet
              Carin Jämtin och mot statsrådet Pär Nuder.
            </seg>
            <seg n="f915b330">
              I allt väsentligt kan vi konstatera att de slutsatser som Katastrofkommissionen
              kom fram till genom utskottets granskning har bekräftats. Men
              kritiken har fördjupats och breddats. Det är fler statsråd som
              utskottet kritiserar än vad Katastrofkommissionen gjorde. På flera
              punkter har också kritiken mot exempelvis Laila Freivalds fördjupats.
            </seg>
            <seg n="2f65c494">
              Fru talman! Ansvar har varit ett viktigt begrepp för både Katastrofkommissionen
              och konstitutionsutskottet och också i den offentliga debatten.
              Vad innebär det att ha ansvar, att ta ansvar och att utkräva ansvar?
            </seg>
            <seg n="76930e50">
              Ansvar är för en politisk ledare eller en ledare i offentlig
              förvaltning eller ett företag maktens andra sida. Makt innebär
              att man har möjlighet att påverka, men också förpliktelse att
              agera och handla. De här två begreppen makt och ansvar hänger
              intimt samman. Ju högre upp i hierarkin du finns, desto mer makt
              har du och desto större ansvar har du också.
            </seg>
            <seg n="8d66fd64">
              Att precisera vem som har ansvar och vem som ska ta ansvar är
              ett viktigt led i att utkräva ansvar. Tyvärr finns det i Sverige
              en relativt svag tradition av att ta ansvar och att utkräva ansvar.
              Inga-Britt Ahlenius skrev i en kolumn för några år sedan om hur
              hon hade haft kontakt med en statlig chef, där den statliga chefen
              hade sagt ungefär så här: Så länge som jag fyller i mina reseräkningar
              rätt och håller ordning på mina kvitton så är det ingen som bryr
              sig om vad jag gör i min verksamhet. Det är ingen som granskar
              min verksamhet och ingen som utkräver kontroll och ansvar för
              den praktiska verksamhet som jag bedriver.
            </seg>
            <seg n="e54c8ca2">
              I Sverige tillhör det som vi vet undantagen att politiker eller
              ledande befattningshavare tvingas avgå på grund av misstag eller
              fel som de begår i jobbet. När ministrar, statsråd, ledande politiker
              och befattningshavare tvingas avgå handlar det mer om att någon
              har satt fel kryss på en reseräkning, använt sitt tjänstekort
              på ett felaktigt sätt eller lämnat in en felaktig deklaration.
              Förstå mig rätt; självfallet är det viktigt att politiker, ledande
              befattningshavare och ledande förtroendemän och förtroendekvinnor
              har en god personlig vandel. Men vi borde också rikta fokus mer
              på att kräva ansvar för det som människor gör i tjänsten.
            </seg>
            <seg n="75c598e5">
              Fru talman! Ansvarsutkrävande är inte felfinneri. Ansvarsutkrävande
              handlar om att vi måste se till att felaktig maktutövning får
              konsekvenser också för den som har utövat makten felaktigt. Det
              handlar också om att vi gemensamt och kollektivt ska lära av de
              misstag som vi har gjort. Och hur ska vi kunna lära oss av de
              misstag som har gjorts om den som har begått misstagen inte får
              dra några konsekvenser av de misstag som har begåtts?
            </seg>
            <seg n="04006241">
              Jag hoppas att den process som nu har ägt rum, Katastrofkommissionens
              rapport, KU:s granskning och en del andra rapporter och granskningar
              som har gjorts, är en inledning på en ny trend i svensk politik
              och i svensk debatt där vi blir bättre på att utkräva ansvar.
            </seg>
            <seg n="5f3fb946">
              Utrikesministern har tagit konsekvensen av den kritik som hon
              har fått utifrån både det här ärendet och ett annat ärende, och
              har lämnat sitt uppdrag. Jag hoppas att detta är inledningen på
              en ny trend att vi blir bättre på att precisera och utkräva ansvar.
              Det är viktigt för demokratin och det är viktigt för medborgarnas
              tilltro till demokratin.
            </seg>
            <seg n="593b2fe0">
              Fru talman! Också konstitutionsutskottets roll har varit omdiskuterad
              och omdebatterad. En del har kallat konstitutionsutskottets arbete
              för ett partipolitiskt spel. Andra tillmälen har också nämnts
              i debatten. Och handen på hjärtat visst är det så att alla vi
              som sitter i konstitutionsutskottet har vår partipolitiska bakgrund.
              Jag är folkpartist och jag skäms inte över det. Jag ser att Göran
              Magnusson sitter här. Han är socialdemokrat och ska inte skämmas
              över det. Visst ägnar vi oss, precis som i andra sammanhang, åt
              strategier för att nå de mål som vi sätter upp. Så är det ju i
              alla delar av samhällslivet; vi har strategier och taktiker för
              att nå de mål som vi vill uppnå. Det är inget konstigt och inget
              egendomligt.
            </seg>
            <seg n="6d26acfb">
              Men det innebär inte att granskningen i sig är partipolitisk.
              Den är rättslig och den är konstitutionell. Vad innebär det då
              i praktiken? Jo, det innebär att när vi sitter och försöker komma
              överens i utskottet och debatterar och argumenterar så måste vi
              använda oss av konstitutionella argument. Vi måste försöka argumentera
              utifrån vilken tolkning vi gör av de regler och lagar som finns.
              Då duger det inte med partipolitiska argument, utan då måste konstitutionella
              argument användas.
            </seg>
            <seg n="415a006b">
              Mot den bakgrunden är det inte heller så konstigt att en del
              ledamöter får en roll av att vara lite tuffare kritiker och andra
              får inta rollen av att vara lite försiktigare kritiker eller kanske
              till och med försvarare. Detta leder till en spänst och styrka
              i diskussionen och i argumentationen.
            </seg>
            <seg n="dd9de959">
              Särskilt bra är det förstås om vi lyckas nå enighet, och det
              har vi nått i det här ärendet. Även om man inte skulle ha nått
              enighet kunde diskussionen ha lett fram till ett bra resultat
              just därför att man lyckas flytta fram positionerna om hur man
              ska tolka regler, lagar och bestämmelser.
            </seg>
            <seg n="785447dc">
              Fru talman! Genom KU:s granskning läggs ytterligare en i raden
              av granskningar till dem som har ägt rum. KU har granskat frågan
              och Katastrofkommissionen har gjort det. Jag utgår från att fallet
              så småningom också kommer att användas exempelvis i forskningen
              för att granska ärendet.
            </seg>
            <seg n="3e2ae280">
              Fru talman! Jag vet att många har varit arga, upprörda och besvikna
              över det agerande som regeringen har visat efter flodvågskatastrofen.
              Många har känt att när staten behövdes som mest så svek staten.
              När nödställda svenskar kände att de behövde en hjälpande hand
              så fanns inte den handen där.
            </seg>
            <seg n="fc60f2b1">
              För mig har den här processen handlat om att ge dem som har drabbats
              av katastrofen upprättelse, i den mån det går att ge upprättelse
              genom ett betänkande i Sveriges riksdag. Den har också handlat
              om att försöka ge de människor som har tappat tron på den svenska
              staten hoppet åter.
            </seg>
            <seg n="2bca39d4">
              Jag hoppas att utskottets granskning i någon mån kan ha bidragit
              på båda dessa punkter. Om vi gemensamt har lyckats med det så
              tycker jag att vi har lagt en god grund för det framtida arbetet
              med att se till att vi får en ökad tilltro till och ett ökat förtroende
              för svensk statsförvaltning och för den svenska staten.
            </seg>
          </u>
          <note n="ce3601a2">
            I detta anförande instämde Helena Bargholtz och Liselott Hagberg
            (båda fp).
          </note>
          <note type="speaker" n="416dd6a9">
            Anf. 4 INGVAR SVENSSON (kd):
          </note>
          <u who="ingvar_svensson_838b4e" xml:id="i-bd85e513958b0b04-0" n="ef1e6e2e">
            <seg n="aca6539a">
              Fru talman! Tsunamin i Indiska Oceanen annandag jul 2004 var
              en ofattbar katastrof som drabbade miljoner bofasta människor
              i området och turister som befann sig där.
            </seg>
            <seg n="782a460c">
              Men konstitutionsutskottet granskar inte katastrofens omfattning
              eller alla de mänskliga tragedier som utspelade sig. Vår uppgift
              har varit att granska om den svenska regeringen och dess statsråd
              uppfyller rimliga krav på beredskap före och handlingskraft i
              samband med att katastrofen inträffade, och detta i förhållande
              till det ansvar som regeringen har för svenska medborgares liv
              och säkerhet.
            </seg>
            <seg n="927c48a7">
              Fru talman! Riksdagens kontrollmakt intresserar av och till en
              del statsvetare och ibland någon författningsjurist och många
              kommentatorer, främst ledarskribenter. De flesta tycks ha synpunkter
              på konstitutionsutskottets arbete. De är, fru talman, inte alltid
              av smickrande art detta inte minst i samband med vårt granskningsarbete
              i den aktuella frågan. Det är inte ovanligt, fru talman, med ett
              antal beskäftiga uttalanden som presenteras utan att man belägger
              sina påståenden med fakta.
            </seg>
            <seg n="fe1518f8">
              Det påstås till exempel att vi i konstitutionsutskottet har försökt
              agera som åklagarbiträde och det undrades över syftet med våra
              utfrågningar. Jag har noterat att en del tycker att utfrågarna
              var för mesiga, andra att vi var för konfrontatoriska. Åter andra
              tyckte att vi borde sätta dit dem som utfrågas.
            </seg>
            <seg n="b4ce3e34">
              Visst är det så att alla de frågor som vi ställer inte alltid
              är relevanta; utfrågarna är ju också människor. Men huvudsyftet
              är inte att visa upp ett skådespel för folket. Det är i grunden
              att inhämta upplysningar som kan ligga till grund för våra bedömningar
              av det som vi ska bedöma, nämligen om regeringen och dess statsråd
              håller sig innanför det regelverk som gäller: grundlagar, lagar
              och andra regelverk.
            </seg>
            <seg n="c49ab392">
              Om man inte är intresserad av öppna utskottsförhör så är det
              ju bara att byta kanal men sedan 1988 har de varit öppna. Finns
              det något skäl att stänga dörren just nu? Jag tror att det vore
              ett felaktigt och olyckligt beslut.
            </seg>
            <seg n="bbecb7c6">
              Fru talman! Ett annat märkligt påstående som har förekommit i
              debatten är att KU självt skulle ha kunnat tillsätta Katastrofkommissionen.
              Om man har någon aning om KU:s begränsade möjligheter enligt regeringsform
              och riksdagsordning så ger ett sådant påstående en god idé om
              var den konstitutionella förvirringen finns. Detta är mycket märkligt,
              fru talman.
            </seg>
            <seg n="d0a3ec73">
              Processen som vi i utskottet har gått igenom har varit tuff.
              Och visst kan jag gärna notera att det har funnits partipolitiska
              ageranden under själva processen. Oppositionen, som jag tillhör,
              är förstås ivrig att få fram så mycket information som möjligt,
              och ibland kan det hända att det begärs mer material än vad som
              vi har användning för. Från regeringspartihåll har det funnits
              intresse av att begränsa materialmängden. Mycket av det stök som
              utåt sett har upplevts, livligt refererat i medierna, har funnits
              just på det området.
            </seg>
            <seg n="24b356d5">
              Fru talman! När vi skulle se sanningen i vitögat och gick igenom
              område efter område visade det sig att vi kom överens. Det var
              förstås en styrka för utskottet och visade våra belackare att
              de inte förstår hur konstitutionsutskottet kan fungera när det
              är som bäst. Många glömmer lätt bort att KU till sin karaktär
              är ett utskott som har konsensus som arbetsmetod på granskningssidan
              och på de områden som är centrala för vår demokrati.
            </seg>
            <seg n="e2122d55">
              Fru talman! Det dokument vi debatterar här i dag är ett historiskt
              dokument. Som jag sade på presskonferensen är det unikt i sin
              bredd, sitt djup och sin tyngd. Det finns en omfattande kritik
              mot regeringen på beredskaps- eller förberedelsesidan, och det
              finns en omfattande kritik mot hanteringen när själva krisen var
              ett faktum.
            </seg>
            <seg n="1e31cd38">
              Vi har ju alla fördomar, och jag kan erkänna att jag har levt
              med en fördom. Ända fram till utfrågningen med försvarsministern
              levde jag i en överskattningstro på informationsrutinerna i regeringen
              och Regeringskansliet. Den fördomen har numera raderats ut från
              mitt tankeliv. I själva verket fungerade departement och Statsrådsberedning
              som en samling stuprör utan hängrännor. Och var och en som funderat
              på vad som händer när det regnar inser att stuprör utan hängrännor
              inte är mycket att ha. Sedan kan man dessutom konstatera att det
              fanns en del undermåliga stuprör.
            </seg>
            <seg n="9b0836fe">
              Fru talman! En fungerande information är A och O. Det hjälper
              ju inte om det nu till äventyrs finns en kris- och beredskapsorganisation,
              om den inte blir informerad om att det är en kris. Det är bekymmersamt
              om regeringen förstår krisens nationella karaktär först när man
              läser löpsedlar.
            </seg>
            <seg n="5a6ac65f">
              Tidigt fanns adekvat information på Utrikesdepartementet, och
              ny information om drabbade svenskar strömmade fortlöpande in genom
              telefonsamtal och e-post. Det initiala problemet var att ingen
              fanns som kunde göra en helhetsanalys av informationen och sprida
              denna relevanta information vidare i regeringskansli och regering.
            </seg>
            <seg n="71a1e591">
              Vi säger i utskottet att de här bristerna hade kunnat uppmärksammas
              om man verkligen hade haft fullskaleövningar. Då hade man troligen
              också insett andra problem med organisationen.
            </seg>
            <seg n="700f3fa2">
              Det hjälper ju föga om man har en tumregel den så kallade överlarmningsprincipen
              att vid en kris först dra i gång på högsta nivå för att senare
              anpassa till den faktiska situationen, om man över huvud taget
              inte får information om att det är en kris. Här återstår mycket
              att göra.
            </seg>
            <seg n="9cbac58e">
              I 1 kap. 6 § i regeringsformen anges att regeringen styr riket.
              Utgångspunkten vid en bedömning av denna paragraf är att den styrande
              funktionen utgör en så kallad restfunktion i förhållande till
              de funktioner som tillkommer först och främst riksdagen, kommunerna
              och domstolarna men även förvaltningsmyndigheterna inom de områden
              där dessa är självständiga enligt regeringsformen. Regeringen
              har en styrfunktion som gäller det som ligger utanför detta område.
              Det är det som blir över som kallas för restfunktionen. Det är
              den man bör titta på i ett sådant här sammanhang där det inte
              finns ett regelverk för att till exempel hjälpa svenskar utomlands.
              Regeringen är alltså ansvarig för genomförandet av det allmännas
              åtagande om inte detta uttryckligen tillkommer riksdagen, kommunerna,
              domstolarna eller någon annan myndighet. I regeringens styrfunktion
              måste alltså anses ingå uppgiften att hantera konsekvenserna av
              en stor katastrof som drabbar riket och dess befolkning. Stöd
              för en sådan bedömning kan även hämtas i vad som brukar betraktas
              som underlåtenhet att handla.
            </seg>
            <seg n="5411dbff">
              Fru talman! Det är utifrån de utgångspunkterna vi är kritiska
              inte bara mot bristen på övningar och beredskap utan också mot
              bristen på snabba åtgärder. Det handlar helt enkelt om brist på
              tillräcklig handlingskraft. Vi säger att det har funnits allvarliga
              brister i roll- och uppgiftsfördelning. Dessa brister gäller om
              man ser till helheten, men man kan också hitta dem på skilda enheter.
              På UD var denna brist alldeles påtaglig.
            </seg>
            <seg n="32e4b39e">
              Att tro att den uppkomna situationen som var oerhörd till sin
              omfattning för svenskar i området skulle ha kunnat hanteras utan
              felgrepp är nog naivt. Men passiviteten var alldeles för omfattande.
              Det handlade om uppgifter från allmänheten som inte togs till
              vara på ett riktigt sätt, det handlade om försening av Räddningsverkets
              insats, det handlade om den sena evakueringen, brist på förstärkning
              av ambassad och konsulat och brist på snabba katastrofmedicinska
              insatser.
            </seg>
            <seg n="167e3b53">
              Fru talman! Låt mig säga ett par ord om det senare. När det gäller
              de katastrofmedicinska insatserna tycks det ha förelegat dimmiga
              föreställningar om regeringens kompetens på området. Regeringen
              kan inte utan vidare beordra landsting att tillhandhålla sådana
              resurser, just genom den uppgiftsfördelning som redan finns. Men
              om sådana resurser ställs till regeringens förfogande ligger det
              enligt regeringsformen just inom den restkompetens, som jag nyss
              diskuterade, att regeringen får använda sig av sådana resurser.
              Det finns alltså inga legala hinder för att använda sådana insatser
              utomlands för att trygga svenska medborgares liv och säkerhet.
              En mer väl förberedd regering hade också tidigare kunnat utnyttja
              det bemyndigande som riksdagen gett regeringen i hälso- och sjukvårdslagen
              § 32 a.
            </seg>
            <seg n="748970fc">
              Fru talman! Jag brukar påtala att det viktigaste med KU:s granskningar
              är deras preventiva effekt för framtiden. Jag vill avsluta med
              att säga att det är min förhoppning att kommande regeringar noggrant
              studerar KU:s slutsatser och tar konsekvenserna av dem för framtiden.
              Vi lever i en ofullkomlig värld, och därför får vi räkna med att
              fler katastrofer både här hemma och utomlands kan komma att kräva
              betydande insatser från svenska myndigheter, inklusive regeringen
              och Regeringskansliet.
            </seg>
            <seg n="174b508b">
              Till slut vill jag instämma i det tack som tidigare har riktats
              till kansliet för de åtgärder som har vidtagits där. Det har varit
              oerhörda materialmängder. Att analysera och strukturera detta
              för utskottet har varit ett betydande arbete. Ingvar Mattsson
              och Peder Nielsen har haft ett speciellt ansvar, och alldeles
              speciellt Peder. Därför vill jag sluta med ett litet enkelt rim:
              Heder åt Peder!
            </seg>
          </u>
          <note n="49550e33">
            I detta anförande instämde Peter Althin (kd).
          </note>
          <note type="speaker" n="d9b027d4">
            Anf. 5 MATS EINARSSON (v):
          </note>
          <u who="mats_einarsson_087a77" xml:id="i-5032db818d1cd891-0" n="405cfe8b">
            <seg n="0b2020cc">
              Fru talman! På morgonen den 26 december 2004 svepte gigantiska
              flodvågor in över stränderna runt Indiska Oceanen. Miljoner människor,
              däribland tusentals svenskar på semester i Thailand, drabbades.
            </seg>
            <seg n="cad5e49a">
              Redan efter några dagar stod det klart att Regeringskansliet
              inte hade svarat upp mot de högt ställda förväntningar på snabba
              och effektiva räddnings- och evakueringsinsatser som väldigt många
              hade, i första hand naturligtvis de drabbade svenskarna och deras
              anhöriga.
            </seg>
            <seg n="95855b05">
              Att insatserna skulle bli föremål för KU:s granskning var uppenbart.
              Det var bara en fråga om vilket parti som skulle vara först med
              att försöka vinna uppmärksamhet med en anmälan. Jag föreslog därför
              att utskottet skulle ta ett eget initiativ till granskning för
              att om möjligt undvika en olycklig partipolitisering av tragedin.
              Förslaget vann snabbt gehör, och det formella beslutet att inleda
              en granskning fattades den 18 januari.
            </seg>
            <seg n="7bc545e1">
              När så den av regeringen tillsatta Katastrofkommissionen presenterade
              sina slutsatser i december förra året utbröt en debatt centrerad
              kring en för oppositionen hägrande misstroendeförklaring. Det
              var en debatt som föreföll radera ut varje förhoppning om att
              kunna undvika det kortsiktiga taktiserandet. Att KU några månader
              senare skulle kunna ena sig om en gemensam bedömning ansågs av
              alla experter och de var många som uteslutet.
            </seg>
            <seg n="3329fb28">
              Socialdemokraterna antogs göra allt för att skydda regeringen
              från kritik, och den borgerliga oppositionen kunde förväntas söka
              en reservation till varje pris för att på denna grund vinna Miljöpartiet
              för en misstroendeförklaring mot utrikesministern. Partipolitiskt
              spel och taktiska manövrer i stället för seriös granskning och
              kritik på en konstitutionellt rättslig grund så såg scenariot
              ut.
            </seg>
            <seg n="ac1adf1d">
              Konstitutionsutskottets ledamöter valde till sist att inte infria
              dessa förväntningar. Vi lägger nu fram ett enigt betänkande. Och
              det är inte en utslätad kompromissprodukt. Det är en ingående
              redovisning av de rättsliga och konstitutionella utgångspunkterna.
              Det är en detaljerad genomgång av skeendet dag för dag, timme
              för timme och i vissa fall minut för minut. Hundratals människor,
              från telefonister och sjukvårdspersonal till generaldirektörer
              och ministrar, gjorde under ett par veckor sitt yttersta för att
              hantera en katastrofsituation som ingen förutsett. Trots alla
              insatser, alla uppoffringar och ansträngningar var det inte tillräckligt.
              För lite gjordes för sent. Förberedelserna var otillräckliga.
              Tillgängliga resurser var otillräckliga eller underutnyttjade.
              Förmågan att inse katastrofens omfattning räckte inte till. Fel
              begicks. Missbedömningar gjordes.
            </seg>
            <seg n="a8e2ac59">
              Förtvivlade människor på stränderna och på sjukhusen i Thailand
              och deras anhöriga här hemma kände sig fullständigt övergivna
              i en katastrof de inte kunde överblicka.
            </seg>
            <seg n="a8b7b69b">
              Det yttersta ansvaret för detta misslyckande bär, i enlighet
              med vår författning, regeringen och berörda statsråd, och det
              är de som står till svars inför oss, den svenska riksdagen.
            </seg>
            <seg n="76524242">
              En sak bör vi hålla i minnet. I dag har vi facit i hand. Vi känner
              katastrofens omfattning. Vi vet vad som hände. Vi vet vad som
              brast. Det visste i regel inte statsråden, när de begick de fel
              som vi i dag gör dem ansvariga för. Vår kritik är stark, men den
              är inte svepande, och den är inte avsedd att utse syndabockar
              som kan offras i öknen för att befria oss andra från skuld. Det
              är inte en kritik som grundas i den mediedramaturgi där arketypiska
              hjältar och hjältinnor, skurkar och häxor utses att spela sina
              förutbestämda roller.
            </seg>
            <seg n="0a4b11b0">
              Utskottets kritik är preciserad, nyanserad och konkret. För sex
              statsråd statsminister Göran Persson, utrikesminister Laila Freivalds,
              försvarsminister Leni Björklund, vård- och äldreomsorgsminister
              Ylva Johansson, biståndsminister Carin Jämtin och finansminister
              Pär Nuder finner vi skäl att punkt för punkt ange vari deras agerande
              var otillräckligt. Det är en kritik som inte kan avfärdas med
              en axelryckning, utan måste analyseras, begrundas och leda till
              ytterligare förbättringar av krisberedskapen. Det är en konstruktiv
              kritik, och det är så konstitutionsutskottets och riksdagens kontrollmakt
              ska fungera.
            </seg>
            <seg n="d081145b">
              Fru talman! Över 226 000 människor dog i flodvågorna på annandagen
              den 26 december 2004. Över 1,7 miljoner människor förlorade sina
              hem. Mot den bakgrunden är 543 döda och omkring 1 500 skadade
              svenskar låga siffror, men det gör inte lidandet och sorgen mindre.
              Inte heller minskar det den svenska regeringens ansvar att göra
              vad som göras kunde när resebolagens och de thailändska myndigheternas
              resurser var uttömda.
            </seg>
            <seg n="e013eedb">
              Fru talman! Vi kan inte veta vad som händer nästa gång eller
              var det händer i morgon, nästa månad eller om tio år. Kommer vi
              att vara bättre förberedda då? Kommer vi att klara påfrestningarna?
              Det vet vi inte. Men vi kan försöka. Och om KU:s granskning och
              kritik i någon mån bidrar till att regeringen vi andra också för
              den delen försöker förbereda sig bättre och med större eftertanke
              än vad som annars skulle ha varit fallet så är vårt syfte nått.
            </seg>
            <seg n="264cfbdf">
              Fru talman! Låt mig också slutligen instämma i de tack som riktats
              till utskottets kansli och övriga ledamöter. Det är ett tack som
              denna gång inte bär den formella artighetens prägel utan är särskilt
              motiverat.
            </seg>
          </u>
          <note type="speaker" n="464f300c">
            Anf. 6 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-be7542ec4739bfe6-0" n="ed973cc1">
            <seg n="7c3c8c3e">
              Fru talman! Det finns dagar då tiden på något sätt stannar, dagar
              som kan urskiljas från andra trots historiens gång, dagar som
              för alltid etsar sig fast i det privata minnet, unika, omöjliga
              för andra att förstå, ofattbara samtidigt som minnet faktiskt
              också i delar kan delas med andra, ibland ett helt land, ja, till
              och med en hel värld.
            </seg>
            <seg n="db08b819">
              Den jordbävning som inträffade kl. 1.59 svensk tid söndagen den
              26 december 2004 visade sig vara det näst största skalv som någonsin
              uppmätts. Kl. 2.15 svensk tid nåddes norra Sumatra och ögruppen
              Nikobarerna av de första flodvågorna. Nära en och en halv timme
              senare nåddes Sri Lanka, Indien och Thailand. Runt halv sex nådde
              vågorna Maldiverna och senare också områden på Afrikas östkust.
            </seg>
            <seg n="957309a7">
              Det visade sig vara den största flodvågskatastrofen i historien.
              Över 1,7 miljoner människor förlorade sitt hem, och över 226 000
              människor från hela 104 länder har omkommit i katastrofen.
            </seg>
            <seg n="6112f61f">
              Självklart kan ingen som inte var där, ingen som inte själv drabbats
              eller berörts, riktigt förstå. Men alla har vi nog ett minne av
              denna annandag, då nyhetsrapporteringen växte, och insikten likaså,
              att en katastrof kunde ha inträffat långt borta, men via Internet
              och tv ändå så nära.
            </seg>
            <seg n="89c314f7">
              Många känner väl till de populära turistområdena och insåg att
              detta kunde beröra många julfirande svenskar inte hur många, inte
              den totala omfattningen, inte detaljer, men ändå insikten om att
              katastrofen berörde oss direkt. Julfriden bröts oerhört brutalt
              för otroligt många i vårt land också hos många av oss som inte
              var direkt drabbade.
            </seg>
            <seg n="52f85f90">
              Flodvågskatastrofen den 26 december kom, som nästan alla katastrofer,
              likt en blixt från en klar himmel. Ingen kunde hjälpa att den
              inträffade. Nu sattes krisberedskapen på ett allvarligt prov i
              berörda länder. Fanns och fungerade den när den som bäst behövdes?
            </seg>
            <seg n="ee962fda">
              Tsunamin drabbade regeringar av olika politiska valörer. Ingen
              kan säga hur en annan regering skulle ha agerat, vare sig i Sverige
              eller i något annat land, men det får i sig inte hindra granskningen
              av den regering som faktiskt hade det yttersta ansvaret under
              denna tid. Den måste granskas hos oss därför att makt och ansvar
              måste hänga samman, granskas för att ge medborgarna och riksdagen
              ett underlag för ansvarsutkrävande men också för att ge lärdom
              för framtida beslut. Konstitutionsutskottet är ålagt uppdraget
              i grundlag. Att inte granska hade varit en direkt underlåtenhetssynd
              från utskottets sida.
            </seg>
            <seg n="0e957d4e">
              Konstitutionsutskottet har nu granskat statsråden, deras katastrofberedskap
              och deras handlande likväl som underlåtenhet att handla under
              katastrofen. Det har varit en omfattande, stundtals prövande men
              väldigt allvarstyngd granskning, en granskning där min och Centerpartiets
              ambition varit att söka nå fram till ett så fullgott underlag
              som möjligt, att söka se på djupet men också på bredden för att
              bringa ljus och klarhet så långt det bara går. Låt mig här understryka
              att allt det vi sett inte fångats upp i våra slutsatser och i
              vårt ställningstagande inte därför att vi kompromissat utan därför
              att dessa uppgifter hör hemma i andra sammanhang.
            </seg>
            <seg n="ded3d7a7">
              Det finns också frågor som förmörkat, åtminstone för min del.
              Visst stör det när det inte går att få klarhet i vilka som nåtts
              av tidiga meddelanden, vilka kontakter som faktiskt tagits eller
              hur det kom sig att så pass många i ledande ställning verkade
              vare sig se, höra eller göra något, trots att uppgifter fanns
              som i vart fall borde ha fångat någons närmare intresse.
            </seg>
            <seg n="da9872c2">
              Det var annandag, kan man tycka i ett försök till förklaring
              och visst var det så. Men nog förvånar det att just detta faktum
              inte fick en enda att ställa sig kontrollfrågan: Krävs det en
              högre larmsignal på annandagen för att få organisationen på fötter?
              Visst, en eller kanske några kan missa. Men vad säger det om en
              organisation där så många kan göra så lite av så pass närliggande
              och alarmerande information?
            </seg>
            <seg n="6c3bd05b">
              Fru talman! Till slut kunde vi alla ena oss bakom en tung och
              tydlig kritik i ett omfattande ställningstagande. Det är viktigt
              att vi kunde samla oss, viktigt först och främst för alla berörda.
              Det är tydlig kritik på 23 punkter när det gäller statsråden Göran
              Persson, Laila Freivalds, Leni Björklund, Ylva Johansson, Carin
              Jämtin och Pär Nuder. Ett av statsråden, Laila Freivalds, har
              nu avgått. KU ger här sitt underlag till kammaren för ansvarsutkrävande,
              ytterst av väljarna den 17 september.
            </seg>
            <seg n="b732b484">
              Först kom Katastrofkommissionens rapport på 951 sidor och nu
              KU:s betänkande på 972 sidor. Här finns en god samlad grund för
              att bedöma det som hände likväl det som inte hände. Till skillnad
              från Katastrofkommissionen fokuserar vi enbart på regeringens
              uppdrag att styra riket, också i kris och katastrof. Vi har granskat
              såväl regeringens självorganisering av krisarbetet före som arbetet
              under själva katastrofen. Vi konstaterar att det inte funnits
              gemensamma övningar, ingen kontakt i starten mellan statsråd,
              ingen ändamålsenlig krisorganisation, vilket ledde till sent uppvaknande,
              sena åtgärder och sena resultat. Det drabbade enskilda, och det
              drabbade tilltron till statsförvaltningen.
            </seg>
            <seg n="3bb299d4">
              Det yttersta ansvaret för regeringens handlande bär, enligt vår
              konstitution, statsministern som innehavare av den yttersta makten,
              också som chef för Regeringskansliet. Om statsministern nu väljer
              att rycka på axlarna åt KU och som han säger andra granskande
              bokstavskombinationer ger han en signal till såväl regering som
              Regeringskansli att göra detsamma. Om detta är ett tecken på insikt
              och självkritik må väl andra tvista. Det är min förhoppning, fru
              talman, att vårt betänkande inte bara tjänar som grund för ansvarsutkrävande
              utan ger Sverige en bättre rustad regering vid framtida kriser
              och katastrofer.
            </seg>
            <seg n="f741ce2b">
              Avslutningsvis, fru talman, vill också jag rikta ett tack till
              övriga ledamöter i utskottet för att vi nådde ända fram, ett stort
              tack också till kansliet för ett gediget och avgörande arbete
              för vårt resultat. Med djup respekt för alla drabbade överlämnas
              härmed detta eniga betänkande till kammaren.
            </seg>
          </u>
          <note type="speaker" n="10397ade">
            Anf. 7 GUSTAV FRIDOLIN (mp):
          </note>
          <u who="gustav_fridolin_76f0ba" xml:id="i-c9606bdb38003ab9-0" n="59158af1">
            <seg n="bb058f02">
              Fru talman! Kammar- och utskottskamrater! Ni på läktaren! Det
              har nu gått nästan 16 månader sedan kontinentalplattorna någonstans
              under Indiska Oceanen ett par hundra mil utanför västra Sumatras
              kust stötte samman. Genom årmiljonerna har plattorna, pusselbitarna
              som skiljer vår planets yta från dess innandöme, sakta rört sig
              ifrån och mot varandra. Jorden har formats utifrån deras drift.
              Alltför stora klyftor har gjort upp kratrar ur vilka glödande
              lava från jordens inre kunnat välla upp och ge oss helt nya landskap.
            </seg>
            <seg n="6b72e944">
              Sammanstötningen av plattorna i slutet av julhelgen 2004 resulterade
              i en kraftig jordbävning som skapade en kraftfull ström rusandes
              genom havet. Mangroveskogarnas rötter och de fasta korallreven
              som en gång bromsat strömmens fart var på de flesta ställen nu
              borta. Det möjliggjorde den största naturkatastrofen i mannaminne
              och den överlägset största tsunamin i den mänskliga historien.
              Vattnets krafter gavs en möjlighet att spela fritt och reste sig
              i en enorm flodvåg som slog över kuststräckorna från Sri Lanka
              över Thailands badstränder till Acehprovinsen i Indonesien. Nästan
              en kvarts miljon människor slukades av vattenmassorna och dödades
              i katastrofen. 1,7 miljoner människor blev hemlösa. Jag, vi lider
              alla med dem. Vi sörjer med deras efterlevande, och vi gör vad
              vi kan för att hedra deras minne.
            </seg>
            <seg n="587d41be">
              Av dessa var fler än 1 000 européer. Tsunamin var inte bara en
              tragedi som drabbade fattiga människor i fattiga länder utan också
              en av de största katastroferna som Sverige någonsin drabbats av.
            </seg>
            <seg n="9f67bc8e">
              Ibland talas det, fru talman, om hur globalisering kan vändas
              till glokalisering. I ett valborgstal för ganska exakt sju år
              sedan stod jag framför de nyutslagna bokarna i Skansbacken i min
              skånska hemby Vittsjö och talade om en framtid där Vittsjö reste
              sig ur stagnation och avfolkning för att i stället bygga sin egen
              framtid i den nya tiden, om hur man kunde agera globalt, samarbeta
              över världen samtidigt som man värnade lokalsamhället: glokalisering.
              För de allra flesta som lyssnade på det talet och kanske snarare
              såg fram emot andra begivenheter under kvällen framstod det där
              nog mest som en lek med ord.
            </seg>
            <seg n="f3489718">
              I katastrofen blev det så mycket mer. I glokaliseringens tidevarv
              är en katastrof i Sydostasien också en global katastrof. En kollega
              i min riksdagsgrupp miste två av sina anhöriga, ett par som gick
              under i flodvågen. Deras tonåriga barn fick åka hem föräldralösa.
            </seg>
            <seg n="dd16c375">
              En av mina bästa vänner var i Thailand när naturen bevisade sin
              kraft över jordens invånare. Två dagar efter katastrofen fick
              jag tag på honom. Där han dansade på en krog med skrålande schlagermusik
              i östra delen av landet hade han knappt ens blivit varse vad som
              hänt dem som valt att besöka Thailands andra halva. Mindre än
              hundra mil från den mänskliga katastrofens epicentrum hade man
              mindre kunskap än vi som kunnat följa händelseförloppet via televisionen
              på andra sidan klotet.
            </seg>
            <seg n="a8e59af0">
              Glokalisering vi hör alla ihop. Det handlar inte i detta fall
              om att ekonomiska strömningar ser annorlunda ut än förr. Det gör
              de, men det ändrar inte människors känsla eller samhörighet. Det
              handlar om att vi kan kommunicera med andra i realtid över klotet
              och gör det. Det handlar om att det i varje given sekund finns
              hundratusentals svenskar utanför Sveriges gränser, om att lika
              många svenskar bor i London som i vilken mellanstor stad som helst
              och att stadsdelen Kreuzberg i centrala Berlin kan räknas som
              en av Turkiets största städer. Det handlar om att de globala sammanhang
              vi alla lever i och påverkas av framtvingar ett globalt medvetande.
              Vi är direkt berörda av det som sker hundratusentals mil från
              den plats som vi kallar för vårt land.
            </seg>
            <seg n="fda27fa6">
              För detta, denna nya tid, måste också den svenska statsförvaltningen
              och dess främsta krismyndighet, regeringen, vara rustad. Det var
              den inte. Om detta handlar dagens betänkande.
            </seg>
            <seg n="d46034f4">
              Den svenska regeringen stod i katastrofens inledningsskede handfallen.
              Under de 20 timmar utfrågningar och genom läsning av de sju kilo
              tunga handlingar som konstitutionsutskottet tillskansat sig för
              att granska detta ärende har en bild framträtt av en regering
              och ett regeringskansli i behov av stora reformer för att förbättra
              katastrofberedskapen. Fortfarande hade man en så måhända gammalmodig
              syn på medborgaren och dess ansvar att tusentals samtal kunde
              komma till UD:s växel och hundratals mejl med ögonvittnesskildringar
              landa i Regeringskansliets mejlbox utan att någon i ansvarig ställning
              frågade sig vad samtalen och mejlen innehöll. Fortfarande hade
              man en så illa fungerande rutin för informationsspridning att
              inte ens de värsta katastrofbilderna som kom in via telefonlinjerna
              och som man bland fotfolket på UD var smärtsamt medveten om tidigt
              under katastrofen vidarebefordrades till den högsta politiska
              ledningen.
            </seg>
            <seg n="a5f1d0ff">
              När man granskar hanteringen av tsunamin slås man kanske mest
              av detta, de närmast absurda reaktioner som mötte många nödställda
              när de nådde fram till statsförvaltningarna i de europeiska länderna.
              En som beskrivit just ett sådant bisarrt samtal är den förre finske
              presidentkandidaten Sauli Niinistö. Med sin son var han på semester
              i Khao Lak. Som så många andra överlevande har han en berättelse
              som de flesta av oss önskar att vi bara behöver läsa om i tidningen.
              Han räddade sig undan flodvågen hängandes i en telefonstolpe.
              När väl vågen sköljt över honom och hans son och hoppet väckts
              för en räddning tog det timmar att hitta en fungerande telefon.
              När han så äntligen nådde den finländska ambassaden svarade en
              tjänsteman säkert att Niinistö måste ha tagit fel. I Khao Lak
              hade nämligen ingenting hänt. De döda människor han såg överallt
              och den dramatik han upplevt måste rimligtvis vara en produkt
              av hans fantasi, eller så var Niinistö någon helt annanstans än
              i Khao Lak. Ambassaden hade nämligen inte fått in några rapporter
              från just det semesterparadiset från andra ställen runt kusten
              i och för sig, men inte från Khao Lak.
            </seg>
            <seg n="c5071fd9">
              Som i Finland, så ock i Sverige. Inte förrän den svenske ambassadören
              var på plats i de drabbade områdena, inte förrän statens tjänstemän
              såg förstörelsen, kunde man äntligen ta till sig detta på Regeringskansliet.
              Så hade man heller inte övat krishantering i tillräcklig grad
              eller byggt upp en tillräckligt väl fungerande krisorganisation.
            </seg>
            <seg n="a40ab52a">
              På samma sätt framstår den bristande kommunikationen mellan departementen,
              mellan departementstjänstemän och mellan statsråden som gammaldags.
              Inom det militära talas i dag närmast föraktfullt om de brister
              som uppstår i en organisation där allt bygger på isolerad ordergivning
              uppifrån och ned, en stuprörsorganisation. Samma kritik kan tyvärr
              riktas mot hur regeringen skötte, och Regeringskansliet var uppbyggt
              för att sköta, tsunamin.
            </seg>
            <seg n="8c68d814">
              KU landar i sitt ställningstagande på en hård kritik mot hur
              regeringen fungerade i sitt krisarbete under och efter tsunamin.
              Flera statsråd Ylva Johansson, Leni Björklund, Carin Jämtin och
              Pär Nuder får tung och allvarlig kritik. Den tyngsta och allvarligaste
              kritiken riktas mot statsminister Göran Persson och dåvarande
              utrikesminister Laila Freivalds, en kritik som också redovisats
              av de tidigare talarna i den här diskussionen.
            </seg>
            <seg n="4e168e72">
              Kritiken kan inte, får inte, läggas på hyllan eller ställas åt
              sidan. Den måste leda till att en fungerande krishanteringsorganisation
              byggs upp, att krishantering börjar övas och att kulturen inom
              Regeringskansliet anpassas för att kunna klara av att hantera
              också svårbemästrade kriser. Den bristande självkritik som kännetecknat
              regeringsföreträdare efter tsunamin måste utbytas i ett ordentligt
              reformarbete och seriöst ansvarstagande. UD:s nya ledning måste
              ta till sig kritiken och visa sig förmögen att bygga upp en fungerande
              krishanteringsorganisation också för större katastrofer i utlandet.
            </seg>
            <seg n="8a21de29">
              Det går inte att rycka på axlarna åt KU:s kritik. Statsministern
              bör sova med den under huvudkudden, slå upp den när han vaknar
              och använda dess slutsatser i sitt värv. Detsamma gäller för utrikesministern.
              Den riksdagsprosa som är skriven kanske inte passar för att säljas
              i pocketformat, men det som är skrivet av utskottet, främst av
              Peder Nielsen och de andra på utskottskansliet äras de som äras
              bör ger en god grund för ett fortsatt sådant reformarbete.
            </seg>
            <seg n="efebd75a">
              Fru talman! Jag kommer i dag till kammaren med dåliga nyheter.
              Det kommer fler katastrofer. De kommer att bli fler, och de kommer
              att bli värre. Sedan tsunamin har mänskligheten fått utstå jordbävningar
              i Pakistan och Iran och orkaner vid USA:s och Sveriges sydkuster.
              Just nu översvämmas stora delar av vår världsdel i en vårflod
              som slår alla rekord. Krisrapporterna står som spön i backen,
              och vid horisonten anas inget bättre. Den som reser till polerna
              ser att isarna smälter. Förra året var det varmaste någonsin.
              Regnskogarna, jordens lungor, fortsätter att skövlas. Ozonlagret
              tunnas ut. Naturkatastroferna blir till mänskliga katastrofer.
            </seg>
            <seg n="5fa8596d">
              Den indiska författarinnan Vandana Shiva uttryckte efter tsunamin
              att det såg ut som om själva jorden talar till oss i desperation
              över klimatförändringar och miljöförödelse och säger att det är
              så här som stigande vattenstånd i världshaven kommer att se ut,
              just så här kommer hela samhällen att berövas sitt ekologiska
              utrymme och sina möjligheter att leva i fred på planeten.
            </seg>
            <seg n="45519b87">
              Men, fru talman, jag kommer också med goda nyheter. Det går att
              göra mycket för att förebygga och mildra konsekvenserna av katastroferna.
              En mycket klok man, den tidigare generalsekreteraren i Röda Korset
              och kristdemokratiske EU-parlamentarikern Anders Wijkman, skriver
              i sin bok Tsunamin den onödiga tragedin : Det är en vanlig uppfattning
              att vi inte kan göra mycket åt naturkatastrofer. Ingenting kunde
              vara mer felaktigt. Att se högre makter eller naturens krafter
              som orsaken till att en halv miljon människor dött i jordbävningar,
              flodvågor och orkaner under det senaste året är en grov förenkling
              av verkligheten.
            </seg>
            <seg n="95f0e9e2">
              Flodvågen satte fingret på allt det vi människor helst velat
              blunda för miljöförstöring och globala orättvisor. Men i dess
              spår följde också en andra flodvåg, en av mänsklig solidaritet.
              Bössorna klirrade i månader efter katastrofen. Röda Korset blev
              tvunget att avbryta sina insamlingar när de insett att de fått
              in 360 miljoner kronor bara i Sverige och räddes att möjligheter
              skulle saknas att använda allt. Volontärerna på plats utförde
              ett mycket viktigt arbete.
            </seg>
            <seg n="6a294379">
              Den brittiske liberalen och samtidshistorikern Timothy Garton
              Ash uttryckte det så: Vad terrorattackerna den 11 september 2001
              gjorde för kriget mot terrorn kan tsunamin i december 2004 göra
              för kriget mot fattigdomen. Att trappa upp kriget mot fattigdomen
              som svar på en naturkatastrof är inte helt logiskt. Men det är
              åtminstone lika logiskt som att invadera Irak som svar på en attack
              av al-Qaida-terrorister och en mycket bättre idé.
            </seg>
            <seg n="666f144a">
              Mänskligheten har, fru talman, mycket att lära av den fruktansvärda
              katastrof som dödade en kvarts miljon människor, varav många våra
              egna landsmän, för 16 månader sedan. Men solidaritet och medkänsla
              behöver vi inte lära oss; det är vi födda med. Nu gäller det också
              att det får verkligt utlopp. Det går inte att låta bli att kontrastera
              den mänskliga värmen och solidariteten mot ett alltför sent statligt
              svenskt agerande. KU:s eniga betänkande ger möjligheter för regeringen
              att utan partipolitiska hänsyn eller bindningar bygga upp en ny
              och bättre krisberedskap.
            </seg>
            <seg n="1b588292">
              Med detta, fru talman, vill jag överlämna KU:s betänkande till
              kammaren, till regeringen och till svenska folket.
            </seg>
          </u>
          <note type="speaker" n="ce5c7431">
            Anf. 8 NILS FREDRIK AURELIUS (m):
          </note>
          <u who="nils_fredrik_aurelius_d21c21" xml:id="i-c03a766d667700be-0" n="220c4c7d">
            <seg n="083e428d">
              Fru talman! När en så här stor tragedi som berör så väldigt många
              människor inträffar är det naturligt att man som KU-ledamot efteråt,
              när väl vår granskning är genomförd, får ett antal frågor. Jag
              ska nämna några sådana.
            </seg>
            <seg n="4445cd1b">
              En vanlig fråga har varit: Är allt verkligen utrett nu, efter
              en stor kommission och KU:s mer än årslånga beredning av detta
              ärende? Har sanningen kommit fram?
            </seg>
            <seg n="2b5a54a9">
              En annan fråga är: Efter all denna starka kritik som ni har framfört,
              vad händer nu? Hur utkrävs ansvaret mera konkret?
            </seg>
            <seg n="05bcfc9a">
              Jag vill till detta eniga betänkande och alla goda inlägg som
              gjorts här bara bidra med några små reflexioner över begreppen
              sanning och ansvar i vårt konstitutionella sammanhang.
            </seg>
            <seg n="88e1e0aa">
              Det är naturligtvis så att det finns en del outredda saker, oklarheter
              och motstridiga uppgifter om telefonsamtal som ringdes eller inte
              ringdes, om statssekreterare som var eller inte var på Regeringskansliet.
              Det finns inget transpondersystem som säkert ger oss svar på vem
              som var på vilken plats ett visst klockslag.
            </seg>
            <seg n="25014bbd">
              Det där är inte riktigt bra. Något utreds som bekant av Riksdagens
              ombudsmän JO för närvarande. Dock är det i detta sammanhang viktigt
              att säga att för våra konstitutionella syften, som ju handlar
              om att granska statsråden och regeringen, har vi fått fram ett
              tillräckligt underlag också i detta avseende.
            </seg>
            <seg n="35ad2ef1">
              Det finns ingen sanningsförsäkran inför KU. En sådan skulle också
              vara svår att tänka sig eftersom det inte finns något sanktionssystem.
              Däremot har man naturligtvis rätt att vänta sig att en statstjänsteman
              talar sanning inför KU. Ytterst ska man naturligtvis alltid tala
              sanning, vare sig man är statstjänsteman eller inte och även om
              man inte inför KU ska lämna uppgifter. Det är ett moraliskt ansvar
              på oss alla. I det här sammanhanget är det dock naturligtvis extra
              viktigt att inse att sanningen är en, och den är inte förhandlingsbar.
            </seg>
            <seg n="1596000f">
              När det gäller begreppet ansvar gör kommissionen en intressant
              analys. De skriver mycket om ansvarsbegreppet. De reder ut vilket
              privat ansvar man alltid har som resenär, vilket ansvar ett resebolag
              har och vilket ansvar staten har. I en bilaga finns en lite mer
              filosofisk analys av ansvarsbegreppet, som jag också tyckte var
              givande, där man skiljer på olika sorters ansvar och där underlåtenhet,
              passivitet och annat också är en del av ansvarsbegreppet.
            </seg>
            <seg n="9a92eaba">
              Då är frågan: Hur förhåller sig KU:s ansvarsbegrepp till detta?
              Vår granskning skiljer sig ju på väsentliga punkter, som har påpekats
              här, från kommissionens, nämligen såtillvida att föremålet för
              vår granskning är annorlunda. Det är ju statsråden och regeringen
              som helhet som vi granskar.
            </seg>
            <seg n="740a936d">
              Grunden är rättsligt konstitutionell. Det är intressant att påpeka.
              Men när det kommer till kritan är det nog ungefär samma ansvarsbegrepp
              det handlar om i bägge fallen. Det är bara det att KU:s argumentation
              och utgångspunkt för resonemangen blir annorlunda också språkligt,
              som har påpekats här, allt beroende på den rättsligt konstitutionella
              utgångspunkten.
            </seg>
            <seg n="13d4de32">
              De slutsatser vi kommer fram till är inte så olika, mutatis mutandis
              , de som kommissionen kommer fram till. Jag ska bara citera några
              saker i ansvarsfrågan ur det som kallas Utskottets bedömning.
            </seg>
            <seg n="14e4340e">
              Av det anförda följer att regeringen är ansvarig för genomförandet
              av det allmännas åtagande försåvitt inte detta uttryckligen tillkommer
              riksdagen, kommunerna, domstolarna eller någon annan myndighet.
            </seg>
            <seg n="398160df">
              I regeringens styrfunktion måste anses ingå uppgiften att hantera
              konsekvenserna av en stor katastrof som drabbar riket och dess
              befolkning
            </seg>
            <seg n="d3f54add">
              Till syvende och sist är det regeringen inte förvaltningsmyndigheterna
              som i enlighet med RF inför riksdagen ansvarar för hur krisen
              hanteras.
            </seg>
            <seg n="f25babc2">
              Även ett sådant begrepp som berättigade förväntningar som lanserades
              av kommissionen kommer faktiskt fram i vår granskning också. Så
              skillnaden är inte så stor.
            </seg>
            <seg n="8f156a69">
              Det är naturligtvis lite svårt att svara på frågan vad som händer
              i ansvarsfrågan nu, när vi är färdiga med vår granskning. Det
              är ju så att KU levererar ord. Vi levererar ett granskningsbetänkande
              som överlämnas till riksdagen. Sedan är vår uppgift slut.
            </seg>
            <seg n="874ab0f9">
              De här orden kan få konsekvenser, ibland redan innan de är avlevererade.
              Det kan hända att ett statsråd avgår. Det har hänt förr i KU:s
              moderna historia. Men KU:s egentliga uppgift är slut i och med
              att betänkandet överlämnas. Är det någon som vill utkräva ytterligare
              ansvar är det någon annan än KU som får göra det.
            </seg>
            <seg n="1ed6dfee">
              Naturligtvis är det något mystiskt med begreppet politiskt ansvar,
              som man ofta ser. Jag tar mitt ansvar, sade kommunalrådet, jag
              sitter kvar. Tolka det, den som kan! Jag tar mitt fulla ansvar,
              säger statsministern. Förtydliga det, den som kan!
            </seg>
            <seg n="c0b5a5ca">
              Det är möjligt att det är som det sades tidigare här, att vi
              är dåliga på att utkräva ansvar i Sverige. KU har nu i varje fall
              gjort sin insats. Ska det utkrävas ytterligare ansvar får det
              alltså göras av någon annan, ytterst naturligtvis av medborgarna
              själva.
            </seg>
            <seg n="813fbb69">
              Låt mig, för att inte falla ur ramen, också avslutningsvis tacka
              det förträffliga kansliet och likaså kollegerna i utskottet för
              ett konstruktivt samarbete mellan alla partier. Det har varit
              intressant för oss som lämnar konstitutionsutskottet och riksdagen
              att ha fått vara med om ett sådant här, visserligen mycket arbetsamt
              men samtidigt mycket givande, ärende. Det enda är förstås att
              bakgrunden är så tragisk, och det har möjligen något dämpat våra
              motsättningar och gjort oss mer benägna att försöka hitta en sann,
              relevant och bra beskrivning av detta ärende.
            </seg>
          </u>
          <note type="speaker" n="c00e14fd">
            Anf. 9 LISELOTT HAGBERG (fp):
          </note>
          <u who="liselott_hagberg_811c71" xml:id="i-3c1ba9d5a144374c-0" n="9890d665">
            <seg n="958755c3">
              Fru talman! När man som jag kommer upp som nr 9 i debatten kan
              man förstås fråga sig om det finns så mycket kvar att säga. Min
              reaktion är närmast att det skulle kännas mycket märkligt att
              inte säga någonting efter att ha varit med under nästan ett och
              ett halvt års granskning.
            </seg>
            <seg n="70196fe7">
              I och med dagens debatt kommer vi att sätta punkt för konstitutionsutskottets
              granskning av regeringens krisberedskap och hantering av den situation
              som uppstod efter det att en enorm flodvåg sköljt in över bland
              annat Thailand. Jag tycker att det känns bra att utskottet enats
              om ett gemensamt ställningstagande, dels därför att det visar
              drabbade och anhöriga att vi inte ser granskningen som ett sätt
              att förstärka partipolitiska positioneringar, dels därför att
              det förhoppningsvis ger större tyngd åt framtida ställningstaganden
              för en bättre krisberedskap.
            </seg>
            <seg n="f0ac9f96">
              Vi lever i en globaliserad värld. Gränser suddas ut alltmer.
              Människor och kulturer närmar sig varandra. Vi reser och rör oss
              på ett friare sätt. I de allra flesta fall reser vi ut och hem
              igen utan att det lämnar annat än vanliga semesterminnen efter
              sig. Men så inträffar det där som ingen kunde föreställa sig,
              en allvarlig kris på andra sidan jordklotet. De svenskar som drabbats
              av krisen befann sig på många, många timmars flygresa hemifrån.
            </seg>
            <seg n="4cddae47">
              Mitt i kaoset ringde de hem till anhöriga. Många var de som ringde
              till UD för att berätta vad de upplevt. Andra hörde av sig för
              att berätta om saknade anhöriga. Det mest frustrerande som kan
              inträffa i en sådan situation är förstås för det första att inte
              komma fram och för det andra att den information som lämnas inte
              tas emot på ett professionellt sätt. Många har därför beskrivit
              den frustration som de kände över detta. Hade det funnits en god
              krisberedskap hade det förstås fungerat bättre även i växeln på
              UD. En kris i krisen hade inte behövt inträffa.
            </seg>
            <seg n="d28c435e">
              Det dröjde dessutom lång tid innan hjälpen från Sverige nådde
              fram till de överbelastade turistmålen i Thailand. Medan finansieringen
              av Räddningsverkets och andras insatser diskuterades här hemma
              rullade tiden på för dem som drabbats på olika sätt i Thailand.
              Många andra före mig har här i talarstolen talat om krisberedskap,
              om bristen på övningar, sjukvårdande insatser, snabba finansiella
              beslut etcetera. Jag ska därför inte upprepa det här.
            </seg>
            <seg n="eb3c6db8">
              Andra har också sagt att vi granskar med facit i hand. Jag kan
              bara konstatera att det gör man ju alltid efter en kris. Men viktigt
              är förstås att beredskapen är så god att närmast reflexmässiga
              reaktioner löses ut när krisen inträffar. Det ska förstås inte
              vara beroende av om krisen inträffar på en vardag eller, som den
              här gången, under en julhelg.
            </seg>
            <seg n="65d86254">
              Det som inträffade i det här fallet var i stället att det uppstod
              osäkerhet och förvirring. I Katastrofkommissionens rapport framgår
              att människor har uppgivit att deras bild av Sverige har förändrats
              efter den här katastrofen. Några har uttryckt att de skäms över
              att vara svenskar. Tilltron till myndigheternas förmåga att hantera
              kriser har körts i botten.
            </seg>
            <seg n="39f4f4c1">
              Fru talman! Det grundläggande för människors trygghet är att
              de kan känna tillit till att stödet finns där när krisen är ett
              faktum. Nu måste därför tilltron till samhällets förmåga att hantera
              kriser återupprättas. Därför känns det så bra att utskottet på
              ett så tydligt sätt markerat vad som gick fel, att det framkommit
              vad som behöver förbättras och vilka åtgärder som behöver vidtas.
              Min partikollega Tobias Krantz har tidigare också talat om ansvar.
            </seg>
            <seg n="298076d5">
              Med detta, fru talman, vill jag också avsluta mitt anförande
              med att rikta ett tack till utskottskolleger och kansli.
            </seg>
          </u>
          <note n="f8045eae">
            I detta anförande instämde Helena Bargholtz och Tobias Krantz
            (båda fp).
          </note>
          <note type="speaker" n="7f2fc6ca">
            Anf. 10 CARL-ERIK SKÅRMAN (m):
          </note>
          <u who="carl-erik_skarman_1ce1ac" xml:id="i-fb2e0e8691e077dc-0" n="ca502482">
            <seg n="998a2dc9">
              Fru talman! Möjligen är det så att åtminstone huvuddelen av debatterna
              och diskussionerna efter tsunamikatastrofen och den svenska statens
              förhållande till detta nu är avslutad. För alla dem som på ett
              eller annat sätt drabbats av katastrofen förhåller det sig något
              annorlunda. När någon vän eller släkting kanske har omkommit eller
              blivit skadad kan det ta många månader, kanske flera år innan
              man har kommit över all den sorg och saknad och andra följder
              som katastrofen har medfört.
            </seg>
            <seg n="64436d3f">
              Vi kan inte göra mycket åt det. Men vi kan beklaga och känna
              medkänsla med dem som drabbats.
            </seg>
            <seg n="170f8db1">
              I dag behandlar vi utskottets eniga betänkande. Kanske ligger
              det inte så mycket i enigheten som sådan. Det förekommer hastiga
              kompromisser som betecknar enighet och vars värde är av mycket
              kortsiktig karaktär.
            </seg>
            <seg n="39008c29">
              Men det här utlåtandet har minsann inte någon kortvarighetskaraktär
              och är inte någon hastig kompromisslösning. Här har både utskottet
              och det tidigare ärade kansliet jobbat hårt för att försöka finna
              utskottets gemensamma syn på händelserna. Genom hårt arbete för
              både förtroendevalda och tjänstemän har man lyckats redovisa den
              gemensamma synen och manifestera den i detta utlåtande.
            </seg>
            <seg n="0106a18d">
              Jag ska inte gå in så mycket på vad det konkreta resultatet av
              granskningen har inneburit, men jag måste med tanke på min kommunala
              bakgrund ändå förvånas över den relativt låga krisberedskap som
              fanns i Regeringskansliet och den brist på övningar som har framkommit.
              I de flesta större företag och i stora kommuner, till exempel
              Helsingforss stad, övas relativt ofta, under mycket illusoriska
              former, krissituationer. Men så sker inte i regeringen.
            </seg>
            <seg n="04f7e076">
              En annan sak som väcker förvåning är bristen på nyfikenhetssökande
              som flera av de berörda statsråden visar. Aktiva politiker brukar
              vara de mest nyfikna personer man kan träffa, men så är det inte
              i det här fallet.
            </seg>
            <seg n="b066d849">
              Utskottet har granskat regeringens handlande och sökt efter ansvaret
              för att insatserna inte blev så effektiva och snabba som de borde
              bli. Det är klart att det ligger i KU-uppdragets karaktär att
              syssla mycket med ansvarsbegreppet, men ansvar är ett mångtydigt
              begrepp och inte så lättdefinierat. Jag ska inte belasta utskottet
              med olika former av ansvarsbegrepp, men låt mig kommentera några.
            </seg>
            <seg n="2329cf41">
              Å ena sidan är det funktionellt av värde att efter exempelvis
              någon olycka inträffar söka efter vad som har gått fel och vem
              som är ansvarig för detta för att kunna bestämma vilket beteende
              som behöver förändras eller om vederbörande behöver bytas ut för
              att verksamheten ska förbättras.
            </seg>
            <seg n="7c1bf5a7">
              Domstolar å andra sidan söker efter ansvariga för att bestraffa,
              men det är knappast fråga om skuld eller bestraffning när en nytillträdande
              vd eller generaldirektör säger sig ta ansvar för företaget eller
              det statliga verket. Nej, det är snarast detsamma som att uttrycka:
              Jag tar befälet över organisationen.
            </seg>
            <seg n="a5966af5">
              Statsministern har från denna talarstol meddelat att han tar
              ansvaret för regeringens handlande i anledning av tsunamikatastrofen.
              Jag vet inte vilket innehåll han då gav åt ansvarsbegreppet. Det
              kanske inte heller spelar så stor roll. I utskottets eniga betänkande
              beskrivs ingående de olika regeringsledamöternas försummelser
              och oförmågor inför tsunamikatastrofen. För den intresserade finns
              ansvaret klart och entydigt beskrivet i utlåtandet.
            </seg>
          </u>
          <note type="speaker" n="5ff369a6">
            Anf. 11 TONE TINGSGÅRD (s):
          </note>
          <u who="tone_tingsgard_1ae82c" xml:id="i-b29830b012be169a-0" n="326435b2" next="i-3182ced30f390a20-0">
            <seg n="fa92b2f4">
              Fru talman! KU:s granskning av regeringens handlande i samband
              med tsunamikatastrofen är möjligen över, men inte ansvaret för
              konsekvenserna. Jag skulle vilja ägna det några ord.
            </seg>
            <seg n="6dbf8935">
              Försvarsberedningen, som har till uppgift att ge underlag för
              regeringens propositioner på försvars- och säkerhetspolitikens
              område, fick utsträckt tid för sin senaste rapport, framför allt
              för att kunna följa Katastrofkommissionens arbete och för att
              kunna samråda med och stämma av mot kommissionen. Beredningens
              direktiv var visserligen betydligt vidare och handlade kort uttryckt
              om att formulera en säkerhetsstrategi för Sverige, men självfallet
              måste ett sådant underlag ha sin grund i all den samlade erfarenheten.
              Beredningens rapport lämnades till regeringen i januari i år,
              och i dagarna går motionstiden ut för propositionen Samverkan
              vid kris för ett säkrare samhälle .
            </seg>
            <seg n="126fabbe">
              Under året som gått har åtgärder redan vidtagits av regeringen.
              Göran Magnusson redogjorde för flertalet av dem i sitt inledningsanförande.
              Det har varit åtgärder som man har bedömt inte kunde eller ens
              behövde invänta resultatet av KU:s granskning. Det handlar, som
              ni vet, om Räddningsverkets nya uppgifter, om förstärkningarna
              på UD och om uppdragen till Socialstyrelsen att utreda möjligheterna
              för katastrofmedicinsk hjälp i utlandet.
            </seg>
            <seg n="0da13cb4">
              Propositionen, som ska presentera en samlad strategi för säkerhet,
              bygger naturligtvis på att vår syn på säkerhet har förändrats
              på ett genomgripande sätt under de senaste tio åren. Förslaget
              innebär att vi försöker omsätta den synen i praktiken. Det handlar
              om ett vidgat säkerhetsbegrepp där den tidigare helt dominerande
              militära dimensionen numera är en av många nödvändiga dimensioner.
              Säkerhet är något annat än frånvaron av militära hot.
            </seg>
            <seg n="cbc6e020">
              Propositionens förslag syftar till en samlad krishanteringsförmåga
              där regeringen trycker på behovet av både helhetssyn och processtänkande.
              Man kunde också uttrycka det så här: Många fler människor, på
              många fler nivåer, inom många fler områden, måste vara inblandade.
              I förlängningen måste säkerhetsarbetet bli en naturlig del av
              nästan all verksamhet, och kriskunskap måste bli var mans egendom.
              Utbildning och övning är därför viktiga inslag i den samlade säkerhetsstrategin.
              Det finns förslag i propositionen om en bred satsning på skolan
              liksom på att dra in andra organisationer i krishanterings- och
              förberedelsearbetet. Det behövs en bred informationssatsning som
              riktar sig mot alla medborgare därför att vi alla behöver ett
              förstärkt kriskunskaps- och krisberedskapsmedvetande.
            </seg>
            <seg n="f24ccd1b">
              Behovet av forskning tas upp. Krisberedskapsmyndigheten och Vinnova
              får viktiga roller att kartlägga, följa och i vissa fall beställa
              relevant forskning.
            </seg>
            <seg n="c5d6db95">
              Varningssystem nämns också. Till det som redan har gjorts i Regeringskansliet,
              där man undersöker möjligheten att använda den moderna tekniken,
              framkommer i propositionen behovet av att hitta alternativ när
              den nya moderna tekniken är utslagen, vilket händer vid elavbrott.
            </seg>
            <seg n="a1e2f07b">
              Risk- och sårbarhetsanalyser vill man ha på central myndighetsnivå
              men också på kommunnivå. Vi är medvetna om att många kommuner
              gör bra ifrån sig. Men det kommer krav på att en sårbarhetsanalys
              ska finnas i varje kommun.
            </seg>
            <seg n="35832030">
              Beredningen har fört ett mycket ingående resonemang om hur man
              vill ha det organiserat under en kris. Man föreslår inrättandet
              av en central krisledande myndighet. Den myndigheten ska möta
              den redan inrättade beredskaps- och analysenheten i Regeringskansliet.
              Det mötet är kanske det centrala och det riktigt nya förslaget
              i den proposition som har lagts på riksdagens bord.
            </seg>
          </u>
          <note n="8e595a46">
            Överläggningen var härmed avslutad.
          </note>
          <note n="6f384db0">
            Beslut
          </note>
          <note n="37037e61">
            Utskottets anmälan lades till handlingarna.
          </note>
          <note n="d8da4671">
            3 § Jakt och viltvård särskild ordning
          </note>
          <note n="6da93096">
            Föredrogs
          </note>
          <note n="e7f2c7b5">
            Tredje vice talmannen konstaterade att ingen talare var anmäld.
          </note>
          <note n="6f384db0">
            Beslut
          </note>
          <note n="78d5dc27">
            4 § Djurskydd m.m. särskild ordning
          </note>
          <note n="6da93096">
            Föredrogs
          </note>
          <note n="e7f2c7b5">
            Tredje vice talmannen konstaterade att ingen talare var anmäld.
          </note>
          <note n="6f384db0">
            Beslut
          </note>
          <note n="44035347">
            5 § Bordläggning
          </note>
          <note n="9bb904bc">
            Anmäldes och bordlades
          </note>
          <note n="92074291">
            6 § Anmälan om frågor för skriftliga svar
          </note>
          <note n="2d16babb">
            Anmäldes att följande frågor för skriftliga svar framställts
          </note>
          <note n="f571c013">
            den 7 april
          </note>
          <note n="978412b1">
            Cecilia Wikström
          </note>
          <u who="tone_tingsgard_1ae82c" xml:id="i-3182ced30f390a20-0" n="326435b2" prev="i-b29830b012be169a-0">
            <seg n="54852cc8">
              Luciano Astudillo
            </seg>
          </u>
          <note n="2165b5fa">
            Anita Brodén
          </note>
          <note n="bb8891a3">
            Åsa Domeij
          </note>
          <note n="5be5a704">
            Annika Qarlsson
          </note>
          <note n="94a0ff3d">
            Ewa Björling
          </note>
          <note n="d5dc58c2">
            Christina Axelsson
          </note>
          <note n="805a5079">
            Kent Olsson
          </note>
          <note n="0f5c6d16">
            Alice Åström
          </note>
          <note n="f6f21dee">
            Karin Enström
          </note>
          <note n="94a0ff3d">
            Ewa Björling
          </note>
          <note n="fef22db5">
            Helena Bargholtz
          </note>
          <note n="c8780df6">
            Frågorna redovisas i bilaga som fogats till riksdagens snabbprotokoll
            tisdagen den 18 april.
          </note>
          <note n="26970920">
            7 § Kammaren åtskildes kl. 10.40.
          </note>
          <note n="844bf34e">
            Förhandlingarna leddes av tredje vice talmannen.
          </note>
          <note n="fdc822d3">
            /Monica Gustafson
          </note>
        </div>
      </body>
    </text>
  </TEI>
</teiCorpus>
