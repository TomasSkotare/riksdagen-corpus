<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--142</head>
          <docDate when="2005-06-15">2005-06-15</docDate>
        </div>
      </front>
      <body>
        <div>
          <note n="daad31c5">
            ﻿
          </note>
          <note n="3cfc494e">
            Riksdagens protokoll
          </note>
          <note n="6a69f17d">
            2005/06:142
          </note>
          <note type="date" n="8f0bf499">
            Torsdagen den 15 juni
          </note>
          <note n="e5f8870d">
            Kl. 09:00 - 19:29
          </note>
          <note n="33a08b78">
            1 § Justering av protokoll
          </note>
          <note n="b406dbb4">
            Justerades protokollet för den 9 juni.
          </note>
          <note n="9b6fb9a9">
            2 § Partiledardebatt
          </note>
          <note type="speaker" n="2f252364">
            Anf. 1 Statsminister GÖRAN PERSSON (s):
          </note>
          <u who="goran_persson_adada2" xml:id="i-c8b6821747580768-0" n="8d0a1b99">
            <seg n="f1bcc70c">
              Herr talman, ärade ledamöter av riksdagen, tv-tittare och radiolyssnare!
              Valperiodens sista partiledardebatt hålls i en stämning av optimism
              och framtidstro. Över detta är vi alla i denna kammare mycket
              glada. Det finns inget mer stimulerande för politiken än att utifrån
              en framgångsrik situation dra upp visionerna för framtiden.
            </seg>
            <seg n="c2aaca27">
              Jag vill rikta ett tack till dem i den här kammaren som har bidragit
              till resultatet. Jag tackar för Socialdemokraternas del för ett
              gott samarbete med Vänsterpartiet och Miljöpartiet under den period
              som har gått men också för konstruktiva bidrag från oppositionen.
              Jag tackar särskilt alla de ledamöter som nu lämnar riksdagen.
              Tack för gott kamratskap, och tack för trevlig samvaro. Vi möts
              igen i något sammanhang, kanske i valrörelsen.
            </seg>
            <seg n="4066db0a">
              Sverige är världens bästa land att vara barn i. Över det är vi
              väldigt stolta. Det har inte blivit så av en tillfällighet, utan
              det är medveten politik som ligger bakom. Det är en framgångsrik
              politik där vi utgår från ett jämställt Sverige där kvinnor och
              män delar ansvar för familj och barn, men också får kraft och
              tid att göra en professionell karriär. Det är föräldraförsäkring,
              bra förskolor, barnhälsovård, mödrahälsovård och medvetna satsningar
              på de tidiga åren i skolan. Allt tillsammans är den barnpolitik
              som gör att Sverige beskrivs som det land som är bäst i världen
              att vara barn i. Vi är stolta, men inte nöjda. Det finns fortfarande
              många barn som inte har det bra. Så länge de finns, så finns också
              engagemanget och drivkraften.
            </seg>
            <seg n="8807ad63">
              På samma sätt som vi har sagt att Sverige är världens bästa land
              att vara barn i, på samma sätt vill jag säga att Sverige ska bli
              världens bästa land att åldras i. Jag vet att det är många som
              har kommit upp en bit i åren som följer den här debatten via tv.
              Många av er är ensamma. Ni är friska, ni kanske har det gott ställt
              ekonomiskt, ni har en bra bostad, men ni är ensamma.
            </seg>
            <seg n="c1cf9ffe">
              Vi vet att just den sociala dimensionen i åldrandet är någonting
              som vi nog har underskattat och försummat. Det handlar väldigt
              mycket om hur man bor, att kunna bo tillsammans med andra när
              den egna familjen har gått bort, barnen finns långt borta och
              arbetskamraterna inte heller finns där de en gång var. Då finns
              ensamheten där. Det gäller att då hitta och utveckla boendeformer
              som gör att man möter andra, att man växer tillsammans med andra
              också under den tid i livet som vi kallar för pensionärstiden.
            </seg>
            <seg n="e646f3b0">
              Vi vet att många äldre har drabbats av demenssjukdomar. Det finns
              mycket som talar för att det blir fler i framtiden. Det hänger
              ihop med att vi åldras. Det är någonting som när det träffar den
              enskilde och hans eller hennes familj dramatiskt förändrar livet.
              Vi kan fortfarande för lite om detta. Vi behöver lära oss mer,
              vi behöver forska mer, vi behöver utveckla den personal som möter
              människor som drabbas av demens och deras anhöriga. Det kostar
              pengar. Vi är beredda att satsa de pengarna. Vi ska satsa de pengarna
              när det går bra för Sverige. Det är viktigare än stora skattesänkningar.
            </seg>
            <seg n="910c2837">
              Jag skulle kunna tala om vården. Jag skulle kunna tala om den
              ekonomiska situationen för de sämst ställda pensionärerna. Det
              finns väldigt mycket att göra för att Sverige ska bli det land
              i världen som det är bäst att åldras i. Men det går att komma
              dit. Det lärde oss kampen för barnens rättigheter och barnens
              situation.
            </seg>
            <seg n="dcf0f108">
              Detta ligger framför oss. Vi kan tala om det här, och vi kan
              tala om det med självförtroende och optimism. Vi har ett utgångsläge
              som troligen är bättre än det som någon regering före oss har
              haft. Vi har en arbetslöshet som faller kraftigt. Vi har en sysselsättning
              som växer. Antalet nya jobb ökade med 30 % den senaste månaden.
              Vi har varsel som går ned. Varslen minskade med 20 %.
            </seg>
            <seg n="fd289faa">
              Vi har en kaka av gemensamma resurser som växer kraftigare än
              någon gång tidigare, eller rättare sagt någon gång tidigare de
              senaste 1015 åren. Det var 45 % det senaste kvartalet. Vi har
              investeringar. Vi sparar alltså för framtiden på ett sätt som
              också är av rekordkaraktär. Vi har en utveckling i hushållens
              reala köpkraft. Lönen räcker längre och till mer. Det är en utveckling
              som har pågått under mycket lång tid.
            </seg>
            <seg n="a6542b4c">
              Vi har väldigt bra ordning i våra offentliga finanser. Staten
              behöver inte låna. Vi kan betala på våra skulder. Vi har också
              fått ordning på kommunernas och landstingens ekonomi. Dessutom
              har vi låg inflation, och vi har låga räntor.
            </seg>
            <seg n="c51812fd">
              Jag tycker att vi alla ska vara glada över detta. Om vi kan enas
              i den glädjen ska jag inte ensidigt säga att det är regeringens
              förtjänst. Det blir lite larvigt. Det är naturligtvis så, att
              detta resultat har vi åstadkommit alla vi som bor och arbetar
              i vårt fina land. Det gäller inte minst alla dem som finns på
              våra arbetsplatser som har tagit ansvar för sina jobb men också
              för en ansvarsfull lönebildning.
            </seg>
            <seg n="8b3a79af">
              När jag reser i Sverige möter jag den här bilden. I förrgår och
              i går var jag i Norrbotten, denna fantastiska del av Sverige.
              Jag mötte en optimistisk landshövding och byggnadsarbetare som
              flögs in till Norrbotten, ett län där man alltid tidigare har
              flugit ut arbetskraften. Jag såg kommunpolitiker som slet sitt
              hår i förtvivlan över att bostäderna inte räckte till. Jag mötte
              människor i malmfälten som upplevde en investeringsvåg som är
              av det slaget att vi kanske får gå tillbaka till rekordåren på
              60-talet för att hitta en motsvarighet. Byggkranarna står tätt
              i Norrbotten. Optimismen är påtaglig. Det är en del av Sverige,
              men ingen ovanlig del av Sverige.
            </seg>
            <seg n="c8b5c9df">
              När jag möter dessa människor säger de inte till mig: Nu måste
              du, Persson det kallar de mig gå in och se till så att vi försämrar
              för de förtidspensionerade. Det säger de inte. Det finns de här
              i kammaren som har kommit fram till den slutsatsen att Sveriges
              framtid ligger i att ge sig på de sociala trygghetssystemen. Jag
              undrar vem de möter egentligen och vem de lyssnar på.
            </seg>
            <seg n="c702e1eb">
              Vem har sagt till våra folkpartiska vänner att de ska sänka a-kassan?
              Är det arbetslösa ingenjörer som har sagt det?
            </seg>
            <seg n="43c941c7">
              Vem har sagt till kristdemokraterna här i kammaren att de ska
              försämra sjukförsäkringen, lägga till en karensdag och göra det
              lite tuffare att vara sjuk? Är det de långtidssjuka som har gjort
              det?
            </seg>
            <seg n="4c830166">
              Vilka unga familjer har sagt till Moderaterna att de ska försämra
              föräldraförsäkringen den föräldraförsäkring som är så framgångsrik
              ta bort ytterligare månader och sänka ersättningsnivåerna i föräldraförsäkringen?
              Är det barnfamiljerna som kräver det? Jag möter aldrig de kraven
              när jag är ute.
            </seg>
            <seg n="0040a082">
              Vilka ungdomar har centerpartisterna mött som kräver att man
              ska ta bort anställningsskyddet? Jag möter aldrig det kravet när
              jag träffar ungdomar, inte ens när jag träffar arbetslösa ungdomar.
              De vet att när grupp ställs mot grupp kommer de som har det sämst
              att komma mest i kläm.
            </seg>
            <seg n="e6b785e3">
              Nej, nu ska vi använda våra gemensamma resurser till att utveckla
              vårt välfärdssamhälle. Vi ska göra det bättre. Vi ska inte riva
              ned det. Jag vill förbättra för förtidspensionärerna, inte försämra.
              Och förresten, vilken förtidspensionär tror ni har sagt till mig:
              Försämra min pension så att du får råd att sänka förmögenhetsskatten!
            </seg>
            <seg n="e138d5ed">
              Tror ni att någon har gjort det? Naturligtvis inte. Förtidspensionärerna
              säger till mig: Vi har fortfarande en situation där vi inte riktigt
              klarar hyran.
            </seg>
            <seg n="e8623900">
              Vi kan inte skuldbelägga den enskilde. Många av dem som har en
              förtidspension är människor som har gett hela sitt yrkesliv och
              slitit ut sig bokstavligt talat på arbetsplatserna. De har rätt
              till en bra standard också under den tiden då de är på väg fram
              mot ålderspensionen. Vi ska definitivt inte ha en förtidspension
              som fördärvar ålderspensionen, som det också finns förslag om.
            </seg>
            <seg n="6c80dc80">
              Var försiktiga med applåder för jag har så ont om tid.
            </seg>
            <seg n="4e636558">
              Sådana förslag har också lagts fram.
            </seg>
            <seg n="84f5302d">
              Nej, de jag lyssnar på säger till mig: Bygg ut välfärdssamhället!
              Riv inte ned det! Använd de nya resurserna till att göra Sverige
              rättvisare! Människor säger: Vi är inte bekymrade över att en
              förtidspensionär har det bra ställt, särskilt inte nu när vi ser
              hur landet utvecklas och hur jobben kommer till.
            </seg>
            <seg n="5d25695a">
              Nej, vad människor oroas för är sådana saker som klimatförändringarna.
              Hur ska det bli för mina barn och för mina barnbarn? Vad kommer
              att hända när klimatet förändras? Hur ska vi göra oss av med detta
              ensidiga beroende vi har av olja, kol och gas? Hur kommer vi bort
              ifrån det? Hur tar vi vårt ansvar med hjälp av politiken för att
              bygga en värld som inte bara är rättvis länder emellan utan framför
              allt också är rättvis gentemot dem som kommer efter oss? Miljöpolitiken
              och klimatfrågan har den djupa moraliska dimensionen att den bär
              framåt mot kommande generationer. Vi har ingen rätt att bli den
              första generation som lämnar över en jord till nästa som är i
              sämre skick än den var när vi fick den från våra föräldrar. Detta
              djupa moraliska budskap, herr talman, ligger i hela miljöpolitiken.
            </seg>
            <seg n="d75f4924">
              Här har ni dagordningen: Vi ska fortsätta att förbättra välfärdssamhället.
              Vi ska fortsätta en ansvarsfull ekonomisk politik som skapar fler
              jobb. Vi ska se Sveriges roll som ett land som kan gå före inte
              bara vad gäller social välfärd, barnomsorg och som ett land att
              vara bra att åldras i, utan vi ska se Sverige som ett land som
              kan gå före och bygga någonting som är bättre för våra barn och
              barnbarn vad gäller klimat och miljöfrågor. Där ligger uppgiften
              för den kommande mandatperioden.
            </seg>
          </u>
          <note type="speaker" n="fc84949d">
            Anf. 2 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-0" n="f444b673">
            <seg n="38aed17b">
              Herr talman! Perssonskt manér: Allt är bra. Passa er nu mina
              meddebattörer för att säga något annat! Då kommer det att bli
              otrevligheter.
            </seg>
            <seg n="d4b994c4">
              Därefter kom någonting om att det finns ett hot. Här är ett av
              dem. Sedan kom någon sorts sladdrig uppgift som blev lite otydlig.
            </seg>
            <seg n="6b19526c">
              Nu har Persson chansat. Han har sagt till svenska folket att
              det inte finns några problem. Nu vill det till att svenska folket
              håller med om den beskrivningen. Nu vill det till att ingen har
              träffat någon av de en och halv miljon människor som är utanför
              den svenska arbetsmarknaden. Nu vill det till att ingen har träffat
              människor som upplever att det är svårt att komma fram i vårdens
              köer. Nu vill det till att ingen har träffat människor som upplever
              att brottsligheten breder ut sig i Sverige och att väldigt lite
              görs för att rätta till det. Nu vill det till för Göran Persson
              att ingen har träffat någon förälder i det här landet som är oroad
              för om barnen lär sig tillräckligt mycket.
            </seg>
            <seg n="c07c8348">
              För om de har gjort det var Göran Perssons första inlägg totalt
              obegripligt. Han säger att han har rest. Han har träffat en landshövding
              i Norrbotten. Det är väl bra. Jag tycker att Göran Persson ska
              resa mer. Då kommer han att stöta på väldigt mycket av det jag
              nu nämnde. Då blir faktiskt också uppgiften en annan.
            </seg>
            <seg n="d4640a6a">
              Nästa mandatperiod måste handla om en politik för jobb. Vi måste
              våga säga till svenska folket att det handlar om både morötter
              och uppoffringar, för jobben måste bli fler. Vi känner oss osäkra
              på om de jobb vi har, kommer vara de vi har i framtiden. Vi måste
              uppmuntra att jobben växer fram. Vi har en statsminister som är
              nära nog kliniskt befriad från att tala jobb. Jag tycker att det
              är märkligt. Jag tycker att han förskingrar ett socialdemokratiskt
              arv. Jag är intresserad av att höra om det över huvud taget existerar
              någon idé eller någon jobbpolitik hos Socialdemokraterna nu för
              tiden.
            </seg>
          </u>
          <note type="speaker" n="3e0180a0">
            Anf. 3 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-1" n="8d0a1b99">
            <seg n="b9f36300">
              Herr talman! Jag har just talat om hur jobben växer fram i vår
              typ av ekonomi därför att människor känner sig trygga, man vågar
              ta risker, det startas fler nya företag i Sverige än någonsin
              och det är fler som får nya jobb än på mycket länge, kanske också
              någonsin. Det sker, Fredrik Reinfeldt, utan att vi angriper den
              sociala välfärden.
            </seg>
            <seg n="e23fbe36">
              Ni chansade för ett år sedan i Bankeryd. Ni lade fast er ekonomiska
              politik då. Den politik som ni går till val på handlar om att
              arbetslösheten ska bekämpas genom att man bekämpar de arbetslösa.
              Det ska sparas i sjukförsäkringen genom att man gör de sjuka fattigare.
              De förtidspensionärer som finns ska få en sämre situation. Det
              var så ni ville driva politiken.
            </seg>
            <seg n="2addb452">
              Jag kan förstå att man kan resonera på det viset om man bara
              ser att allting går åt fel håll. Men svenska folket märker ju
              att den politik vi står för fungerar. Vi har råd att ge arbetslösa
              en bra a-kassa. Varför sparka på de arbetslösa? Vi har råd att
              ge sjuka människor täckning för det inkomstbortfall de har när
              de drabbas av en cancersjukdom till exempel. Varför sparka på
              den gruppen, Fredrik Reinfeldt?
            </seg>
            <seg n="d36b09ec">
              Min kritik av Moderaterna, numera sorgligt nog också innefattande
              tidigare progressiva partier som Folkpartiet och Centern, är att
              ert svar i arbetslöshetsfrågan, ert svar när det gäller att skapa
              sysselsättning, är att ge er på de sociala trygghetssystemen.
              Det skapar klyftor, det skapar motsättningar, det skapar människor
              som oroas och ängslas för sin framtid och det skapar människor
              som inte ser de nya möjligheterna utan upplever allting som en
              risk. Just därför att vi är ett samhälle som är tryggt och just
              därför att vi gör allt vad vi kan för att stötta de människor
              som kommer i kläm är inte Sverige ett land som vänder sig inåt
              utan ett land som vänder sig utåt. Sverige är ett land som är
              nyfiket på det nya och berett på att ta till sig de chanser och
              möjligheter som där finns. Där ligger skillnaden mellan socialdemokratisk
              och borgerlig jobbpolitik.
            </seg>
          </u>
          <note type="speaker" n="3008c2f4">
            Anf. 4 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-1" n="f444b673">
            <seg n="16d7d41a">
              Herr talman! Det kanske finns några tittare som fick intrycket
              att Göran Persson var arg på slutet. Det var mest för att försöka
              dölja att han faktiskt inte svarade. Det var inte så att vi fick
              höra om jobbpolitik, utan det blev en attack på Moderaterna. Så
              kan man också gå till val.
            </seg>
            <seg n="8bafd64e">
              Jag inser att det alltid blir en diskussion om verkligheten.
              Men är det inte lite märkligt, Göran Persson, att din beskrivning
              till trots har vi även i år fler som nyförtidspensioneras än som
              får jobb i näringslivet? Är det inte märkligt, din beskrivning
              till trots, att vi har bland den högsta ungdomsarbetslösheten
              i hela västra Europa? Är det inte märkligt, din beskrivning till
              trots, att det som växer fram är tillfälliga jobb och att under
              den här mandatperioden har mer än 60 000 jobb försvunnit i industrin?
              Får inte det plats i din beskrivning av Sverige? I brist på plats
              för det kommer det inte heller någon politik.
            </seg>
            <seg n="3af67439">
              Får jag sedan, eftersom vi har hört det så många gånger, sammanfatta
              på tre punkter den politik som jag menar att Göran Persson har
              bedrivit för att dölja utanförskapet i Sverige. Det är tre mycket
              tydliga punkter.
            </seg>
            <seg n="01d932bb">
              Ni har fört en politik som handlar om att människor ska leva
              med lägre ersättningsnivåer. Det är tanken med det svenska förtidspensionssystemet.
              Över 500 000 människor har under din statsministerperiod kommit
              ned i de låga ersättningsnivåer som du rent retoriskt är emot
              men som du i praktiken har som kärnpunkt i din egen politik.
            </seg>
            <seg n="6d8b17ca">
              För det andra bedriver du en jakt på sjuka och arbetslösa över
              hela Sverige via försäkringskassa och via dem som nyanställs för
              att kontrollera varför svenska folket inte lever i enlighet med
              hur systemet är tänkt att vara. Jag har varit runt och pratat
              med människor. De upplever att de kontrolleras och ifrågasätts
              på ett sätt som de inte var beredda på och som inte alltid rimmar
              med ditt sätt att beskriva din egen politik.
            </seg>
            <seg n="26dc3e38">
              För det tredje bedriver du en låglönejobbsstrategi via era plusjobb
              och anställningsstöd som sätter ett tak för hur mycket man får
              betala och som i realiteten sätter in en sidoarbetsmarknad vid
              sidan av den reguljära med lägre löner för människor som ni låser
              fast i utanförskap och som inte får en möjlighet att göra sig
              själva gällande.
            </seg>
            <seg n="4fadda7b">
              Det är dina tre punkter. Det är din egen politik, Göran Persson.
              Retoriken är en sak, praktiken en annan.
            </seg>
          </u>
          <note type="speaker" n="d645aa7e">
            Anf. 5 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-2" n="8d0a1b99">
            <seg n="78c3bf17">
              Herr talman! Om det nu var så att Fredrik Reinfeldt trodde på
              vad han sade, hur hamnar man då i slutsatsen att det är de arbetslösa
              som ska få sämre villkor? Hur hamnar man i slutsatsen att det
              särskilt är de förtidspensionerade som ska få ännu sämre villkor
              än vad de har i dag? Hur hamnar man i slutsatsen att de sjuka
              ska få försämrad ekonomisk standard? Det är ingenting annat, Fredrik
              Reinfeldt, än ett sätt att fly ifrån din egen politik och den
              kritik som kan riktas mot den. Jag hoppas att du menar det du
              säger. I så fall ska ni släppa ert förslag, och då står ni utan
              en ekonomisk politik. Så ligger det till.
            </seg>
            <seg n="c8248f25">
              För mig är det viktigt att säga att låglönejobb har vi alltid
              bekämpat. De bekämpas med hjälp av utbildning, forskning och bästa
              möjliga internationell konkurrenskraft. Det har Sverige klarat.
            </seg>
            <seg n="76a23431">
              Den politik ni har slagit in på skriver ni själva om i er partimotion.
              Du är känd för att ständigt ändra uppfattningar, aldrig någonsin
              hålla dig till det du sade i förrgår, utan det byts hela tiden.
              Det är fingret upp i luften, varifrån blåser det nu? Oj då, vi
              gick visst för långt, säger Fredrik Reinfeldt, i angreppen på
              de arbetslösa och de lågavlönade.
            </seg>
            <seg n="29c8efce">
              Men de förslag som du har kommit med och som har utvecklats i
              din motion innebär en ekonomisk politik som ska pressa lönerna.
              Det står i motionen. Det ska ske genom att a-kassan ska göras
              sämre. Det ska ske genom att man tvingar människor att ta jobb
              till en ersättning, lön, på kanske 7 0009 000 kr i månaden för
              ett fulltidsjobb.
            </seg>
            <seg n="95f52ea6">
              Det är klart att jag blir arg. Det är klart att vi blir upprörda
              över sådant. Det kan komma att vara er regeringspolitik om många
              månader. Det kan bli så här i Sverige. Det är en amerikansk utveckling,
              en utveckling där människor lämnas efter, en utveckling där klyftorna,
              herr talman, i samhället tillåts att växa. Där ligger de ideologiska
              skillnaderna både i jobbpolitik och i socialpolitik.
            </seg>
          </u>
          <note type="speaker" n="16e8fb48">
            Anf. 6 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-35d2e8bb56f71776-0" n="2d01a30d">
            <seg n="5b0baa1c">
              Herr talman! Om det vore så bra, varför har vi då fler i arbetsmarknadspolitiska
              åtgärder än någon gång sedan 1999? Om det vore så bra, varför
              skriver Financial Times i dag att den verkliga svenska arbetslösheten
              är 15 % och att vi riskerar att förlora ytterligare hundratusentals
              jobb om inte politiken läggs om?
            </seg>
            <seg n="00302116">
              De barn som har det bäst i världen, inte är det skolbarnen. Deras
              situation försämras med växande ordningsproblem och försämrade
              resultat.
            </seg>
            <seg n="caf1f1f5">
              Även självgodheten måste få rimliga proportioner om man har den
              ställning som Göran Persson har.
            </seg>
            <seg n="2af79a24">
              En 29-åring kvinna sökte upp mig för några veckor sedan och berättade
              att hon efter åtta månaders sjukskrivning hade fått besked från
              sin kontaktman på arbetsförmedlingen att hon skulle förtidspensioneras.
              Hon blev helt förtvivlad. Hon var helt övertygad om att hon inom
              någon månad skulle kunna vara tillbaka i jobb men fick beskedet
              från systemet: Vi har nu så starka direktiv att få över så många
              som möjligt i förtidspension för att arbetslöshetssiffrorna ska
              hyfsas till.
            </seg>
            <seg n="b73c2065">
              På tv:n visades häromdagen hur arbetslösheten bland invandrare
              ökar. Dagen efter förklarade en forskare: Det beror på att arbetsförmedlingarna
              nu har direktiv att få så många som möjligt i åtgärder att man
              inte hinner hjälpa dem som behöver det bäst.
            </seg>
            <seg n="d5a4c302">
              Vi måste se också den verkligheten bakom de skrytvalser Göran
              Persson drar här. Det finns väldigt mycket att göra i Sverige.
              När man nu hör att det bara är självgodhet som är Socialdemokraternas
              program blir detta det bästa beviset för att vi måste ha en ny
              regering.
            </seg>
          </u>
          <note type="speaker" n="cc9e2a1d">
            Anf. 7 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-3" n="8d0a1b99">
            <seg n="500fb0ff">
              Herr talman! Om nu Lars Leijonborg är seriöst engagerad för den
              kvinna som uppenbarligen var sjukskriven jag kan inte hennes fall,
              och det är meningslöst att jag ens försöker gå in i den diskussionen
              varför är då Folkpartiets svar att försämra hennes sjukförsäkring?
              Varför?
            </seg>
            <seg n="30d4645c">
              Vi har höjt taket i sjukförsäkringen och gett många människor
              med medelhöga inkomster ett skydd för inkomstbortfallet. En civilingenjör
              som drabbas av en cancersjukdom till exempel drygt 30 00035 000
              i månaden. Enligt Folkpartiets förslag Folkpartiet har ju ställt
              upp på alliansens förslag får hon upp till 9 000 kr mindre att
              röra sig med. Varför blir hon friskare när hon blir fattigare?
            </seg>
            <seg n="a334bcb3">
              Finns det ett seriöst engagemang från Folkpartiet i dessa frågor,
              varför lägger ni fram en politik med udden riktad mot de sjuka,
              de arbetslösa och de förtidspensionerade?
            </seg>
            <seg n="82d73b03">
              För vår del är det så att trygghetssystemen ska finnas där, samtidigt
              som vi är det land i världen som har råd att satsa allra mest
              på forskning. Vi ligger i världstopp. Vi satsar också mycket på
              skolan, men vi är inte nöjda med resultaten. Men inte blir det
              bättre, Lars Leijonborg, för skolan genom att man drömmer om,
              som ni gör, att sänka skatterna med flera hundra miljarder kronor,
              i ett första steg 50 eller vad det nu kan vara. Det är så det
              ser ut.
            </seg>
            <seg n="f9cbaf89">
              Om engagemanget finns där, om ilskan riktad mot regeringen finns
              där, ta konsekvenserna av det och presentera en politik som inte
              har udden riktad mot dem som är mest utsatta i samhället. För
              vår del handlar det om att hålla ihop Sverige, satsa offensivt
              på utbildning och forskning. Då har vi också råd med den sociala
              tryggheten.
            </seg>
          </u>
          <note type="speaker" n="3359606b">
            Anf. 8 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-35d2e8bb56f71776-1" n="2d01a30d">
            <seg n="03c24a5e">
              Herr talman! Göran Persson behöver inte alls känna till några
              detaljer om just den 29-åriga kvinnan för hon har många medsystrar
              och medbröder som är i samma situation. Det är personer som rimligen,
              med rätt vård, rätt rehabilitering och rätt regelverk skulle kunna
              komma tillbaka i arbetslivet. I Socialdemokraternas Sverige får
              hon inte 100 % i lön, vilket hon borde ha. Hon får inte heller
              behålla de 80 % i sjukersättning som hon nu har och som vi självklart
              slår vakt om. I stället ska hon i Göran Perssons Sverige tvingas
              ned till 64 % i förtidspension. Det är det vi nu talar om.
            </seg>
            <seg n="d8238e57">
              Folkpartiet försvarar en bra sjukersättning. Vi försvarar även
              bra förtidspensioner till dem som måste förtidspensioneras. Det
              som emellertid händer i Sverige i dag är att vi förtidspensionerar
              bort arbetslösheten eftersom vi har en mycket svag jobbtillväxt.
            </seg>
            <seg n="6552db17">
              Det är riktigt att vi just nu som en följd av en internationell
              högkonjunktur har bra tillväxt, men det är till mycket stor del
              en jobblös tillväxt. Huvuddelen av de jobb som Göran Persson talar
              om är Amsjobb av olika slag. Den verkliga tillväxten av jobb i
              det privata näringslivet, de som ska finansiera en bra välfärd
              som jag hoppas på, är mycket låg.
            </seg>
            <seg n="0f94d334">
              Om man inte ser det är man inte rätt man att leda Sverige. Man
              är inte rätt man att leda Sverige om man tror att allt är gott
              och väl i landet. Om man i en högkonjunktur av det slag som vi
              nu har samtidigt har växande klyftor, ett växande utanförskap
              och en mycket svag jobbtillväxt måste slutsatsen bli: Vi måste
              göra någonting annat. Det behövs någon annan på Göran Perssons
              post.
            </seg>
          </u>
          <note type="speaker" n="1bca36cb">
            Anf. 9 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-4" n="8d0a1b99">
            <seg n="b5af9f5b">
              Herr talman! Jag blir lite förvånad över Lars Leijonborgs sätt
              att föra debatten.
            </seg>
            <seg n="50788550">
              Har Lars Leijonborg inte sett statistiken, som är offentlig,
              över antalet nya jobb som skapas? Har du inte sett det facit vi
              har sedan den tid då vi tog över efter en borgerlig regering?
              Det handlar om 300 000 nya jobb. I år säger Ams att det kan vara
              fråga om 60 00070 000 nya jobb och lika mycket nästa år. Konjunkturinstitutet
              ligger på, tror jag, 80 000 nya jobb. Det är en kraftig utveckling,
              en utveckling som inte syns i övriga Europa, i ett övrigt Europa
              som delar samma konjunktur som vi. Det finns något som skiljer
              oss från andra, och det är naturligtvis att vi valt en annan social
              modell. Vi har valt en social modell som håller ihop Sverige i
              en förändringens tid, Lars Leijonborg.
            </seg>
            <seg n="c5bfe820">
              Titta på mig. Jag talar till dig. Det här är viktigt. Du tillhörde
              nämligen en gång i tiden dem som försvarade den sociala modellen.
              Nu ser jag att du föreslår en politik som går stick i stäv med
              att försvara och utveckla. Du säger att Folkpartiet försvarar
              en bra sjukförsäkring. Det gör ni inte. Du har nyligen röstat
              för att försämra den. Du säger att ni försvarar en bra förtidspension.
              Ni har nyligen lagt fram program som innebär att den ska försämras.
              Det är er politik. Förklara, utveckla, gärna detta. Jag tror stenhårt
              på den modell som gjort Sverige mer framgångsrikt än många andra
              länder.
            </seg>
            <seg n="205f0ca6">
              Bara för att vi erkänner att vi är framgångsrika, herr talman,
              innebär det inte att vi också säger att allt är gott och väl i
              vårt land. Men låt oss glädja oss över att det går bra. Oppositionen
              behöver inte vara så dyster. Dela i stället glädjen med oss och
              använd resurserna till något konstruktivt, till något offensivt,
              till ett program som utvecklar Sverige och gör det mer rättvist
              med vettiga sociala försäkringar och bra jobbtillväxt. Allt det
              hänger ihop. Det är vår politik.
            </seg>
          </u>
          <note type="speaker" n="81944411">
            Anf. 10 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-45fd2bd361ddfdc3-0" n="40260d87">
            <seg n="49b677ae">
              Herr talman! Jag ska lite senare i mitt huvudanförande beröra
              en hel del av det som Göran Persson talat om i sitt huvudanförande,
              men eftersom Perssons tid snabbt rinner ut vill jag föra in en
              annan fråga i debatten.
            </seg>
            <seg n="11753230">
              Ett av vägtrafikens farligaste moment är vänstersvängarna. Många
              olyckor inträffar när den som ska svänga inte ger tecken i tid.
              Tydliga tecken i god tid kan göra att många olyckor förebyggs.
            </seg>
            <seg n="c5c47e51">
              Socialdemokraterna, Vänsterpartiet och Miljöpartiet vill fortsätta
              styra vårt Sverige, men väljarna har rätt att få besked om vilka
              vänstersvängar som är att vänta ifall det röda fordonet får fortsätta
              efter valet. Det är bekymmersamt att den som överväger att rösta
              på det röda fordonet inte har en susning om vem som ska hålla
              i ratten, vem som ska läsa kartan och vem som hamnar i baksätet.
            </seg>
            <seg n="b568de3f">
              Både Miljöpartiet och Vänsterpartiet ställer krav på att få sköta
              regeringsratten. Blir Lars Ohly finansminister eller försvarsminister,
              Peter Eriksson utrikesminister ni kan ta det lugnt, det dröjer
              ett tag till och Maria Wetterstrand kanske arbetsmarknadsminister
              som inför storskaliga projekt med friår? Vänsterkartellen har
              gett ett enda besked. De vill köra vidare, men frågan är förstås:
              Vart går färden?
            </seg>
            <seg n="eb6da6f2">
              Hur blir det med utrikespolitiken, försvarspolitiken, EU-frågan,
              de offentliga jobben, skolpolitiken, småföretagen, energipolitiken,
              brottsbekämpningen, föräldraförsäkringen och bostadspolitiken?
              Hur blir det med budgettaket, som Vänsterpartiet vill ta bort?
              Många av dem som man försöker locka med på bilfärden vill nog
              gärna veta vart dessa chaufförer är på väg.
            </seg>
            <seg n="75cb0d58">
              Alltså: Vilka partier ingår i regeringen om ni vinner? Och hur
              ser er gemensamma politik ut? Ge besked i dag, Göran Persson!
            </seg>
          </u>
          <note type="speaker" n="d928457a">
            Anf. 11 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-5" n="8d0a1b99">
            <seg n="120d1d5f">
              Herr talman! Hägglund är en engagerad trafikant har jag förstått.
              Bra. Han skulle dock inte behöva ställa så många frågor om han
              använde bilens hela utrustning. Han kunde titta lite i backspegeln
              också och se hur det har gått.
            </seg>
            <seg n="e48270c7">
              Om jag nu säger att jag suttit vid ratten i snart tio och ett
              halvt år kommer ni att säga att jag bara är självgod. Men när
              jag väl klämt in mig bakom ratten har jag blivit kvar där, och
              det är svårt att dölja att vi haft ett visst ansvar för att styra.
              Det har inte gått så tokigt för Sverige. Vi har haft ett bra samarbete
              med Vänsterpartiet och Miljöpartiet. Vi har också haft ett bra
              samarbete med Centerpartiet, det ska jag säga, under de första
              åren av den här långa perioden.
            </seg>
            <seg n="17ed5ecb">
              Jag tror inte att väljarna är ett dugg oroliga över var vi finns
              i de grundläggande välfärdsfrågorna. Jag möter stor tilltro till
              en socialdemokratisk regerings förmåga att hantera landets intressen,
              och jag siktar på att bilda en ny socialdemokratisk regering.
              Det har jag aldrig dolt.
            </seg>
            <seg n="e4365581">
              Jag hade en liknande debatt med Hägglunds företrädare, också
              han vältalig men kanske inte lika intresserad som Hägglund av
              metaforer från trafikens område. Det var samma svar då, och det
              var samma dödförklaring av svaret då som nu. Vi regerade 1998.
              Vi regerade 2002. Sedan har jag full respekt för att alla partier
              vill sitta i en regering. Så är det. Det är varje partiledares
              ansvar att kräva plats i en regering. Självklart är man i politiken
              för att kunna påverka, och vi siktar på en socialdemokratisk regering.
            </seg>
            <seg n="080a60eb">
              Vad beträffar trafiken, herr talman, bör Göran Hägglund tänka
              på en sak: Det farligaste som finns i trafiken är att blinka åt
              vänster och sedan svänga åt höger. Det är vad ni gör.
            </seg>
          </u>
          <note type="speaker" n="4708d500">
            Anf. 12 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-45fd2bd361ddfdc3-1" n="40260d87">
            <seg n="6ded3715">
              Herr talman! Det är just så Göran Persson brukar svara. Inga
              besked över huvud taget! Ja, jag ska titta på dig när jag talar
              med dig jag vet. Det är skönt att här inte finns några bänkar
              att bryta ned under tiden som andra talar till dig.
            </seg>
            <seg n="2fb96007">
              På NTF Hallands hemsida kan man skriva så här: Vänstersväng är
              en farlig situation. Se till så att inte bakomvarande fordon påbörjat
              en omkörning och det kan jag berätta att vi håller på med, Göran
              Persson. Är du osäker, kör och vänd längre fram så att du kan
              komma tillbaka och göra en säker sväng i stället!
            </seg>
            <seg n="913c728f">
              Men Göran Persson har för vana att försöka undvika svaret på
              den här frågan, och han hamnar ju i en väldigt besvärlig situation
              om han skulle försöka ge ett sanningsenligt svar. För antingen
              är det så att Ohly och Eriksson inte talar sanning när de säger
              att de inte kommer att vika från kravet att ingå i en regering,
              eller så tänker Göran Persson göra en Billström, alltså säga en
              sak före valet och göra någonting annat efter.
            </seg>
            <seg n="8ad5765d">
              Men är det så att Lars Ohly ska vara finansminister? Är det så
              att Peter Eriksson ska vara utrikesminister efter valet? Kan inte
              svenska folket få besked om en sådan sak i regeringsfrågan? Vilka
              partier kommer att bilda regering om olyckan är framme?
            </seg>
            <seg n="5947bcc3">
              Sedan behöver Göran Persson inte påpeka det faktum att han tittar
              mer i backspegeln än genom framrutan när han kör.
            </seg>
          </u>
          <note type="speaker" n="a663d08e">
            Anf. 13 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-6" n="8d0a1b99">
            <seg n="b05c83a4">
              Herr talman! Alla som kör bil vet att det farligaste man kan
              råka ut för är när någon ligger bakom och verkar utom kontroll.
              Har man en sådan bil bakom, som vinglar från den ena sidan till
              den andra och där det sitter fyra stycken som sliter i samma ratt,
              är det klart att man tittar i backspegeln. Det vore näst intill
              ansvarslöst att inte göra det.
            </seg>
            <seg n="c78350e6">
              Jag tycker nog att jag har haft ganska bra kontroll på den där
              bilen, får jag säga. Jag har vetat ungefär var den har funnits.
              Farligast blir det när den ska försöka köra om därför att då exponerar
              den hela sin instabilitet och sin vårdslöshet. Nu kommer de där
              igen och ska försöka köra om trots att jag närmar mig ett backkrön.
              Det vinglar, men det tycks just nu gå ganska fort. Jag undrar
              om de klarar detta. Det blir nog en dikeskörning igen. Använd
              säkerhetsbältet, Hägglund! Det är mitt bästa råd. Då sitter du
              stadigt i den bil där du sitter.
            </seg>
            <seg n="a146bb1b">
              En socialdemokratisk regering, en beprövad politik, framgångsrika
              år, ett gott anseende internationellt varför ska vi byta bort
              det? Varför ska svenska folket byta bort det mot den här nästan
              krampaktigt hopskrapade borgerliga alliansen, som varje gång de
              har kommit överens om någonting måste ha en presskonferens för
              att berätta det för att det är så sensationellt. Det är rätt märkligt.
              Nej, med dem vid ratten slutar det i diket.
            </seg>
            <seg n="5538a3f1">
              När det sedan handlar om trafik säger jag: Dra inte in diskussionen
              om trängselskatterna därför att då får jag bara ett tillfälle
              att lägga ut texten om vad ett bra samarbete med Miljöpartiet
              och Vänsterpartiet kan resultera i!
            </seg>
          </u>
          <note type="speaker" n="86cc5995">
            Anf. 14 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-0" n="60d46a54">
            <seg n="980ccf14">
              Herr talman! Mycket av det som Göran Persson beskrev i sitt inledningsanförande
              stämmer. Vi har en hög tillväxt. Det finns många kurvor i ekonomin
              som pekar uppåt, men jag tycker att Göran Persson alltför lite
              betonade det största problem som fortfarande finns kvar, nämligen
              arbetslösheten. Den sjunker, men den sjunker för långsamt, och
              den sjunker från för höga nivåer.
            </seg>
            <seg n="9d4bc518">
              I Norrbotten, där man också har en högre tillväxt än på många
              andra håll i landet, lider man av den högsta öppna arbetslösheten
              i landet, 5,4 %, och det är 12,2 % antingen i öppen arbetslöshet
              eller i program.
            </seg>
            <seg n="320ca9f2">
              Vi vet naturligtvis att den borgerliga politiken skulle leda
              till ännu värre, ännu högre, arbetslöshet därför att deras politik
              går ut på jakt på de arbetslösa. Det är inte en politik för tillväxt,
              rättvisa och jobb. Men det gör ju inte vårt ansvar mindre.
            </seg>
            <seg n="232de0de">
              Enligt beslut på den socialdemokratiska partikongressen är arbete
              grunden för välfärd, välstånd och människors personliga utveckling.
              Den som har arbete känner sig mer uppskattad, har bättre hälsa
              och upplever större frihet än den som går utan. Därför är full
              sysselsättning socialdemokratins allt annat överskuggande mål.
            </seg>
            <seg n="58ae3804">
              Det är utmärkt. Men det står i skarp kontrast till den politik
              som gäller inom den europeiska unionen. I Maastrichtfördraget,
              artikel 105, står det: Huvudmålet för den europeiska centralbanken
              ska vara att upprätthålla prisstabilitet. Det är det allt överskuggande
              målet inom EU.
            </seg>
            <seg n="62ef0125">
              Är verkligen Socialdemokraterna redo att göra full sysselsättning
              till ett allt annat överskuggande mål? Det välkomnar jag i så
              fall, men rimligtvis bör det också innebära att EU:s dogmatiska
              mål om prisstabilitet ifrågasätts och ändras, så att vi får en
              politik som verkligen kan angripa arbetslösheten och leder till
              full sysselsättning.
            </seg>
          </u>
          <note type="speaker" n="5ffb5d00">
            Anf. 15 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-7" n="8d0a1b99">
            <seg n="7983db9d">
              Herr talman! Jag delar Lars Ohlys uppfattning att en borgerlig
              politik vore djupt olycklig för de arbetslösa. Däremot kommer
              Ohly fel, tycker jag, när han diskuterar omkring den europeiska
              centralbanken. När det gäller det mål som den har kunde du lika
              gärna ha valt den svenska centralbanken. Den har också prisstabilitet
              som mål och lyckas väl ganska bra med det, får man säga.
            </seg>
            <seg n="96c684c4">
              Det är inte i penningpolitiken vi skiljer oss från Europa i övrigt.
              Ja, det skiljer några tiondelar på den grundläggande räntan, basräntan.
              Men det som skiljer Sverige från Europa i övrigt är att vi har
              en mycket mer ambitiös socialpolitik, som vi tror är förutsättningen
              för att klara en öppen konkurrens i en värld som blir alltmer
              globaliserad eller internationaliserad, som vi säger. Det är där
              vi har den stora skillnaden.
            </seg>
            <seg n="916cd6db">
              Vi tycker att det är viktigt att människor som förlorar jobbet
              får en ny chans att komma tillbaka. Vi tycker att det är viktigt
              att satsa mer på forskning än vad andra gör. Vi tycker att det
              är viktigt att satsa jättelika resurser på utbildning, utbildning
              av alla. Ingen ska lämnas efter. Vi tycker att det är viktigt
              att satsa på en politik som håller ihop Sverige där inte vissa
              landsändar lämnas efter, utan alla ska vara med. Vi tycker att
              det är viktigt att satsa på en politik som syftar till full sysselsättning
              genom att ta i anspråk allas förmåga att vara med och arbeta och
              skapa.
            </seg>
            <seg n="a5142809">
              Det är där den stora skillnaden ligger. Det är inte i penningpolitiken.
              Den har jag inga bekymmer med. För mig är låg inflation viktigt.
              Inflationen, när den släpps loss, omfördelar från dem som ingenting
              har till dem som har stora tillgångar i form av fasta värden.
              Det är en dålig högerpolitik. Det är inflationspolitik. Den ska
              vi bekämpa.
            </seg>
          </u>
          <note type="speaker" n="fb1aa5e5">
            Anf. 16 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-1" n="60d46a54">
            <seg n="31772987">
              Herr talman! Här går den egentliga skiljelinjen i svensk politik.
              Det handlar om dem som försvarar en penningpolitik som försvårar
              kampen mot arbetslösheten. Det är högerallians och socialdemokrati
              i skön gemenskap. Visserligen skiljer man sig åt oerhört mycket
              när det gäller vad man kan göra inom det nuvarande systemet. Högeralliansen
              skiljer ut sig i sin jakt på arbetslösa och i sin brist på konkreta
              förslag för nya jobb. Men man kan inte ha flera överskuggande
              mål, Göran Persson.
            </seg>
            <seg n="56572d58">
              Om det allt överskuggande målet är full sysselsättning kan inte
              penningpolitiken bedrivas med ett annat mål, utan då måste sysselsättningen
              och kampen mot arbetslösheten verkligen komma främst. Om vi bedriver
              ett framgångsrikt arbete för att bekämpa arbetslösheten, vilket
              vi just nu gör, kommer Riksbanken, som ett brev på posten i gamla
              tider, att höja räntan. Då möts den framgångsrika politiken för
              sysselsättning och en ränte- och penningpolitik som motverkar
              demokratins ambitioner att sätta människor i arbete. Det är ett
              system som är odemokratiskt och som dessutom har ett helt annat
              överskuggande mål än det som den socialdemokratiska partikongressen
              ställde upp. Men det är väl så att i en del partier är kongressbeslut
              inte så mycket värda.
            </seg>
          </u>
          <note type="speaker" n="01c1e529">
            Anf. 17 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-8" n="8d0a1b99">
            <seg n="125db933">
              Herr talman! Vi ska inte, Lars Ohly, ge oss in i en diskussion
              om vilka kongresser du tänkte på.
            </seg>
            <seg n="6461ef04">
              Jag trodde att den här debatten var avklarad. Vad Lars Ohly står
              och säger är att lite inflation skulle inte skada. Det vet vi
              att det gör. Sveriges historia då vi inte kunde hantera inflationsutvecklingen
              var en dyster historia, med både tappad konkurrenskraft och tappade
              jobb. Det skedde framför allt en stor omfördelning av förmögenheter
              i samhället, från dem som bara lever på sin knappa lön och som
              lever på sin pension över till dem som har stora fasta värden
              i mark, tillgångar och i övrigt kanske också aktier.
            </seg>
            <seg n="e8d89261">
              Det finns ingen genväg. Det svåra, Lars Ohly, är att när tillväxten
              är av det slag vi har nu hela tiden se till att få ny arbetskraft
              som kommer ut på arbetsmarknaden, människor som vill och kan ta
              ett arbete. Det vi har bakom oss just nu är en situation där vi
              har fått ett kraftigt ökat utbud av arbetskraft, och det har gjort
              att vi har kunnat ha en lång period med god ekonomisk utveckling
              och tillväxt utan att vi för den skull har drabbats av inflation.
            </seg>
            <seg n="1ee70067">
              Den dagen inflationen kommer, kommer också snart tillväxten att
              stanna av. När tillväxten stannar av växer arbetslösheten. Så
              hänger det ihop. Det har vi bittert erfarit. Den politiken är
              ingenting att pröva igen den tänker vi hålla borta.
            </seg>
          </u>
          <note type="speaker" n="da379086">
            Anf. 18 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-0" n="5db98e7d">
            <seg n="917de59e">
              Herr talman! Vi har precis hört dysterkvisten Lars Ohly. Jag
              tror att det socialistiska alternativet har lite imageproblem.
              Men det kanske Göran Persson får ta itu med när valet närmar sig.
            </seg>
            <seg n="a0479c94">
              Göran Persson reser runt i landet, och han möter inga som klagar.
              Jag tror att det är så här: Som man ropar i skogen får man svar.
            </seg>
            <seg n="12e406f2">
              Om vi tittar på de unga i dag ligger arbetslöshetssiffrorna på
              28,7 %. Så hög är ungdomsarbetslösheten, enligt SCB. Det är alltså
              de svenska statistiska organisationerna som mäter detta.
            </seg>
            <seg n="d41f997f">
              Göran Persson vill inte se det här. Han säger att det finns 3
              000 när det i själva verket finns 150 000 unga som står utanför
              arbetsmarknaden. Det är unga som inte får börja livet på annat
              sätt än att leva på socialbidrag, inte kan flytta hemifrån, inte
              kan börja ett vuxenliv utan lever i otrygghet. Många unga blir
              besvikna därför att vuxenvärlden inte ställer upp och ser till
              att det finns en arbetsmarknad som gör att de får börja sitt vuxenliv.
            </seg>
            <seg n="566d6f6d">
              Det här ser inte Göran Persson. Han ser dem inte. Med andra ord
              har han inte heller någon politik för dem. Då räcker det med plusjobb
              och ungdomsgaranti. Då räcker det med att placera ungdomar på
              lönenivåer på 20 kr i timmen, 8 kr i timmen eller vad det nu kan
              vara. Då räcker det med tillfälliga Amsåtgärder, för då kan man
              gömma undan dem.
            </seg>
            <seg n="bfece5f0">
              Göran Persson! Det finns 150 000 unga i Sverige i dag som ropar
              efter hjälp, som vill ha jobb, som vill visa upp sig. Varför ser
              du dem inte? Varför vill du inte se de här unga och ge dem framtidstro?
              Jag undrar: Vad har du för besked att ge till dem? Tala också
              om för dem varför du inte vill se dem, alla de som står och väntar
              på att få bli vuxna och få ett meningsfullt jobb.
            </seg>
          </u>
          <note type="speaker" n="64ceb6a9">
            Anf. 19 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-9" n="8d0a1b99">
            <seg n="80f70922">
              Herr talman! Det har varit en lång vår, med väldigt många sifferuppgifter.
              Nu var det 150 000 arbetslösa ungdomar. Jag vet inte hur Maud
              Olofsson räknar, men det blir totalt förvirrat i den debatt vi
              ska föra.
            </seg>
            <seg n="93747672">
              I den senaste mätningen som Ams gjorde hade vi 1 500 långtidsarbetslösa
              ungdomar. Det är den lägsta siffran sedan 1990. Vi hade 28 000
              öppet arbetslösa. Det är den lägsta siffran sedan 2002. Vi har
              en kraftig utveckling av nya jobb och ett kraftigt fall i arbetslöshet.
            </seg>
            <seg n="366ec46d">
              Jag har gott hopp om att den beskrivning som jag ger av arbetsmarknaden
              är mer trovärdig i människors öron än den katastrofbeskrivning
              som Maud Olofsson ger.
            </seg>
            <seg n="3a35d407">
              Men Maud Olofsson har ett syfte med sina siffror, och det är
              att med hjälp av dem kräva någonting helt nytt vad gäller skyddet
              för unga människors anställning. Centern vill ju ta bort anställningsskyddet
              för dem upp till 26 år, och det kommer att inte bara gälla dem
              som nyanställs utan så småningom också gälla dem som har ett arbete
              redan nu. 300 000400 000 ungdomar kommer att se sitt anställningsskydd
              försvinna.
            </seg>
            <seg n="c2edeb74">
              Den typen av fullständigt genomgripande, dramatiska förändringar
              går aldrig att motivera ens för ett högerparti om man inte försöker
              fiffla lite med statistiken. Centerns tal om 150 000 arbetslösa
              ungdomar är ingenting annat än ett försök att legitimera att man
              ska ta bort anställningsskyddet.
            </seg>
            <seg n="05cb60a9">
              Om en sådan politik, Maud Olofsson, blir det en våldsam strid.
              Vi kommer aldrig att acceptera den. Det är en orättfärdig och
              orättvis politik. Efter ungdomarna står nästa utsatta grupp i
              tur. Det blir strid.
            </seg>
          </u>
          <note type="speaker" n="257648bd">
            Anf. 20 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-1" n="5db98e7d">
            <seg n="06fff2be">
              Herr talman! Statsministern säger att jag har ett bestämt syfte
              med siffrorna. Ja, jag har ett syfte, och det är att ge unga jobb.
              Men om statsministern vägrar att se alla unga akademiker som går
              ut skolan utan att få jobb, om statsministern vägrar att se alla
              dem som studerar i dag trots att de hellre vill ha ett jobb, om
              statsministern vägrar att se alla dem som skickar in ansökning
              efter ansökning efter ansökning och aldrig får ett jobb det är
              klart att han inte har någon politik för dem, om han inte ser
              dem.
            </seg>
            <seg n="a34a0763">
              Göran Persson brukar gilla utländska undersökningar, och gör
              man jämförelser ligger Sverige bland de sämsta länderna i Europa
              när det gäller ungdomsarbetslösheten. Våga se det här! Det vore
              mer hederligt om du såg att så många unga hamnar utanför.
            </seg>
            <seg n="056fb6b3">
              Ja, vi har föreslagit ungdomsavtal frivilliga avtal, för att
              korrigera statsministern. Det här är en möjlighet för ungdomar
              att få chansen att visa upp sig, att få in en fot på arbetsmarknaden
              i stället för att ha två utanför.
            </seg>
            <seg n="7fc10bce">
              Det du erbjuder är otrygghet, jobb som inte finns, till icke-avtalsenliga
              löner, som inte berättigar till a-kassa, som inte berättigar till
              förtur ingenting. Det är den otrygghet som du erbjuder unga i
              dag. Alternativet är att helt stå utanför. Försök inte gömma ungdomarna!
              De behövs på svensk arbetsmarknad.
            </seg>
            <seg n="3c914ca8">
              Det vi gör är att förändra gymnasieskolan så att vi får yrkesutbildning
              och lärlingsutbildning så att de får chans att komma in på arbetsmarknaden.
              Vi erbjuder ungdomsavtal som ett sätt för unga att komma in där
              vi säger: Ge pengar till företagare som tar emot lärlingar och
              yrkespraktikanter! Se till att studenter får chans att praktisera
              ute på arbetsplatser! Se till att arbetsgivare som ställer upp
              också blir premierade för det! Det är så man bekämpar ungdomsarbetslösheten.
            </seg>
            <seg n="9b64c93c">
              Med alliansregeringen har vi en politik för fler jobb. Med alliansregeringen
              ger vi unga hopp, och det är det de behöver. Vi ska värdera de
              unga. Det gör inte vänsterkartellen. Vi har inget hopp att vänta
              därifrån.
            </seg>
          </u>
          <note type="speaker" n="943ca025">
            Anf. 21 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-10" n="8d0a1b99">
            <seg n="19a6b8bc">
              Herr talman! Med en alliansregering blir det uppenbarligen då
              en sådan här politik, Maud Olofsson. Tänk, jag trodde att Maud
              Olofsson var isolerad i den svenska högern när det gällde angreppen
              på anställningsskyddet. Om det är fel och det nu är på det viset
              att det här är gemensam borgerlig politik är läget kristallklart
              inför valet. En borgerlig regering: Anställningsskyddet angrips,
              och vi börjar med de unga. Vilken är nästa grupp, Maud Olofsson,
              som du kan tänka dig att så att säga hjälpa genom att se till
              att deras trygghet blir mindre?
            </seg>
            <seg n="eedfb7f2">
              För svensk arbetarrörelses del, för svensk fackföreningsrörelses
              del, både tjänstemannafacken och LO-facken, har det alltid varit
              så att man har slagit vakt om anställningsskyddet. Det dagliga
              liv en människa lever ska inte präglas av Centerns drömsamhälle,
              där du kan få gå på dagen, utan har du ett jobb ska du också veta
              att du har en trygghet i det. Du ska kunna skaffa dig en bostad.
              Du ska tillsammans med en kille eller en tjej kunna bilda familj,
              sätta barn till världen och veta att du har lite framförhållning:
              Jag kan inte bli behandlad hur som helst Centern har inte sålt
              bort mitt skydd i något slags tro att det skulle pressa arbetslösheten.
            </seg>
            <seg n="24a6ce69">
              De äldre är det de som står på tur? Är det våra invandrare eller
              våra handikappade? Vilka tänker sig Centern i framtiden ska hjälpas
              på det sätt som ni nu vill hjälpa ungdomarna? Det är en farlig
              väg att gå.
            </seg>
            <seg n="b18fbe49">
              Jag blir lite arg, och jag blir lite överraskad om det är så
              att ni också har gjort upp om den saken i alliansen och det här
              är den gemensamma högerpolitiken. Jag försäkrar dig, Maud Olofsson,
              att det blir strid om detta. Och det blir en strid som vi kommer
              att vinna, för svenska folket står på vår sida.
            </seg>
          </u>
          <note type="speaker" n="ddf72a1d">
            Anf. 22 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-0" n="63a600a3">
            <seg n="828e7b2f">
              Herr talman! Jag satt och tänkte att man skulle kunna använda
              tiden i den här talarstolen till att prata om vad vi skulle vilja
              göra under den kommande mandatperioden, inte bara prata om vad
              som har hänt förut och vad de andra vill göra under den kommande
              mandatperioden. Jag tycker till exempel att det är mycket trevligare
              att tänka på hur det ska gå i nästa match än i den förra matchen
              i VM.
            </seg>
            <seg n="277042bc">
              Vi politiker kan bidra till att skapa förutsättningar för utveckling
              och företagande. Vi kan jobba mot diskriminering så att alla människor
              har möjlighet att komma till sin rätt. Vi kan prioritera skattemedel
              så att den offentliga sektorn kan fungera på ett bra sätt. Vi
              kan se till att det finns stöd och hjälp till dem som behöver
              hjälp med sin försörjning. Vi kan inte, tror jag, vara de som
              skapar varje enskilt jobb. Det är alla kreativa människor runtomkring
              oss i det här landet som gör det. Men vi kan skapa förutsättningarna.
            </seg>
            <seg n="3040c272">
              En väldigt viktig förutsättning för all form av positiv utveckling
              är utbildning och forskning. Statsministern nämnde i förbigående
              ordet utbildning några gånger under sitt anförande och i replikskiftena.
              Men faktum är att i Sverige i dag har vi en väldigt stor grupp
              människor som lever under mycket knappa ekonomiska omständigheter.
              Det är våra studenter på högskolor och universitet. De har 7 000
              kr i månaden, varav den allra största delen är lån som man måste
              betala tillbaka med ganska hårda återbetalningskrav. Om man blir
              sjuk har man 30 dagars karenstid, och man har inte rätt att vara
              sjukskriven på halvtid eller deltid.
            </seg>
            <seg n="d3fe6953">
              Det är väldigt svårt att komma tillbaka och studera på universitetet
              i högre åldrar. Tanken i vårt system i dag är att man ska läsa
              sin utbildning väldigt snabbt direkt efter gymnasiet, bli klar
              och sedan komma ut i arbetslivet och stanna där på samma arbetsplats
              resten av livet.
            </seg>
            <seg n="c8b6bf50">
              Det här är ett väldigt oflexibelt system. Jag skulle vilja höra
              vad statsministern skulle vilja göra åt studenternas situation.
            </seg>
          </u>
          <note type="speaker" n="621734f8">
            Anf. 23 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-11" n="8d0a1b99">
            <seg n="8763bfbe">
              Herr talman! Det är klart att vi kan förbättra studiemedlet.
              Det är självklart. Också det kostar pengar. Just nu har vi valt
              att inte prioritera det i de uppgörelser vi har gjort med Vänsterpartiet
              och Miljöpartiet, med undantag för den lilla höjning vi gjorde
              senast, men den är ju inte alla nöjda med.
            </seg>
            <seg n="961b9d1e">
              Jag vill inte stå och lova att vi ska höja med ett visst antal
              kronor framöver. Vi ska försöka att se till så att dessa studiemedel
              behåller sitt värde naturligtvis.
            </seg>
            <seg n="d585efd7">
              När det gäller nya resurser i utbildningssystemet riktade mot
              ungdomar skulle jag gärna vilja prioritera de ungdomar som inte
              har tagit sig igenom gymnasieskolan. Det är en väldigt viktig
              grupp och en grupp som vi kommer att behöva framöver. Min bedömning
              är den att det Sverige har framför sig snarast är brist på arbetskraft,
              inte överskott. Då är det viktigt att alla tjejer och killar har
              fått en chans att vara med.
            </seg>
            <seg n="53953151">
              Jag hade hoppats att Maria Wetterstrand skulle tala om de gröna
              frågorna också. Det kanske kommer tillbaka i anförandet. Det har
              hittills lyst med sin frånvaro. Jag har haft det i mitt anförande,
              men det är värt en egen diskussion, särskilt nu i tider då det
              tycks växa fram en osäkerhet omkring energipolitiken. Det är viktigt
              att se till så att vi använder det gröna guld som skog och åkrar
              representerar i Sverige för att bli av med vårt fossilberoende,
              och det är viktigt att inte skicka signalen att vi nu ska börja
              en ny marsch in i kärnkraftssamhället med byggande av nya kärnkraftverk.
              Det får vi chans att komma tillbaka till, skulle jag tro, under
              fortsatt debatt.
            </seg>
            <seg n="b55bc9d6">
              När det gäller studiemedlen för ungdomar har vi gjort en höjning.
              Vi har inga ytterligare planerade, men självklart finns det alltid
              med i diskussionen.
            </seg>
          </u>
          <note type="speaker" n="723366d9">
            Anf. 24 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-1" n="63a600a3">
            <seg n="4365f285">
              Herr talman! Det är roligt att statsministern svarar på helt
              andra saker än dem som jag har frågat om.
            </seg>
            <seg n="f707b1a6">
              Om vi nu återgår till studenternas situation menar jag faktiskt
              att det är en väldigt viktig del i skapandet av en hållbar utveckling.
              Om vi ska ha en miljö för framtiden att lämna över till våra barn
              som är i gott skick krävs det mycket kunskap om detta. Det krävs
              forskning och utveckling. Det krävs att vi har många människor
              som kan komma med idéer och nya lösningar. En del av de människor
              som kommer med de lösningarna finns på våra universitet och högskolor.
              En del har inte gått någon universitetsutbildning, kommer med
              bra idéer och utvecklar företag i alla fall. Och det är alldeles
              utmärkt. Men vi får inte, tycker jag, vifta bort frågan om den
              svåra ekonomiska situation som studenterna är i. Jag tycker att
              vi borde ha gjort mer under den här mandatperioden. Miljöpartiet
              har också velat att vi skulle göra mera.
            </seg>
            <seg n="264910c0">
              Pengar är en sak. Vi behöver mer pengar till studenterna. Jag
              tror det. Man har väldigt svårt att koncentrera sig på sina studier
              om man samtidigt måste yrkesarbeta för att kunna klara sin försörjning.
              Många har i dag barn.
            </seg>
            <seg n="d3b65179">
              Men det gäller också att man ska kunna komma tillbaka till universiteten
              fler gånger under sin livstid. I dag fråntas man vid 45 års ålder
              rätten till studiemedelsterminer, trots att man då har 20 år kvar
              i sitt yrkesverksamma liv. Jag tycker snarare att man skulle få
              fler studiemedelsterminer när man blir äldre, så att man har en
              möjlighet att kunna komplettera och vidareutbilda sig, kanske
              byta bana för att man ångrar sig eller helt enkelt är trött på
              det som man har ägnat sig åt hittills. Vi behöver öka flexibiliteten
              i utbildningen i Sverige så att fler människor kan få en plats.
            </seg>
          </u>
          <note type="speaker" n="f2671f67">
            Anf. 25 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-12" n="8d0a1b99">
            <seg n="d0082f27">
              Herr talman! Jag kan hålla med om mycket av det som Maria Wetterstrand
              säger. Vi har, mycket riktigt, förbättrat studiemedelssystemet
              för dem som är äldre så att de får större tillgång till det, även
              om inte heller där alla är nöjda. Vi har också förbättrat för
              dem som har barn och det försörjningsansvaret. Det har varit viktigt.
              Och vi har höjt studiemedlen, både lånedelen och bidragsdelen,
              senast i uppgörelsen om vårbudgeten. Så det är klart att vi har
              sysslat med detta.
            </seg>
            <seg n="25600967">
              Det är som alltid begränsade resurser. Mitt engagemang för utbildning
              ligger också i gymnasieskolan, i grundskolan och i förskolan.
              I varje sådan skolform behöver vi ha mer resurser. Om man ska
              prioritera skulle jag vilja fånga upp de ungdomar som vi inte
              har lyckats möta på ett bra sätt i gymnasieskolan. Det får kosta
              pengar. Det kommer att kosta stora belopp, tror jag, men man kan
              inte lova allt åt alla på en gång. Därmed är inte sagt att det
              Maria Wetterstrand står och talar om är oviktigt, tvärtom, jag
              känner för det också. Men min prioritering hamnar trots allt i
              gymnasieskolan.
            </seg>
            <seg n="ba80f706">
              Det var väl ett oblygt försök, herr talman, att lura in Maria
              Wetterstrand att diskutera miljöpolitik. Jag får försöka att göra
              den provokationen en gång till, så får vi se om det bär den gången.
            </seg>
          </u>
          <note type="speaker" n="c47f3b2c">
            Anf. 26 FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-d476a52a85a6dfee-0" n="f444b673" next="i-5214616b64525ac7-0">
            <seg n="7a869b5a">
              Herr talman! I en värld som än i dag präglas väldigt mycket av
              fattigdom och sjukdomar, där många människors verklighet är brist
              på frihet och man lever i konsekvenser av miljöförstöring och
              terrorism finns det naturligtvis ibland anledning att påminna
              oss själva om i vilken skyddad del av världen vi lever och hur
              lyckliga vi är som har fötts och får leva i vårt Sverige. Det
              finns en del som säger att det är en del av en egen påhittad,
              helt unik modell som vi har här i Sverige. Det kanske är lite
              brist på ödmjukhet. Möjligen kan man prata om en nordisk modell.
              Möjligen kan man säga att det är ett resultat av upplyst demokrati
              som har gått i armkrok med marknadsekonomi och frihandel. Det
              har i alla fall lagt grund för att det för många människor är
              bra i Sverige, om än kanske inte för alla.
            </seg>
            <seg n="50cd5075">
              Det har varit en tydlig arbetslinje som har byggt vårt välstånd.
              Människor som kan och vill arbeta ska också arbeta, och vi ska
              göra stora ansträngningar för att se till att människor kan komma
              in och hävda sig på den svenska arbetsmarknaden.
            </seg>
            <seg n="d8e53629">
              Sverige har präglats av ett brett samförstånd som i sina bästa
              stunder har handlat om att väldigt många faktiskt erkänns och
              får vara med och fatta beslut. I sina sämsta stunder har det mest
              varit socialdemokrater som tyckt att alla ska tycka som de och
              sedan kallat det för samförstånd.
            </seg>
            <seg n="7e3d0ac8">
              I det goda Sverige är det många som har varit ansvarsbärande.
              Det är många som har varit med och format vårt land i fackföreningar
            </seg>
          </u>
          <note n="993707c0">
            (Statsminister GÖRAN PERSSON (s): Bah!)
          </note>
          <u who="fredrik_reinfeldt_3cbc0d" xml:id="i-5214616b64525ac7-0" n="f444b673" prev="i-d476a52a85a6dfee-0">
            <seg n="cdabb3ac">
              Det var väl inte så upprörande. hos arbetsgivare, i frivillighet
              och i stora arbetsinsatser hos en hårt arbetande befolkning.
            </seg>
            <seg n="fe32457b">
              Redan här spricker det på något sätt med den verklighet vi har
              i dag. Denna idé om ett pluralistiskt samhälle där många får ta
              ansvar går på något sätt inte att förena med Göran Persson. Göran
              Persson tror på Göran Persson, men han har lite svårt att tro
              att vi andra har så mycket att tillföra. Tyvärr för han politiken
              väldigt mycket utifrån mer makt till dem han tror på och mindre
              till dem han inte tror på. Det har präglat en sorts skifte som
              inte rimmar med Sveriges utveckling tidigare.
            </seg>
            <seg n="73a5d8b8">
              Trygghet har handlat om att tro att människor har egen kraft.
              Trygghet har handlat om att uppmuntra folk att verkligen komma
              till sin rätt, att vara på arbetsmarknaden, att stå på egna ben.
              Det är först nu på senare tid, ofta i debatter med Göran Persson,
              som trygghet har blivit något annat. Trygghet är nu i socialdemokratins
              Sverige att vara bidragsförsörjd, att bli omhändertagen. På något
              sätt togs kraften, möjligheten att få stå på egna ben, i pant.
              Den togs ifrån människor. Tryggheten har helt plötsligt fått en
              annan innebörd.
            </seg>
            <seg n="2f534d76">
              Sverige har också präglats av ett framgångsrikt företagande duktiga
              affärsmän och affärskvinnor som satt Sverige på kartan och som
              byggt framgångsrika multinationella företag, men även hårt arbetande
              småföretagare och entreprenörer som också har varit med och byggt
              Sverige väldigt starkt.
            </seg>
            <seg n="b2304001">
              Det finns annat vi gillar. Vi gillar vår jämställdhet. Vi gillar
              att män och kvinnor i vårt land har större möjligheter att göra
              sig gällande sida vid sida än i många andra länder, även om vi
              också här får erkänna att vi har en bit kvar. Vi gillar också
              den otvungna stilen svenskar emellan, den här känslan av att det
              inte finns så mycket hierarkier. Det är därför vi så mycket ogillar
              när makten berikar sig själv och bygger nya aristokratier där
              andra har skjutits åt sidan. Det ligger djupt i den svenska folksjälen
              att reagera mot hur socialdemokratin berikar sig själv och sina
              vänner. Det är nämligen precis det man inte vill se detta sätt
              att göra det bra för sig själv och inte tjäna sitt folk som alltför
              ofta präglar dagens socialdemokrati.
            </seg>
            <seg n="d56b8219">
              Min kritik mot Socialdemokraterna är att de inte har skött sitt
              eget arv, att Göran Persson inte förvaltar det som byggde Sverige
              och det som har byggt den idé som vi borde få vara många fler
              om att vara med och utveckla. Jag tycker att ni har avvikit från
              kursen. Jag tycker att ni har givit upp arbetslinjen och tappat
              bort idén om att trygghet är något annat än att vara bidragsförsörjd.
              Det formar väldigt mycket av den politik ni för och de svar ni
              ger i dag.
            </seg>
            <seg n="c846bccf">
              Till detta, har jag sagt, har de nya Moderaterna utvecklats för
              att träda in i en tid när det gamla socialdemokratiska partiet
              har blivit ett bidragsparti. En ny tids arbetarparti, en ny tids
              Moderaterna, ringar in de verkliga samhällsproblemen och försöker
              ge svar. Vi nöjer oss inte med att med åtgärder försöka dölja
              utanförskap. Vi har en politik för jobb.
            </seg>
            <seg n="7ead54f4">
              Göran Persson säger: Hur kan då svaren vara de svar du själv
              ger, nämligen det jag sade lägre ersättningsnivåer, jakt på sjuka
              och arbetslösa och låglönestrategi? Ja, jag har ju det du saknar,
              Göran Persson. Jag har andra jobb-ben som handlar om att det ska
              löna sig att jobba.
            </seg>
            <seg n="a43c916f">
              Vi har väldigt många bra förslag för att underlätta möjligheten
              att anställa in i den reguljära arbetsmarknaden inte på toppen
              av en högkonjunktur ha 150 000 i Amsåtgärder utan mer låta folk
              få komma in på riktigt i den reguljära arbetsmarknaden.
            </seg>
            <seg n="9f1afc28">
              Vi har de idéer för entreprenörer och företagande som inte socialdemokratin
              vill ta till sig därför att de i grunden bygger på att utmana
              hela er idé om att styra samhället uppifrån. Vi vill släppa loss
              den kraft det innebär att entreprenörer får utmana och förändra.
              Det är nämligen entreprenörens själ. Det är därför detta aldrig
              går ihop med socialdemokratins ideologi. Det är ett underifrånperspektiv
              som utmanar, som röjer väg och som flyttar på det som har varit.
              Detta är det värsta socialdemokrater vet. Det är klart att inte
              det funkar; det förstår ni väl.
            </seg>
            <seg n="5b8e752b">
              Alltså förs ingen jobbpolitik. Det förs bara en politik för att
              dölja utanförskap. Den är hård och kall, och den är tungt riktad
              mot de människor som har svårt att hävda sig. Göran Persson för
              den politik han anklagar mig för att vilja föra. Men han saknar
              min politik för jobb, och det är valets viktigaste fråga.
            </seg>
            <seg n="a3e1d081">
              Till det vill jag vara med och utveckla vår skattefinansierade
              välfärd. Jag har många gånger sagt att det bästa sättet att utjämna
              livschanser är att se till att vi har en skola som ger människor
              rätt att komma till sin rätt, att utveckla sin egen begåvning.
              Min anklagelse är att den inte fungerar på det sättet i dag, att
              den ställer väldigt många av våra unga människor vid sidan av.
              Vi har en tendens att alltfler killar har svårt att göra sig gällande
              i den svenska skolan. Tvångsmässigt håller socialdemokratin fast
              vid idén att gymnasieskolan ska se likadan ut nära nog för alla,
              trots att så väldigt många signalerar att det inte funkar just
              för dem men hellre en princip än att det ska gå bra för människor.
            </seg>
            <seg n="3642b3c7">
              25 %, ibland uppåt 30 %, i varje årskull ställs åt sidan. Så
              lägger man grunden för moderna låglöneproletariat. Människor som
              inte ens från början har med sig möjligheter att kunna hävda sig
              via egen utbildning och stå på egna ben kommer att ha otroligt
              svårt i vårt komplicerade samhälle att göra sig gällande.
            </seg>
            <seg n="f2284b50">
              Vad är socialdemokratins svar till alla dessa människor? Vi har
              åtgärder. Vi har bidragssystem. Det är er trygghet. Lägg er till
              ro i utanförskap och osynlighet. Det är socialdemokratins besked.
              Är det vår stora samhällsuppgift som nu ligger framför det här
              landet? Och akta er, för det kommer att gå fort. Den här utvecklingen
              kommer att fortsätta om ingen säger stopp, om vi inte bryter det
              som nu är på väg att hända.
            </seg>
            <seg n="eb0a0706">
              Uppgiften att se till att skolan når bättre resultat och har
              bättre kvalitet ligger därför vid sidan av jobbpolitiken som en
              av de viktigaste uppgifterna för den kommande mandatperioden.
              Och då handlar det inte om att tävla om vem som säger mest pengar;
              det handlar om att bry sig om hur det går. Lär sig barnen tillräckligt
              mycket? Blir de väl behandlade i den svenska skolan? Följer vi
              upp och vet var resultaten är som bäst? Låt oss ta den diskussionen
              någon gång den diskussion som föräldrar har hemma och som förs
              på föräldramötena men som alldeles för sällan kommer in i politiken,
              där man står och pratar hinkar med olika mycket pengar. Prata
              om det som är verkligt, som resultat och kvalitet! Då får vi rätt
              diskussion.
            </seg>
            <seg n="9b2fc097">
              Till det vill vi föra en politik för att möta den nya otrygghet
              som växer i Sverige. Jag aktar mig för att ta billiga poäng med
              att hävda att jag har en politik som gör att brottsligheten försvinner,
              men jag har en ryggradskänsla för att reagera mot brott och att
              på brott ska följa utredning och på utredning dom. Om vi inte
              använder rättsväsendet till att förklara vem som har gjort fel
              och vem som är drabbad tar nämligen djungeltrummorna över. De
              ljuder i det svenska folkdjupet och vår ungdomsopinion när man
              ersätter det som borde vara skillnaden mellan rätt och fel med
              rykten, löst förtal och snack om vem som var dum och vem som slog
              vem. Det är det vi får i stället. Då inträder den starkes rätt
              där sättet att freda sig mot de elaka kompisarna blir att ha en
              ännu elakare kompis. Det är sant redan i dag. Det finns i vår
              svenska ungdomsmiljö. Det är det som ersätter ett fungerande rättssystem.
            </seg>
            <seg n="6c593e4c">
              Socialdemokratin ger fel svar. Det är inte dags att tömma fängelserna
              och återgå till halvtidsfrigivning. Det är fel svar. Rätt svar
              är: Använd svensk lagstiftning! Se till att utreda brotten! Finns
              till stöd för ung såväl som gammal genom att berätta vem som gjorde
              fel, och finns därmed också till stöd för den som blev drabbad!
            </seg>
            <seg n="4bccc4c9">
              Valet handlar om regeringsalternativ; det har börjat framgå här
              i dag. Det handlar om en allt bättre enad borgerlig allians som
              har förberett sig väl under lång tid och som nu står redo att
              regera Sverige. Mot oss står tre vänsterpartier och en Göran Persson
              som i dag säger: Vi vill regera ensamma. Det är ju den idé man
              har till vänster: Ensam är stark, och störst går först.
            </seg>
            <seg n="154ea6df">
              Frågan är: Menar Göran Persson att denna enda regering som bara
              ska bestå av socialdemokrater också ska föra en socialdemokratisk
              politik? Det vore ett häpnadsväckande besked. Är det alltså hundra
              procent socialdemokratisk politik som gäller i en kommande socialdemokratisk
              regering?
            </seg>
            <seg n="e729c01d">
              Göran Persson gav i går Lars Ohly beskedet: Din ekonomiska politik
              är ingenting värd. Det är ju så de talar med varandra på vänsterkanten.
              Jag har läst. Jag har inte gillat. Släng det i papperskorgen!
              Men rösta gärna fram mig som statsminister igen.
            </seg>
            <seg n="ea4a571d">
              Det märkliga är att Lars Ohly varje gång går upp och säger: Tack
              så hemskt mycket! Lite märkligt kanske.
            </seg>
            <seg n="6f0602bb">
              Likadant är det väl med Miljöpartiet eller ska de få ha inflytande?
              Vad är beskedet, Göran Persson? Okej, du vill ha hundra procent
              socialdemokrater i regeringen. Är det hundra procent socialdemokratisk
              politik, eller får något av de partier som ska göra dig till statsminister
              ha någon sorts inflytande? Annars blir det helt obegripligt för
              väljarna vad det är man ska ta ställning till.
            </seg>
            <seg n="98b84972">
              I valet står de nya Moderaterna mot de gamla Socialdemokraterna.
              I valet står Allians för Sverige mot en än så länge helt otydlig
              och icke samspelt vänsterkartell. Denna regeringsfråga ska vi
              föra till väljarna för att avgöra vem som ska regera efter höstens
              val.
            </seg>
          </u>
          <note type="speaker" n="39a66f26">
            Anf. 27 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-13" n="8d0a1b99">
            <seg n="51685fa2">
              Herr talman! Det är ett lite förrädiskt sätt att tala som Fredrik
              Reinfeldt har. Nu tycks vi vara överens om den svenska modellen.
              Men Reinfeldt har levt ett långt politiskt liv med att försöka
              bekämpa den. Om de här väggarna kunde tala skulle de berätta att
              det har varit strid om den svenska modellen hela tiden. Högern
              har förlorat den striden.
            </seg>
            <seg n="6c7d31ff">
              I det här valet lägger man in attacken, inte mot välfärdens produktion,
              det som görs i vården, omsorgen och i skolan, det som är verksamheterna.
              Nu är det attack mot arbetsmarknaden. Det är a-kassan som ska
              fördärvas. Det är medlemskapet i facket som ska göras dyrare.
              Det är de sjuka som ska få sig en riktig överhalning och de som
              har hamnat utanför arbetslivet därför att de har drabbats av långvarig
              sjukdom. Där sätter ni in stöten. I den delen av modellen gör
              ni attacken.
            </seg>
            <seg n="f7cbd554">
              Ni har inte rått på modellen i den andra delen, när det gäller
              att ha en bra verksamhet som är skattefinansierad. Jag kan läsa
              många citat av dig själv och dina företrädare där ni har angripit
              detta. Nu är det här ni sätter in attacken.
            </seg>
            <seg n="cc2a3c48">
              Jag frågade dig förut: Vilken arbetslös var det som gav dig rekommendationen
              att sänka a-kassan till 70 %? Vilken barnfamilj var det som talade
              om för Moderaterna att de ville ha kortare tid i föräldraförsäkringen?
              Vilken förtidspensionär var det som sade: Ta av mig pensionen
              så att du kan sänka förmögenhetsskatten? Var fick du råden ifrån,
              Fredrik Reinfeldt, när du tänkte om? För du har väl tänkt om?
              Eller är det bara som i andra sammanhang att du tänker om en gång
              till och kommer tillbaka till en ny position om någon vecka?
            </seg>
            <seg n="bb7f7d77">
              Vem gav dig råden? Berätta för oss. Vi är nyfikna på att höra.
            </seg>
          </u>
          <note type="speaker" n="3973b68a">
            Anf. 28 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-2" n="f444b673">
            <seg n="21aa86b7">
              Herr talman! Det där med att föra en stram bidragspolitik var
              det du som gav mig rådet till, Göran Persson. Du har gjort det
              mycket konsekvent. Lite imponerad får man ändå vara: 500 000 nya
              förtidspensionärer under din statsministerperiod.
            </seg>
            <seg n="61ad75b6">
              I förra valet ägnade du dig åt att på det där lite Perssonska
              sättet jaga den som hade mage att våga antyda att vi kanske hade
              någon som fuskade med systemet. Det var inte, tyckte Göran Persson,
              lämpligt att säga.
            </seg>
            <seg n="76428d3a">
              Jag minns att vi i det valet föreslog en del kontrollåtgärder
              som man kanske skulle kunna tänka sig. Alf Svensson påpekade att
              man kanske skulle tala ärligt om det som hade hänt. Han blev utskälld
              för att han sade det.
            </seg>
            <seg n="92c8295b">
              Varenda punkt i det program som vi hade tror jag att Socialdemokraterna
              nu har genomfört och mer därtill. I varenda budget förs det fram
              nya förslag om nya kontrollanter på Försäkringskassan. Det var
              du som uppfann jakten på sjuka och arbetslösa, Göran Persson.
              Det du saknar är en idé för hur människor ska komma tillbaka till
              den reguljära arbetsmarknaden. Det verkar du inte ha något som
              helst bekymmer om eller funderingar över hur det ska gå till.
            </seg>
            <seg n="42620d28">
              Det är det som är så obegripligt. En statsminister från socialdemokratin
              som inte har en jobbpolitik, som inte hedrar arbetslinjen, men
              som har någon sorts ryggradskänsla för att vi nog ska jaga dem
              som fuskar lite grann. Men vi ska inte låtsas om det. Vi ska inte
              prata så mycket om det ute i det svenska folkdjupet. Det är bara
              att döma efter den här debatten. Har ni träffat någon som är förtidspensionär?
              Har ni träffat någon som känner sig lite jagad och ifrågasatt?
              Då har ni träffat någon som lever i det här landet. Tror ni att
              Göran Persson har träffat dem?
            </seg>
          </u>
          <note type="speaker" n="14e79410">
            Anf. 29 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-14" n="8d0a1b99">
            <seg n="f3d85205">
              Herr talman! Jag har träffat dessa människor. De är djupt upprörda
              över att de nu är måltavlan för alliansens politik. Också deras
              ålderspensioner ska ju försämras, Fredrik Reinfeldt, inte bara
              deras förtidspensioner.
            </seg>
            <seg n="bb2122e0">
              Dessutom är det något du tycks glömma. Har du inte sett att det
              växer fram 70 00080 000 nya jobb i år som resultat av en medveten
              jobbpolitik och ekonomisk politik, att det nästa år kanske blir
              60 00070 000 till och att vi nu har en sådan utveckling att arbetslösheten
              faller kraftigt? Det borde du väl ha sett.
            </seg>
            <seg n="2c3d7891">
              Men det passar inte in i din propaganda. Allt ni har satsat på
              är att beskriva ett Sverige i arbetslöshet, och det ska vara motivet
              för att ge sig på de mest utsatta. Vi tänker inte bidra till en
              politik, Fredrik Reinfeldt, där vi jagar de utsatta. Systemen
              ska naturligtvis vara så vårdade och skötta att de fungerar. Det
              är självklart. Men de ska finnas där för den enskilde och vara
              trygga.
            </seg>
            <seg n="4191baa7">
              När ni nu låtsas som om ni bryr er om dem är det enda budskap
              ni har att komma med att de ska försämras och försämras ordentligt.
              Vi har både en jobbpolitik och vi har nya jobb. Vi har råd att
              använda pengarna för att satsa på de människor som är utsatta.
              Det är viktigare än era stora skattesänkningar.
            </seg>
          </u>
          <note type="speaker" n="005b8581">
            Anf. 30 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-3" n="f444b673">
            <seg n="901cc071">
              Herr talman! Jag tror att det viktigaste för Göran Persson är
              att det inte når fram faktiska besked om vad det är vi föreslår,
              att en vanlig arbetarfamilj med LO-medlemskap får en tusenlapp
              mer i månaden över, inte före det att vi har räknat bort våra
              besparingar utan efter. Denna drivkraft för att känna att det
              lönar sig bättre att jobba menar jag är ett grundläggande sätt
              att sträcka ut en hand till dem som sliter hårt i det här landet
              och säga: Vi kommer att vara beroende av att ni jobbar mer och
              orkar för att ha råd att bära den skattefinansierade välfärden.
              Låt oss se till att på det sättet få fler som jobbar. Det är min
              jobbskapande politik, Göran Persson, som jag menar att du saknar.
            </seg>
            <seg n="d3e07b83">
              Sedan blir detta naturligtvis väldigt mycket en strid om hur
              det ser ut. Visst, det finns en del uppgifter på att vi kanske
              har 30 00040 000 nya jobb. Sedan har vi en hel del åtgärder som
              växer ut. Vi har 150 000 människor i Amsåtgärder, trots att vi
              står på toppen av en högkonjunktur. Men är det varaktigt? Räcker
              detta? De som tittar närmare på detta säger att vi kanske borde
              ha 300 000400 000 nya jobb, det vill säga samma typ av sysselsättningsökning
              vartenda år tio år framåt i tiden. Är Sverige redo för detta?
              Det är faktiskt bland annat TCO som har sagt det. Det tror jag
              inte att vi är.
            </seg>
            <seg n="55d7ec53">
              Och, en väldigt viktig fråga, när sysselsättningen växer, gör
              det att utanförskapsmiljön minskar? Nej, och det är detta, Göran
              Persson, du inte ser. Du pratade faktiskt i ditt tal för en stund
              sedan om arbetskraftsbrist. Visst. Vad har du gjort för att se
              till att 1 ½ miljon människor i utanförskap ska göra sig gällande
              på den reguljära arbetsmarknaden? Vad är ditt besked?
            </seg>
            <seg n="a296953a">
              Du pratar redan likt en ekonom om arbetskraftsbrist. Du har räknat
              bort de människorna. De är ju osynliggjorda. De är inte en del
              av den svenska arbetslösheten. Visst, många av dem kommer inte
              att kunna komma tillbaka i arbete. Men det är ju detta som är
              kärnan. Det är det som är lögnen, påståendet att arbetslösheten
              är den siffra socialdemokratin väljer att presentera för svenska
              folket som om det var hela sanningen. Det är hundratusentals människor
              som då inte syns. Det tänker vi inte låta ske osett genom hela
              valrörelsen.
            </seg>
          </u>
          <note type="speaker" n="f7efb5ba">
            Anf. 31 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-2" n="60d46a54">
            <seg n="369509d7">
              Herr talman! Fredrik Reinfeldt är kanske den fräckaste politiker
              som har funnits i Sverige. Så fort han får kritik backar han.
              Sedan gör han om kritiken till en kritik mot sina motståndare.
              Till exempel i en replik på statsministern tidigare kritiserade
              Reinfeldt till min stora förvåning jakten på sjuka och arbetslösa
              och skapandet av låglönejobb, som han talade föraktfullt om och
              menade att det var Socialdemokraterna eller den nuvarande majoriteten
              som var ansvarig för det.
            </seg>
            <seg n="3d79f8bf">
              Men Fredrik Reinfeldt, visst är det väl så att ni i ert budgetförslag
              har 2,25 miljarder i besparing på sjukförsäkringen genom åtgärder
              mot det som kallas överutnyttjande? Det handlar om jakt på sjuka
              och ökad kontroll. Utöver det ska ni ju försämra sjukförsäkringen.
              Ni ska ju spara sammanlagt 6,55 miljarder 2007 och 11,5 miljarder
              2008. Själv vill du införa en andra karensdag. Ni vill införa
              ett förstadagsintyg från läkare för den som ska vara sjukskriven.
            </seg>
            <seg n="25cb907c">
              Det handlar om jakt på de arbetslösa. Ni vill ta bort 13,5 miljarder
              kronor i en besparing på a-kassan 13,5 miljarder! Det handlar
              om ökade egenavgifter, sänkta ersättningsnivåer, hårdare och tuffare
              krav mot de arbetslösa.
            </seg>
            <seg n="cb168772">
              Slutsatsen är att det är de sjuka som är ansvariga för sin sjukdom
              och det är de arbetslösa som är ansvariga för sin arbetslöshet
              i Moderaternas Sverige. Låglönejobb skapas just genom att dessa
              sjuka och arbetslösa ska jagas runt och konkurrera om jobben så
              att de lågavlönade får svårare att hävda sina intressen.
            </seg>
            <seg n="9cf94197">
              Kan du, Fredrik Reinfeldt, försöka svara på dels varför du försöker
              smita undan din egen politik, dels varför du ska försämra för
              dem som redan har minst?
            </seg>
          </u>
          <note type="speaker" n="38ba9c56">
            Anf. 32 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-4" n="f444b673">
            <seg n="2f5fb753">
              Herr talman! Jag har insett att det finns någon sorts monsteridé
              som jag ska uppfylla i svensk politik, och när jag inte gör det
              är vänsterpolitikerna väldigt upprörda: Du fyller ju inte din
              roll! Du ska ju vara äcklig och dum och så där! Kan du inte skärpa
              till dig lite!
            </seg>
            <seg n="612f9676">
              Jag har mer ingången att försöka utgå från hur människor har
              det och att bryta med det hyckleri som svensk vänster utgör där
              de aldrig erkänner hur det ser ut och dessutom inte har någon
              politik för att göra något åt det.
            </seg>
            <seg n="2adbad62">
              Jag sade ju just det Lars Ohly pratar om. Vi föreslog kontrollåtgärder
              vid förra valet som dömdes ut av Göran Persson som utanför det
              anständiga. Han har genomfört alltihop förmodligen med stöd av
              Lars Ohly. Det är det som är hyckleriet. Ni har en sådan retorik
              här, men det har inte att göra med det ni håller på med i verkligen.
            </seg>
            <seg n="3a6844d8">
              Låt mig bara säga en sak om din beskrivning av hur förfärlig
              min och alliansens politik är. I går gav Göran Persson dom över
              vår gemensamma politik. Din var lika usel som vår. Herregud, Lars
              Ohly, vad du ligger dåligt till! Är det inte märkligt hur man
              behandlar vänner på vänsterkanten?
            </seg>
          </u>
          <note type="speaker" n="5d18fa0c">
            Anf. 33 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-3" n="60d46a54">
            <seg n="8ac8e053">
              Herr talman! Fredrik Reinfeldt brukar vara väldigt snabb med
              att tala om för andra att de inte svarar på frågor. Svara på frågan!
              säger han i sina repliker. Stå inte här och snacka om annat! Jag
              har ställt konkreta frågor! Kan du svara på dem!
            </seg>
            <seg n="0a66e72c">
              Min fråga var: Varför står du inte för din egen politik? Det
              handlar om 2,25 miljarder i besparing genom jakt på sjuka, 6,55
              miljarder i besparing på sjukförsäkringen, 11,5 miljarder 2008,
              sänkta ersättningsnivåer, fler karensdagar, förstadagsintyg hos
              läkare så fort man har blivit förkyld och 13,5 miljarder i besparingar
              på arbetslösa, sänkta ersättningsnivåer och höjda egenavgifter.
            </seg>
            <seg n="bb26ed03">
              Varför ska de som redan har minst få det sämre i Moderaternas
              Sverige? Svara på det, Fredrik Reinfeldt!
            </seg>
          </u>
          <note type="speaker" n="0a1efcb4">
            Anf. 34 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-5" n="f444b673">
            <seg n="551a5194">
              Herr talman! För mig blir det en jakt när en politik förs enbent
              och utan vår strävan att de du nämner faktiskt ska kunna få jobb.
              Det är hela syftet. De ska kunna komma in på arbetsmarknaden och
              ska kunna få ett värdigt eget liv, en egen inkomst och en egen
              försörjning. Vi gör de ansträngningar som ni inte har en politik
              för för att sänka trösklarna in på den reguljära arbetsmarknaden
              med omfattande skattestimulanser både för den enskilde och för
              arbetsgivaren.
            </seg>
            <seg n="ff23df38">
              Sedan har vi förslag om ytterligare kontrollåtgärder och åtstramning
              av bidragssystemet. Dem har vi stått för, och dem stod vi för
              inför förra valet. Vi är bara lite förvånade över att detta alltid
              döms ut i retoriken från vänsterpolitiker som sedan själva oblygt
              genomför det, men aldrig tar med våra morötter, och sedan nöjer
              sig när inte jobben växer till och säger: Det har vi löst, för
              vi har dolt utanförskapet. Vi har så många fina åtgärder.
            </seg>
            <seg n="3cc7da0c">
              Det är det som är hyckleriet, menar jag.
            </seg>
            <seg n="5e56bc62">
              Jag står för min politik, men jag står också för att vara en
              modern pragmatisk politiker. Ni får skälla ut mig hur många gånger
              som helst, men jag anser att får jag ny information så är jag
              beredd att ändra mig. Hur gör du när du får ny information, Lars
              Ohly?
            </seg>
          </u>
          <note type="speaker" n="204c95f7">
            Anf. 35 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-2" n="63a600a3">
            <seg n="873ac32f">
              Herr talman! Jag skulle önska att Fredrik Reinfeldts moderna,
              pragmatiska politik också omfattade miljöområdet. På miljöområdet
              har Moderaterna inte ändrat sig en tum, inte ens i retoriken.
            </seg>
            <seg n="fee6f7c9">
              Jag har med mig en tidning som heter Sveriges Natur. Det är Svenska
              Naturskyddsföreningens tidning. Man har gjort en granskning av
              de politiska partierna. Man har tittat på vilka ställningstaganden
              partierna har gjort när det gäller olika viktiga miljöfrågor,
              och så har man kollat vad svaren har blivit.
            </seg>
            <seg n="9f2b7115">
              Det man konstaterar är att alla partier får en liten grön rad
              här utom Moderaterna, som får en fullständigt röd rad, vilket
              betyder att de har gjort precis tvärtemot vad miljön kräver i
              varenda enskild politisk fråga som Svenska Naturskyddsföreningen
              har granskat varenda politisk fråga. Det handlar om hur man ska
              göra för att motverka kemikaliesamhället, alla de kemikalier som
              flödar runtomkring oss som vi inte har någon kontroll över och
              som innebär väldigt stora risker. Det handlar om koldioxidskatten,
              som ska bidra till att man avvecklar oljeberoendet och övergår
              till förnybara energikällor exempelvis andra drivmedel för bilar.
              Det handlar om avfallsförbränning, trängselavgifter, torskfisket
              i Östersjön, genmodifierade organismer och väldigt många andra
              politiska frågor, till exempel bevarandet av skyddsvärda naturområden.
            </seg>
            <seg n="ec15c86b">
              I varenda fråga har Moderaterna gjort precis tvärtemot vad man
              borde göra för att klara av miljöproblemen i framtiden. Vad har
              du att säga om det, Fredrik Reinfeldt?
            </seg>
          </u>
          <note type="speaker" n="20d36054">
            Anf. 36 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-6" n="f444b673">
            <seg n="704e1377">
              Herr talman! Det handlar inte om att vi har gjort saker som är
              emot miljön utan som är emot vad Svenska Naturskyddsföreningen
              anser att man ska göra. Det handlar väldigt ofta om att man ska
              göra det Miljöpartiet vill, vilket är en lång räcka av regleringar,
              högre skatter, misstro mot marknadsekonomin, att lämna EU hela
              den långa rad av idéer ni har.
            </seg>
            <seg n="b26e71a0">
              Jag noterade på din kongress, Maria, att det fanns de som, hemska
              tanke, hade sagt att man kanske till och med kunde förhandla och
              diskutera med Moderaterna. Men där visste du bättre och meddelade:
              Se, det går inte! Detta parti kan man inte regera med. Det är
              det enda vi utesluter.
            </seg>
            <seg n="66515c81">
              Jag vill bara inskärpa hos väljarna vad ni alltså nu hörde. Det
              här är ett parti som tycker att man ska jobba mindre, misstror
              marknadsekonomi, vill lämna EU och vill avveckla nära nog all
              form av energi som vi känner till i Sverige i dag. Och man utesluter
              alltså bara Moderaterna som möjlig regeringspartner. Det tror
              jag är ett något oväntat, men kanske viktigt, besked till väljarna.
            </seg>
            <seg n="83bf953b">
              Får jag fråga dig en sak när det gäller detta med regeringsbildning?
              I två val i rad har vi krävt misstroendevotum därför att vi tycker
              att det har varit en oklar regeringsbildningsprocess. Persson
              meddelar ju alltid, oavsett resultat, att han sitter kvar, och
              det verkar ju vara idén även i år. Men frågan är: Vill ni vara
              med och pröva det? Vi är beredda att väcka misstroende även efter
              detta val och låta en riktig regeringsbildningsprocess vidta.
              Är du med och hjälper till, Maria Wetterstrand, för att ge väljarna
              det inflytandet för att få en riktig regeringsbildning i höst?
            </seg>
          </u>
          <note type="speaker" n="61a5a036">
            Anf. 37 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-3" n="63a600a3">
            <seg n="e410d331">
              Herr talman! Det är alltid lika intressant att höra hur Fredrik
              Reinfeldt inte är intresserad av att diskutera någon enda miljöfråga.
              Varje gång börjar han ta upp exempelvis saker som har med EU-samarbetet
              att göra och saker som har med energipolitiken att göra. Om man
              då tittar på vad Moderaterna gör i EU när det gäller miljön ser
              man att det ser precis likadant ut. I vartenda förslag som har
              varit uppe även i EU har Moderaterna gått på fel sida och varit
              emot, medan Miljöpartiet stått på motsatt sida. Vi försöker använda
              oss av EU för att skapa en bättre miljöpolitik. Moderaterna använder
              sig av EU för att skapa en sämre miljöpolitik i hela Europa, likaväl
              som de använder sig av den svenska politiken för att försöka skapa
              en sämre miljöpolitik i Sverige.
            </seg>
            <seg n="808ff1b8">
              Det här är ett oerhört stort problem, därför att framtiden kräver
              att vi tar ett ansvar för miljön. Framtiden kräver att vi blir
              mindre beroende av olja och att vi satsar på alternativ som kan
              fungera i längden. Där ingår inte vare sig olja, kol, naturgas
              eller kärnkraft. I Sverige har vi bland de bästa förutsättningarna
              att bygga ett hållbart samhälle där vi klarar av detta med alla
              de naturtillgångar och den forskning och kunskap vi har och med
              den entreprenörsanda som finns hos många människor i Sverige.
              Det gör att vi har unika möjligheter.
            </seg>
            <seg n="6b0a8649">
              Vi har tagit många steg framåt under den gångna mandatperioden.
              Vi har börjat se en omställning ta fart. Det finns en stor potential
              för nya jobb inom miljösektorn.
            </seg>
            <seg n="8bdc4414">
              Moderaterna vill sätta stopp för den utvecklingen. Jag tror därför
              att det är bättre med ett alliansfritt Sverige.
            </seg>
          </u>
          <note type="speaker" n="c1fe9261">
            Anf. 38 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-b312c7d8b9f86b69-7" n="f444b673">
            <seg n="437e32b0">
              Herr talman! Vi lade i går fram en energipolitisk överenskommelse
              som täckte in transportfrågor och klimatfrågor. Den handlade om
              att bejaka att klimatfrågan är en stor framtidsutmaning för hela
              vår jord. Den måste få ett globalt svar. Moderaterna bejakar marknadsekonomiska
              styrmedel som utsläppsrätter inom EU vilka som vi nämnde kan breddas
              till transportsektorn så att vi kan leva med de elcertifikat som
              en annan majoritet har genomfört. Vi vill gärna vara med och utveckla
              dem för framtiden.
            </seg>
            <seg n="c70f1ecc">
              Vi är med och formar en omställning, men vi dumforcerar inte
              avveckling av all energi och tror att allt går att göra på en
              gång och att det inte får konsekvenser för jobb och välfärd i
              Sverige. Det är mycket det som Miljöpartiet kräver.
            </seg>
            <seg n="cc04034e">
              Jag återkommer till min fråga, Maria Wetterstrand: Är du med
              och prövar i höst? Du har sagt att det ska bli annorlunda nu.
              Det är inte samma mesiga miljöparti som säger att man ska vara
              kaxig och sedan lägger sig i förhandlingarna efter valet. Nu är
              det ju på riktigt, eller hur? Du har sagt att du har satt hela
              din heder i pant på att nu verkligen pröva att Miljöpartiet ska
              komma in i regeringen.
            </seg>
            <seg n="a26be845">
              Jag är beredd att medverka till att vi väcker en misstroendeförklaring
              och får en riktig regeringsbildningsprocess. Är du med, Maria?
              Ska vi ta varandra i hand och fixa det?
            </seg>
          </u>
          <note type="speaker" n="6fc4a3dc">
            Anf. 39 LARS LEIJONBORG (fp):
          </note>
          <u who="lars_leijonborg_b0c418" xml:id="i-35d2e8bb56f71776-2" n="2d01a30d">
            <seg n="2e6a897c">
              Herr talman! Det är fascinerande för en person i min generation
              att få föra en politisk diskussion i den här lokalen. Det var
              ju arenan för den inrikespolitiska debatten när jag växte upp
              och blev intresserad av politik. Här möttes Erlander och Ohlin.
            </seg>
            <seg n="98e7d5fe">
              Mycket i den politiska debatten är sig likt. Men det finns åtminstone
              en mycket stor olikhet. På den tiden pressade Erlander Ohlin att
              ge besked om vilken regeringspolitik det skulle bli. Ohlin ville
              regera med andra borgerliga partier, men på den tiden fanns det
              ingen allians. Det utnyttjade Erlander och påpekade: Man vet ju
              inte riktigt vad man får.
            </seg>
            <seg n="12d071df">
              En annan olikhet är att det på den tiden fanns en person som
              hette Hilding Hagberg. Han ledde kommunistpartiet. Visst kunde
              han ibland hålla ett och annat engagerat anförande, men när det
              kom till votering röstade han alltid lojalt på Erlanders regering.
              Erlander kunde säga, som Göran Persson nu säger: Vi för en socialdemokratisk
              politik. Det kan ni lita på.
            </seg>
            <seg n="e1ee7dfd">
              Jag skulle gärna se att Lars Ohly var mer olik Hilding Hagberg
              än han är, men med årtiondenas gång har vi fått ett regeringsunderlag
              på vänstersidan som inte längre är som Hilding Hagberg. De ställer
              ultimativa krav. De ser till att om man har röstat på ett parti
              som före valet har lovat att det inte blir några biltullar vaknar
              man rätt vad det är upp med biltullar. Om man röstar på ett parti
              som säger att friår inte är någon bra idé vaknar man ändå upp
              en morgon med ett stort friårsförsök.
            </seg>
            <seg n="ed14991b">
              Om vänsterkartellen vinner den här gången blir det naturligtvis
              inte socialdemokratisk politik. Rätt vad det är vaknar vi upp
              och har läxförbud därför att Lars Ohly har drivit igenom det.
              Rätt vad det är vaknar vi upp och har ett ännu större friårsförsök
              därför att Maria Wetterstrand har drivit igenom det.
            </seg>
            <seg n="225ab0e3">
              Skillnaden nu mot den gången Erlander och Ohlin debatterade är
              att regeringsfrågan är ett trumfkort för borgerligheten. Vi murar
              på vår allians varje dag. Vi har ofta presskonferenser eftersom
              vi ofta blir eniga om nya saker. Ni har aldrig presskonferenser,
              Göran Persson. Någon enda presskonferens kunde ni väl ha och berätta
              om någonting där ni har enat er om en politik för nästa mandatperiod.
              Men det har ni aldrig.
            </seg>
            <seg n="ee8222da">
              Det är tre månader kvar till valet. Jag måste uppmana Göran Persson
              att fundera lite på vilken ton vi ska ha i valrörelsen. Om jag
              hörde rätt anklagade han Moderaterna för att vilja ta ifrån de
              gamla deras pensioner och att de sjuka ska få en överhalning.
              Man använder statistik på ett sätt som gör att en meningsfull
              politisk diskussion blir väldigt svår.
            </seg>
            <seg n="cf7981e7">
              Den som har hört Göran Perssons inledningsanförande här kan ju
              knappast tro att det i Sverige i dag finns 13 000 färre jobb än
              när den här mandatperioden inleddes. Det lät ju som om vi har
              en oavbruten jobbtillväxt och att vi är bättre än alla andra.
              Apropå bättre än alla andra som vi ständigt hör finns det en erkänd
              tabell som väger länder mot varandra med deras, som det brukar
              heta, köpkraftskorrigerade bnp per capita. Där låg Sverige på
              plats 13 när Socialdemokraterna tog över 1994. Sedan dess har
              vi inte gått om ett enda land. Vår position är densamma nu som
              då. Hur är det matematiskt möjligt att vi hela tiden har varit
              bättre än alla andra när vi inte har förbättrat vår position?
            </seg>
            <seg n="860cf04f">
              Jag vill tala om två områden som jag menar är helt avgörande
              för välfärdens bas. Jag håller med Göran Persson om att vi måste
              fortsätta att bygga ut välfärden, till exempel för alla gamla
              som inte har ett boende som ger dem bra omsorg och bra socialt
              liv.
            </seg>
            <seg n="90d0015a">
              Det kostar ju resurser, och de resurserna måste skapas.
            </seg>
            <seg n="afbed692">
              Jag menar att det är en absolut nödvändig grund för en växande
              välfärd att alla barn och ungdomar får en bra utbildning.
            </seg>
            <seg n="6f5b1ddf">
              Jag vill visa kammaren den här kurvan. Den visar hur många ungdomar
              som inte har klarat grundskolan utan hamnat i gymnasiets individuella
              program de senaste tio åren.
            </seg>
            <seg n="7c58885e">
              Göran Persson införde det individuella programmet. Det skulle
              vara ett undantag. I dag är programmet det största i gymnasieskolan.
              Vi vet vilka problem det väldigt ofta innebär att hamna där.
            </seg>
            <seg n="c0b8f357">
              Vi brukar ofta påpeka detta. Det är intressant att notera att
              insikten om det verkliga läget i den svenska skolan sprider sig.
            </seg>
            <seg n="3fc371c5">
              De otillräckliga skolresultaten i grund- och gymnasieskolan i
              Sverige är ett stort hot mot möjligheten att klara en jämn inkomstfördelning
              och hög sysselsättning. Att det inte blir så många skol- dropouts
              som det är nu är helt avgörande för att det svenska samhället
              ska klara globaliseringen med den nuvarande inkomstfördelningen.
              Om för många ungdomar trillar ur skolan klarar vi inte konkurrensen
              med omvärlden. Det är inte Folkpartiet som säger detta. Det är
              LO som säger det i en ny rapport.
            </seg>
            <seg n="76f8daa4">
              Fler och fler upptäcker att om vi inte gör någonting åt skolan
              är vi illa ute.
            </seg>
            <seg n="c5b265f7">
              Till och med en regeringsledamot, Hans Karlsson, sade i riksdagen
              i måndags: Vi vet att många ungdomar med avbrutna studier ofta
              får ett livslångt handikapp i form av sämre inkomster och arbetslöshet.
            </seg>
            <seg n="8239123c">
              Sämre inkomster och arbetslöshet är vad den socialdemokratiska
              skolpolitiken leder till. Därför måste vi ha en ändring.
            </seg>
            <seg n="e2426890">
              Häromveckan träffade jag en företrädare för LO som inför ett
              stort auditorium oförblommerat uttryckte hur förtvivlad hon var
              över Socialdemokraternas i allmänhet och Göran Perssons i synnerhet
              ointresse att åstadkomma en bra yrkesutbildning för gymnasister.
            </seg>
            <seg n="be69072c">
              Den verkliga proppen på det här området tror jag är Göran Persson
              personligen. Det var han som sjösatte den olyckliga kommunaliseringen.
              Det var han som sjösatte den här gymnasiereformen där alla ska
              stöpas i samma form. Det är han som sist av alla verkar inse att
              det är nödvändigt att förändra den svenska skolan.
            </seg>
            <seg n="5d5e949c">
              Jag skulle också vilja ta upp den andra stora frågan som ledde
              till Folkpartiets valframgång 2002 och som har lett till att socialdemokratiska
              väljare fortsätter att strömma över till Folkpartiet det kom en
              mätning tidigare i dag som visar att vi fortfarande har ett nettoflöde
              på några tiotusen väljare från Socialdemokraterna till Folkpartiet
              och det är vår integrationspolitik. Den är också helt nödvändig
              för att bygga välfärdens bas. Om så många av de nya svenskarna
              hamnar i utanförskap och arbetslöshet får vi inte den välfärd
              som vi skulle kunna ha och den sammanhållning i vårt land som
              jag tycker att vi ska ha.
            </seg>
            <seg n="008127f6">
              Då står man inför de krav som vi drev så hårt inför valet 2002,
              och som vi har fortsatt att tala om. Vi måste ha fram en jobbgaranti
              så att vi undviker dessa fleråriga perioder av arbetslöshet för
              dem som är nyanlända till Sverige. Under den tiden fastnar man
              lätt i bidragsberoende och i sociala mönster som gör att man sedan
              får svårt att återkomma till arbetslivet.
            </seg>
            <seg n="bc746934">
              Vi måste göra mycket mer för att de nya svenskarna ska komma
              in i Sverige också när det gäller det svenska språket. En stor
              språksatsning är vad vi behöver, och i en sådan strategi ingår
              också att kräva hyggliga kunskaper i svenska för att man ska få
              medborgarskap. Men ingenting har hänt på det området under dessa
              fyra år. Och mycket riktigt är verkligheten också sådan att utanförskapet
              växer.
            </seg>
            <seg n="3524345c">
              Dessa båda saker som jag nu har talat om en bra skola och en
              bra integrationspolitik har jag talat om inte bara därför att
              de har gett framgång för Folkpartiet, utan jag har talat om dem
              därför att de är hörnstenar om vi ska stärka välfärdens bas.
            </seg>
            <seg n="597abf81">
              Tillsammans med en bra entreprenörspolitik är detta vad som behövs
              för att Sverige ska komma igen och för att Sverige ska lyfta.
              Vi ska verkligen inte bara ha jobblös tillväxt utan också en tillväxt
              som gör att många människor får rätt att arbeta och att alla får
              vara med och bidra.
            </seg>
            <seg n="b046cc49">
              Göran Persson har inte så mycket talartid kvar. Men jag tror
              att en hel del av de väljare som har strömmat över till Folkpartiet
              och som nu kanske står och väger mellan socialdemokratin och Folkpartiet
              är intresserade av om det finns något socialdemokratiskt alternativ
              i skolpoltiken. Är det flum i stället för ordning? Är det läxförbud,
              som Ohly säger, i stället för ordentliga utvärderingar? Är det
              betygsförbud, som stödpartierna driver, i stället för den resultatinriktade
              skola som Folkpartiet talar för?
            </seg>
            <seg n="38275002">
              Väljarna vill veta: Finns det ett alternativ till Folkpartiets
              skolpolitik i det socialdemokratiska valprogrammet? Och finns
              det ett alternativ när det gäller integration?
            </seg>
            <seg n="0b5693a6">
              Klyftorna i Sverige och utanförskapet fortsätter att växa. Det
              måste till nya grepp. Har socialdemokratin några sådana nya grepp?
            </seg>
          </u>
          <note type="speaker" n="cd7d6b72">
            Anf. 40 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-4" n="60d46a54">
            <seg n="9f619d41">
              Herr talman! Det finns en mörk historia i mitt liv som jag länge
              har försökt hålla hemlig men som tyvärr avslöjades, nämligen att
              jag en gång har varit medlem i Folkpartiets ungdomsförbund. På
              den tiden var det dock ett folkparti som inte bara talade om socialliberalism
              utan som faktiskt menade någonting med det.
            </seg>
            <seg n="8702d795">
              Dagens folkparti är ett helt annat parti. Jag ska i ärlighetens
              namn säga att även jag har förändrats och radikaliserats väsentligt
              sedan jag en gång var med i Folkpartiet. Men även Folkpartiet
              har förändrats och gått långt till höger.
            </seg>
            <seg n="3e0aaca3">
              I dag står Folkpartiet bakom förslaget till sänkning av sjukförsäkringen
              år 2007 genom att beräkningen för sjukpenninggrundande inkomst
              ändras. Och man står bakom högeralliansens avslag på en höjning
              av taket i sjukförsäkringen från den 1 juli 2007.
            </seg>
            <seg n="c9165881">
              Folkpartiet står bakom att föräldrapenningen ska sänkas. 300
              miljoner ska sparas på den.
            </seg>
            <seg n="064ef78f">
              Folkpartiet står bakom att förtidspensionärerna ska straffas
              med sämre ersättning, och besparingen är 2,6 miljarder kronor.
            </seg>
            <seg n="f1e85907">
              På arbetsmarknadspolitikens område ska 11 miljarder kronor sparas.
              Det innebär att 97 000 människor som i dag eller under nästa år
              befinner sig i någon form av åtgärd eller program kommer att mista
              det.
            </seg>
            <seg n="fe0a29ef">
              Dessutom står Folkpartiet bakom en långsammare utbyggnad av universitet
              och högskolor. Det är en besparing på 1,65 miljarder kronor.
            </seg>
            <seg n="53b40781">
              Och till detta kommer ett folkparti som fiskar i de grumligaste
              vatten, som talar om vi och de, som utmålar invandrade som ett
              problem, som ser att lösningen är att ställa hårdare krav och
              att utmärka att invandrade har det egna ansvaret för den segregation
              som präglar vårt samhälle.
            </seg>
            <seg n="863f1ee2">
              Det är ett folkparti som vill omvandla hyresrätter till bostadsrätter,
              vilket bara skulle förvärra segregationen.
            </seg>
            <seg n="90366563">
              Och det är ett folkparti som vill skärpa straffet och utbilda
              alla invandrare i vad man kallar den värdegrund som genomsyrar
              det svenska samhället. Det är ett parti som har gått så långt
              till höger så att socialliberalismen numera är död inom Folkpartiet.
            </seg>
          </u>
          <note type="speaker" n="a2d9ffba">
            Anf. 41 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-35d2e8bb56f71776-3" n="2d01a30d">
            <seg n="37830078">
              Herr talman! Lars Ohly sade en gång att han hade spelat match
              med Nacka Skoglund. Och nu säger han att han också har spelat
              med Folkpartiets ungdomsförbund. Den första uppgiften visade sig
              vara helt felaktig. Men det är möjligt att Lars Ohly någon gång
              var med i FPU. Jag hoppas att han lärde sig något, men jag har
              tyvärr inte sett några spår av det.
            </seg>
            <seg n="309cfecd">
              Vad som är hårt och vad som är mjukt, vad som är vänster och
              vad som är höger, tycker jag är intressant. Är det vänster att
              acceptera en skola som präglas av en sådan arbetsmiljö att tusentals
              ungdomar hoppar av? De skolkar, och de slutar i förtid för att
              de inte står ut. Ger det ett mjukare samhälle om man kallar det
              för en mjuk skolpolitik?
            </seg>
            <seg n="8f2130ed">
              Jag tycker att det som vi har gjort i skolpolitiken framför allt
              är bra för, som man sade förr, arbetarklassens barn, eller säg
              barn från hem utan studietradition. Och när ni ställer er helt
              vid sidan om den diskussionen, då sviker ni en hel del av era
              egna väljare, i den mån ni har några arbetarväljare kvar.
            </seg>
            <seg n="de9c4694">
              Det är inte mjukt att inte se att man ibland måste göra förändringar
              för att skapa rättvisa åt de människor som har svårigheter.
            </seg>
            <seg n="0d5c24d3">
              Det är ju den integrationspolitik som ni står bakom som har skapat
              de problem som vi har. Det är inte invandrarna som är problemet.
              Det är ni som är problemet, skulle jag vilja säga. Ni står nämligen
              bakom en politik som inte ger invandrare möjligheter. Vi vill
              ge invandrare möjligheter. De är inte problemet. Ni är problemet.
            </seg>
          </u>
          <note type="speaker" n="630fd855">
            Anf. 42 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-5" n="60d46a54">
            <seg n="58081a77">
              Herr talman! Jag ska göra något så ovanligt som att svara på
              frågan i den här debatten.
            </seg>
            <seg n="7d3348ec">
              Är det vänsterpolitik att ha en kravlös skola? Nej, definitivt
              inte. Bildningstanken och kunskapstanken i skolan måste återupprättas
              och bli mycket mer drivande i den skolpolitik som vi har.
            </seg>
            <seg n="949a8c38">
              Det innebär också att vi ser till att alla barn har en likvärdig
              rätt till utbildning. För att det ska kunna uppnås måste vi ha
              fler vuxna i skolan. Vi måste motarbeta utvecklingen som leder
              till alltfler privatskolor som segregerar ytterligare. Och vi
              måste starkt bekämpa det vinstintresse som följer av att privata
              företag kommer in på skolområdet.
            </seg>
            <seg n="fdb7b71f">
              Men, Lars Leijonborg, gör mig tjänsten att svara på frågan: Är
              det socialliberal politik att sänka sjukförsäkringen, att inte
              höja taket i sjukförsäkringen, att sänka föräldrapenningen, att
              bestraffa förtidspensionärerna, att spara på arbetsmarknadspolitiken
              så att 97 000 människor i åtgärder och program kommer att förlora
              sin sysselsättning och att förespråka en långsammare utbyggnad
              av högskolor och universitet så att man sparar 1,65 miljarder?
              Är det socialliberal politik enligt Lars Leijonborgs uppfattning,
              då har socialliberalismen ändrat ansikte!
            </seg>
          </u>
          <note type="speaker" n="5a7ee143">
            Anf. 43 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-35d2e8bb56f71776-4" n="2d01a30d">
            <seg n="8f3288d5">
              Herr talman! Ett par av de uppgifter som Lars Ohly hade stämmer
              inte. Såvitt jag vet har vi ingen förändring när det gäller föräldraförsäkringen.
              Vi har tvärtom stött den, tillsammans med bland annat Lars Ohly.
              Jag tror att jag har skrivit en debattartikel tillsammans med
              Lars Ohlys företrädare om att höja taket i föräldraförsäkringen.
              Det har nu genomförts, och självklart stödde vi det. Vi har inte
              något förslag om försämring i sjukförsäkringen annat än den tekniska
              förändringen när det gäller den så kallade sjukpenninggrundande
              inkomsten.
            </seg>
            <seg n="a9a033ee">
              Det är riktigt att vi skjuter på takhöjningen när det gäller
              sjukförsäkringen. Men det är just en fråga om att göra den höjningen
              när vi har fått kontroll över kostnadsutvecklingen i sjukförsäkringen.
              De kostnaderna växer fortfarande. Vi har fortfarande problem med
              fusk och överutnyttjande som inte är under kontroll. Då tycker
              vi att det är fel tidpunkt att nu genomföra en höjning för de
              högre inkomsttagarna där, men i princip har jag naturligtvis ingenting
              emot att 80 % ska omfatta så många som möjligt.
            </seg>
            <seg n="026d56eb">
              Det gladde mig mycket att Lars Ohly tar sådana ord i sin mun
              som att skolan måste vara mer kunskapsinriktad och att vi måste
              göra mycket mer för att uppnå det. Ja, sent ska syndaren vakna.
              Ni har ju i årtionden varit pådrivande för den flummiga skolpolitik
              som har fört oss dit där vi nu är. Ni har alltså väldigt mycket
              att ta igen på det området. Ett parti som går fram med läxförbud
              tror jag inte har särskilt mycket att komma med när det gäller
              att göra skolan mer kunskapsinriktad.
            </seg>
          </u>
          <note type="speaker" n="e1fb311f">
            Anf. 44 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-4" n="63a600a3">
            <seg n="15753386">
              Herr talman! Om Folkpartiet hade styrt Sverige under de gångna
              fyra åren skulle Sverige ha varit i krig i dag. Folkpartiet var
              ett av de få partier som förespråkade att Sverige skulle skicka
              svenska soldater till Irak. Vi hade varit medlemmar av kärnvapenalliansen
              Nato om Folkpartiet hade styrt Sverige. Vi skulle ha en politik
              med hårdare tag mot människor med utländsk bakgrund oavsett om
              de bott här under lång tid eller under kort tid och oavsett om
              de arbetat eller inte arbetat. Vi skulle ha betygshets redan från
              lågstadiet. Vi skulle ha fler kärnkraftverk, och vi skulle ha
              kvar bilköerna i Helsingfors i samma utsträckning som före trängselavgiften.
              Det måste vara svårt att gå till val på att man ska återinföra
              bilköerna.
            </seg>
            <seg n="de37df4a">
              Men någonting som jag tycker är ännu svårare att gå till val
              på för en allians som säger sig förespråka företagande, tillväxt
              och nya jobb är att man vill höja arbetsgivaravgiften för småföretag.
              Ni vill ju höja arbetsgivaravgiften för småföretag med 5 % och
              för företag i glesbygd med 15 % jämfört med hur det ser ut i dag.
              Det gör ni därför att ni vill ta bort arbetsgivaravgiften för
              städbranschen och en del andra sektorer. Det tycker jag inte är
              en bra politik för att få en bättre entreprenörsanda och fler
              småföretag i Sverige.
            </seg>
          </u>
          <note type="speaker" n="ca41dc40">
            Anf. 45 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-35d2e8bb56f71776-5" n="2d01a30d">
            <seg n="e2412875">
              Herr talman! Jag tror inte att Sverige hade varit i krig om Folkpartiet
              hade varit i regeringsställning. Det är möjligt att en sådan regering
              där vi var med hade bedömt frågan om svenskt engagemang i Irak
              när det gäller det skede som vi nu är inne i på ett annat sätt
              om FN hade begärt att omvärlden skulle ställa upp mer. Men sådan
              är inte situationen, så det är en inaktuell fråga.
            </seg>
            <seg n="71c03d1a">
              Sverige är engagerat i Afghanistan därför att FN har bett oss
              om det. Jag tycker att det är helt rätt. Det är vår grundsyn att
              när FN begär insatser ska Sverige kunna ställa upp. Men ett av
              de partier som Maria Wetterstrand vill regera med säger absolut
              nej till den synen. Vänsterpartiet motsätter sig ju att Sverige
              hjälper till i Afghanistan.
            </seg>
            <seg n="91a724e1">
              Folkpartiet vill inte ha hårdare tag mot några invandrare. Vi
              lever bara efter en enkel princip: Den som är frisk och kan försörja
              sig själv ska ges möjlighet att göra det. Ingen ska leva på bidrag
              som kan försörja sig själv. Vi tycker att systemen ska bygga på
              den enkla principen.
            </seg>
            <seg n="16bd389f">
              Det här med att alliansen skulle vilja ha en högre arbetsgivaravgift
              än vänsterblocket är en så orimlig anklagelse att jag inte behöver
              ta så mycket tid i anspråk till att bemöta den. Saken är den att
              ni har ett tillfälligt system. Vi föreslår att det avskaffas.
              Vi har ett antal permanenta skattesänkningar för företagandet
              som naturligtvis vida överstiger det tillfälliga system som vi
              använder som finansiering. Vi gör också mycket mer för glesbygden
              än vad ni gör, så där är Maria Wetterstrand lite fel ute.
            </seg>
          </u>
          <note type="speaker" n="27bccc58">
            Anf. 46 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-5" n="63a600a3">
            <seg n="f6caf3e1">
              Herr talman! Okej, ska vi tolka svaret om Irakkriget så att Folkpartiet
              i regeringsställning inte alls tänker genomföra det som är den
              politik som man uttalar? Faktum är att ni ansåg att vi skulle
              skicka svenska soldater till Irak detta tillsammans med USA och
              Storbritannien.
            </seg>
            <seg n="81b6f9c2">
              Jag blir faktiskt också lite upprörd över att Lars Leijonborg
              fortsätter att på något sätt ge sken av att människor som har
              utländsk bakgrund och som lever i Sverige inte vill delta på arbetsmarknaden
              utan behöver något slag av hårdare krav på sig för att komma dit.
            </seg>
            <seg n="aac98621">
              De som är utsatta för diskriminering känner sig naturligtvis
              oerhört träffade av en sådan här anklagelse de känner sig orättvist
              anklagade för detta. Också alla de invandrare som arbetar på den
              svenska arbetsmarknaden som, vilket man kanske inte kan tro när
              man lyssnar på Lars Leijonborg, är den absolut stora majoriteten
              känner sig naturligtvis, helt rätt, orättvist anklagade genom
              detta.
            </seg>
            <seg n="935f81e5">
              När det gäller frågan om arbetsgivaravgiften finns det i dag
              en nedsättning med 5 % för småföretag och med 15 % för företag
              i glesbygd. Denna nedsättning vill alliansen slopa. I stället
              ska man ta bort arbetsgivaravgiften för städbranschen och för
              frisörer och restauranger.
            </seg>
            <seg n="8a62d66a">
              Jag har ingenting att invända mot städföretag. Och jag har ingenting
              att invända mot vare sig frisörer eller restauranger jag använder
              dem gladeligen men jag tycker inte att deras nedsatta arbetsgivaravgift
              ska betalas av småföretagen och glesbygdsföretagen.
            </seg>
          </u>
          <note type="speaker" n="959ba91e">
            Anf. 47 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-35d2e8bb56f71776-6" n="2d01a30d">
            <seg n="b8c33b4e">
              Herr talman! Alla som har ägnat sig åt integrationsproblemet
              brukar efter en tid komma fram till att det är ett problem att
              människor, som man brukar säga, fastnar i bidragsberoende alltså
              att det svenska systemet är uppbyggt så att man inte får arbeta
              när man kommer hit, utan man erbjuds försörjningsstöd. När man
              levt med det under ett antal månader och år har man på något sätt
              kommit in i det livsmönstret. Det är ett problem som vi behöver
              ta itu med, framför allt för de berörda människorna. Alla människor
              ska, tycker jag, få känna att de är med och bidrar.
            </seg>
            <seg n="4523f265">
              Det är riktigt att vi har en försörjningsfrekvens bland invandrare
              på runt 60 % medan den för den svenskfödda befolkningen ligger
              runt 80 %. Den klyftan är en orimlighet. Det är ett av mina huvudargument
              mot vänsterkartellen. Ni har inga idéer om hur den klyftan ska
              överbryggas.
            </seg>
            <seg n="5eb19944">
              Vi menar att om man är frisk och kan försörja sig själv ska man
              göra det. Systemet ska bygga på att om man behöver försörjningsstöd
              ska man naturligtvis få det. Men då ska man också göra någon form
              av motprestation. Jag kan inte förstå vad det är för fel på den
              principen.
            </seg>
            <seg n="db0dbf44">
              Men om man hör till ett parti som Miljöpartiet, som aldrig riktigt
              har accepterat arbetslinjen, och snarare ser arbete som ett problem
              och fritid som ett ideal kanske man inte riktigt köper den principen.
            </seg>
            <seg n="a4980449">
              När det gäller företagandet är det naturligtvis så att alliansen
              har ett stort antal åtgärder. När det gäller företag i Norrlands
              inland vill vi ha en större sänkning av elskatten, och vi vill
              sänka liftskatten. Vi föreslår, som Maria Wetterstrand antyder
              men inte skildrar fullt ut, en sänkning av arbetsgivaravgiften
              i en stor del av tjänstesektorn. Vi föreslår också mycket annat,
              bland annat med 3:12-regler.
            </seg>
            <seg n="249980ce">
              Summan av våra skattesänkningar är naturligtvis mycket större
              än den som vänsterkartellen står för.
            </seg>
          </u>
          <note type="speaker" n="64491b42">
            Anf. 48 GÖRAN HÄGGLUND (kd):
          </note>
          <u who="goran_hagglund_1439a2" xml:id="i-45fd2bd361ddfdc3-2" n="40260d87">
            <seg n="f50b3d67">
              Herr talman! I går presenterade partierna inom Allians för Sverige
              en överenskommelse om energipolitiken. Därmed löste vi ut den
              fråga som under 30 års tid har varit en symbolladdad konfliktfråga
              mellan partierna. Den rika världen, vars utsläpp av växthusgaser
              är stora, har förstås ett särskilt ansvar för att en omställning
              kommer i gång.
            </seg>
            <seg n="7871ce71">
              Genom ny miljövänlig teknik kan Sverige och inte minst svensk
              industri spela en viktig roll för att minska sårbarheten och samtidigt
              skapa bättre förutsättningar för arbete och välfärd i vårt land.
              Jag är oerhört glad och stolt över att få vara med och sluta en
              sådan överenskommelse.
            </seg>
            <seg n="1436bd55">
              Herr talman! Det är sista partiledardebatten för mandatperioden.
              Sommaren är i antågande, och skolavslutningarna sjunger på sista
              versen. Betygen är satta. Känslan av att kunna andas ut efter
              ansträngningar infinner sig hos många runtom i vårt land. En del
              ångrar dock att de inte gjorde mer.
            </seg>
            <seg n="e7efaa2d">
              Men det är ett betyg som inte är satt, och det är regeringsbetyget.
              Det överlåter vi förstås åt väljarna att sätta. Men jag tycker
              ändå att det är dags för ett litet utvecklingssamtal som vi skulle
              kunna föra här i dag, om vi kan slita ögonen från SCB-siffrorna
              ett ögonblick.
            </seg>
            <seg n="0b9a591b">
              Det borde finnas en berättigad oro inför höstens betygssättning
              att man har gjort för lite, att man har gjort fel, att man inte
              har lyckats fullt ut med det som man föresatte sig. Men Sveriges
              kanske största problem är just att man inte ser bristerna, och
              i den mån man ser dem att man inte fäster någon uppmärksamhet
              vid dem och gör någonting åt dem.
            </seg>
            <seg n="d3d2035c">
              Jag tror att Göran Perssons eget betyg på sin insats i varje
              fall är klart: förträfflig, kunde inte vara bättre, alla kurvor
              pekar åt rätt håll, alla problem kommer att lösa sig, om de finns
              kvar, bara han får fortsätta. Den som påstår någonting annat förtalar
              vårt vackra land, förstår inte statistik och är dyster.
            </seg>
            <seg n="f782159c">
              Det kan vara så att Göran Persson blir förvånad på valdagen när
              han öppnar sitt betygskuvert, förvånad över att väljarnas betyg
              blir lågt. Den bild som Göran Persson gav under sitt inledningsanförande
              är naturligtvis delvis sann. Världen genomlever en högkonjunktur
              som är någonting som vi inte har skådat på mycket länge. Det är
              den starkaste högkonjunktur som vi har sett på kanske 30 års tid.
              Det är klart att det ger effekter också i vårt land. Det spelar
              roll för sysselsättningen, för de offentliga inkomsterna och naturligtvis
              för möjligheterna att skapa trygghet.
            </seg>
            <seg n="7b9dcd7d">
              När vi tittar på situationen som den är, och har den ekonomiska
              utvecklingen i minnet, ser vi att det räcker inte riktigt. Vi
              har en oerhört hög arbetslöshet i vårt land. Det är lätt att vi
              resonerar om siffror i det här sammanhanget. Vad det handlar om
              är enskilda människor som inte ryms på arbetsmarknaden, som får
              känna att de inte är behövda, som inte är delaktiga i en arbetsgemenskap,
              inte får delta i samtalet på fikapausen eller delta i tipsbolaget,
              och som förvägras möjligheten att försörja sig själva.
            </seg>
            <seg n="092a1200">
              Det är ett bekymmer. Det är klart att någon gång efter goda tider
              kommer lite mindre goda tider. Det kommer kanske rentav dåliga
              tider. När vi har bekymmer på den här nivån under väldigt goda
              tider, hur kommer det då att gå lite senare?
            </seg>
            <seg n="de916941">
              Det är inte bara den blomstertid som kommer nu. Det är också
              tid för svar så här tre månader före valet. Det gäller att svara
              på de frågor som många väljare ställer om jobben, om äldreomsorgen,
              om familjepolitiken, om fastighetsskatten och om regeringsfrågan,
              som vi har berört här tidigare i dag.
            </seg>
            <seg n="e581980c">
              Jag har några frågor som jag har upprepat under några partiledardebatter
              där jag inte har fått något svar. Jag tycker att Göran Persson
              är skyldig ett besked till dem som har ärvt ett fritidshus som
              de nu tvingas sälja. Ge besked till alla dem som helt plötsligt
              får kraftigt fördyrade boendekostnader bara för att grannen fick
              ett bra pris vid sin försäljning. Svara på frågan: Varför ska
              man behålla ett fastighetsskattesystem, byggt på lösan sand och
              med röta i väggarna? Var finns det rimliga i att betala skatt
              på pengar som inte finns och på någonting som inte ger intäkter?
              Vad är beskedet till dessa människor?
            </seg>
            <seg n="814fb5f6">
              Vi kristdemokrater har ett förslag om ett snabbt avskaffande
              av fastighetsskatten på ett statsfinansiellt ansvarsfullt sätt.
              Vi vill slopa den orimliga kopplingen mellan taxeringsvärde och
              skatt och ge möjlighet till införande av en låg kommunal avgift.
              Som en del av finansieringen höjer vi skatten något när huset
              säljs, när man har pengar att betala skatten. Vårt förslag ger
              också ett billigare boende för dem som har hyreslägenhet eller
              bostadsrätt. Men ni socialdemokrater har inga besked att lämna
              till dem som inte får ekonomin att gå ihop varför?
            </seg>
            <seg n="0cc94fa7">
              Ge besked till de äldre. Det räcker inte med allmänna sagoutsagor
              om att nu är det de äldres tur. Sverige ska bli världens bästa
              land att åldras i, sagoutsägs det alltså. Det duger inte. Ska
              de äldre behöva fortsätta att vänta på politiken som ger dem värdighet?
              Ni har nu haft makten i tolv långa år.
            </seg>
            <seg n="11128353">
              Varför ska vi tro att ni nu kan lösa de problem som ni har negligerat
              och till och med i vissa fall bidragit till under de åren? Vad
              blir det för tomma löften till de äldre den här gången? Ni kan
              väl inte som förra gången lova fler äldreboendeplatser till dem
              som inget hellre vill än att bli befriade från ensamhet och isolering?
              Det kan väl inte gå att en gång till lova 10 000 nya äldreomsorgsplatser
              när facit visar att det förra löftet gav 15 000 minus?
            </seg>
            <seg n="2738052c">
              Bakom de siffrorna döljer sig enskilda människor som känner ensamheten
              krypa inpå kroppen på kvällarna och otryggheten fylla den alltmer
              ekande lägenheten. Jag vet inte om det var några som såg tv-programmet
              Folkvald för en tid sedan. Man reste hem till 92-åriga Sonja Wiebe
              i Göteborg. Hon har skickat en ansökan sju gånger om att få en
              plats på ett äldreboende. Varje gång har hon fått avslag.
            </seg>
            <seg n="06421482">
              Sonja tvingas bo kvar ensam mot sin vilja. Hon anses vara för
              frisk. Hon är för frisk, men hon får inte duscha själv eftersom
              hon har ramlat två gånger tidigare. Hon kan inte gå ut ensam.
              Sonja förklarar att det ändå inte är det värsta. Hon säger att
              det är i hennes själ som hon är sjuk, när hon tvingas vara ensam.
              Hon är, som hon säger, inte glad härinne i bröstet. Hon fortsätter:
              Det borde inte sluta så här, ovärdigt på något sätt.
            </seg>
            <seg n="8d2f1a0a">
              Allt hon längtar efter är en äldreboendeplats.
            </seg>
            <seg n="50964986">
              Vi kristdemokrater vill införa en boendegaranti för äldre över
              85 år. Alla som behöver en plats på särskilt boende ska få det,
              och alla över 85 år som vill ska också ges en plats allt för att
              bryta det isoleringens ok som många människor i vårt land lider
              under.
            </seg>
            <seg n="f6e2d0a0">
              Vi vill också ha en värdighetsgaranti med handfasta punkter för
              att säkra de äldres rättigheter att få mat i tid, att få komma
              ut, att få bli ompysslade och att inte behöva dö i ensamhet. Det
              har Socialdemokraterna hittills sagt nej till. Ni har konsekvent
              sagt nej till att de äldre ska vara garanterade det här värdiga
              bemötandet. Ni har till och med sagt att om man inför en värdighetsgaranti
              är risken att allt blir sämre, att ambitionsnivåerna sänks. Men
              det duger naturligtvis inte för mig som en förklaring. De äldre
              som inte får komma ut i friska luften, som inte får duscha och
              som inte får höra ett vänligt ord när personalens tid inte räcker
              till, deras och de anhörigas oro gäller inte att ambitionsnivån
              ska sänkas, utan deras oro gäller vardagen som den ser ut och
              den förskräckliga situation som man lever i. Jag skulle naturligtvis
              vilja ha en förklaring till varför ni säger nej till den värdighetsgarantin.
            </seg>
            <seg n="76ad7b6f">
              Jag skulle också vilja ha ett besked till barnfamiljerna om hur
              ni socialdemokrater kan tro att ni, bättre än föräldrarna själva,
              kan organisera och kvotera deras familjeliv och veta vad som är
              bäst för just deras barn. Varför säger ni nej till rättvisa och
              valfrihet i barnomsorgen? Förskoleministern har sagt att det vore
              att ta skattepengar från förskolan och ge till privatpersoner
              om andra barn än dagisbarn fick del av de subventioner som utgår,
              ofta med ungefär 100 000 kr per barn och år, som om pengarna vore
              förskolans och inte barnens. Behöver inte alla barn omsorg? Är
              inte alla barn olika? Ska då inte alla barn få stöd till den omsorg
              som passar just dem? Nej, inte i Göran Perssons Sverige. Där får
              dagisbarn 100 000 och andra 0 kr. Jag har ställt frågan några
              gånger tidigare om Göran Persson delar förskoleministerns resonemang
              om att pengarna tillhör förskolan och inte barnen. Jag har ställt
              frågan hur regeringen kommer fram till vilka barn som ska vara
              berättigade till ekonomiskt stöd och vilka som inte ska vara det.
            </seg>
            <seg n="3db39ab9">
              Vi vill ändra på den här situationen. Vi vill införa barndagar
              värda 60 000 kr och ett kommunalt vårdnadsbidrag som ger valfrihet
              för Sveriges barnfamiljer att kunna välja att spendera lite mer
              tid tillsammans med sina barn, att vara hemma ett par månader
              till när föräldraförsäkringen tagit slut eller korta sin arbetstid
              en smula. Men Socialdemokraterna säger konsekvent nej också i
              det sammanhanget.
            </seg>
            <seg n="b762dac7">
              Vi har många frågor att ställa om arbetslösheten. Allians för
              Sverige har presenterat en lång rad förslag. Regeringen låter
              sig i stor utsträckning nöja med att administrera arbetslöshet,
              men det duger inte. Vi behöver en politik för nya jobb.
            </seg>
            <seg n="3f239061">
              Jag vet inte om det här är ett utvecklingssamtal som är ungefär
              som Göran Persson hade tänkt sig det, men det är i alla fall ett
              underlag för mig när jag delar ut mitt betyg. Det är väl ingen
              som blir överraskad om jag säger att det blir Icke godkänd. Regeringen
              har inte levt upp till de krav som man kan ställa på Sveriges
              möjligheter att fungera väl i en situation där vi har en enastående
              högkonjunktur i världen.
            </seg>
            <seg n="3f77b7a5">
              Sverige kan bättre. Väljarna delar ut det slutgiltiga betyget
              på valdagen och avgör vilken regering som har den bästa politiken.
            </seg>
            <seg n="79503438">
              Jag kommer att jobba hårt för förändringar när det gäller familjepolitiken,
              fastighetsskatten och jobben. Det senare är absolut nyckeln för
              att kunna utveckla den välfärd som vi alla är beroende av under
              delar av vårt liv.
            </seg>
          </u>
          <note type="speaker" n="711909f4">
            Anf. 49 LARS OHLY (v):
          </note>
          <u who="lars_ohly_5b94d8" xml:id="i-7ba88706bbf9ebfb-6" n="60d46a54">
            <seg n="ad10c621">
              Herr talman! Låt mig börja med att tala om för Lars Leijonborg
              vilken politik han står för. I ett replikskifte tidigare sade
              han att han inte kände igen den beskrivning som jag gav av högeralliansens
              politik som Folkpartiet står bakom. Men i den budgetmotion som
              är gemensam för de fyra högerpartierna står det att man ska sänka
              ersättningen i sjukförsäkringen, vilket ska ge en besparing på
              400 miljoner kronor, att man säger nej till höjningen av taken
              i sjukförsäkringen och att man ska sänka ersättningsnivåerna i
              föräldraförsäkringen med 300 miljoner. Det här bör naturligtvis
              Lars Leijonborg känna till att han har gått med på.
            </seg>
            <seg n="e8c9bf0c">
              Herr talman! De bidragsberoende och passiviserade svenskarna
              är mentalt handikappade och indoktrinerade att tro att politiker
              kan skapa och garantera välfärd. Så skrev Fredrik Reinfeldt 1993.
              I samma bok, Det sovande folket , skrev han också om 2000-talets
              farligaste och dödligaste epidemi som är fullt jämförbar med pest,
              smittkoppor eller aids. Han talade om välfärdsdöden.
            </seg>
            <seg n="58035259">
              Det är möjligt att Fredrik Reinfeldt inte skulle uttrycka sig
              så i dag, och vi kan alla ändra oss. Men det föraktfulla talet
              om bidragsberoende och trygghetsnarkomani finns kvar. Det är ett
              förakt för svaghet och ett förakt för människor som behöver andra
              människors stöd i svåra livssituationer. Tryggheten är central
              för rättvisan. Det handlar om tryggheten i ett socialt skyddsnät
              värt namnet.
            </seg>
            <seg n="a88b8461">
              Jag har varit aktiv länge inom fackföreningsrörelsen på järnvägen.
              Där har vi en förening som kallas Skuf. Numera står det för Helsingforsskamraternas
              underhållningsförening. Vi träffas och har trevligt med femkamp
              och lite annat. En gång i tiden startade den som Helsingforsskamraternas
              understödsförening. Då hade den till uppgift att hjälpa dem som
              drabbades av sjukdom eller arbetsskador på arbetsplatsen. De hade
              kanske varit med om en järnvägsolycka. Den gav ersättning till
              efterlevande när någon hade dött. Det var ett sätt för oss som
              arbetade att solidariskt ta ansvar för att ingen skulle behöva
              svälta eller flytta från hus och hem om man blev sjuk, arbetslös
              eller arbetsskadad.
            </seg>
            <seg n="da3cad0b">
              I takt med att de sociala försäkringarna byggdes ut avvecklades
              den här typen av föreningar som var rätt vanliga på många arbetsplatser
              i Sverige. Vi byggde upp ett system som innebär att ingen ska
              bestraffas för att man blir sjuk eller arbetslös. Vi försökte
              bygga upp ett pensionssystem som ger en trygg ålderdom. Men i
              dag är den här tryggheten hotad.
            </seg>
            <seg n="0e07e25b">
              Mängder av människor saknar tryggheten för sin ålderdom genom
              att Socialdemokraterna och högeralliansen har gjort upp om ett
              pensionssystem som försämrar pensionerna och förutsätter stora
              egna insatser. Framför allt kvinnor drabbas när ersättningsnivåer
              sjunker, karensdagar införs och socialförsäkringarna försämras.
            </seg>
            <seg n="d865e8e0">
              Även de som inte kan arbeta, till exempel de som tidigare kallades
              för förtidspensionärer, har rätt till trygghet. Som ni har hört
              vill högeralliansen spara 300 miljoner kronor på försämrade ersättningar
              till dem.
            </seg>
            <seg n="915da1b8">
              Vi i Vänsterpartiet har kommit överens med Socialdemokraterna
              och Miljöpartiet om att de som har sämst ersättningar ska få förbättringar
              i höstens budgetproposition. Vi har en överenskommelse som Vänsterpartiet
              har varit pådrivande för att få fram. Där säger vi att ett sätt
              kan vara att höja bostadstillägget för den här gruppen till samma
              nivå som den som gäller för ålderspensionärer. Det kommer att
              genomföras om vi finns kvar i majoritet efter höstens val.
            </seg>
            <seg n="9f1c0bd2">
              Många pratar om trygghet för barn. Det innebär att man inte ska
              tvingas flytta om mamma blir arbetslös. Man ska inte tvingas att
              avstå från att vara med på skolutflykten om pappa blir sjuk. En
              avgiftsfri skola i ordets rätta bemärkelse innebär att inget barn
              ska förhindras att vara med på någon aktivitet i skolan på grund
              av ekonomin.
            </seg>
            <seg n="d50e3db7">
              Vi behöver fler vuxna i förskola och skola för att skapa den
              trygghet som gör människor så trygga att de vågar ta risker senare
              i livet.
            </seg>
            <seg n="e5e8e3f4">
              Tryggheten finns i en generell välfärd som ger tillgång till
              en bra omsorg, en bra utbildning, en bra vård och kultur för alla.
            </seg>
            <seg n="cf79069c">
              Privata lösningar leder bara till att vinstintresset tar över.
              Om mer ska betalas via avgifter i stället för solidariskt via
              skattsedeln gynnas de som redan har det bäst och som kan betala
              för bättre försäkringar, bättre vård och bättre omsorg, medan
              andra får stå tillbaka och hålla till godo med det sämsta.
            </seg>
            <seg n="8920b666">
              Tryggheten kommer av att vara behövd, att ha ett arbete att gå
              till, en inkomst att försörja sig med. För Vänsterpartiet är arbete
              åt alla inte bara en paroll eller full sysselsättning bara ett
              kongressbeslut som kan hanteras hur som helst. Det är det överordnade
              målet för all politisk verksamhet.
            </seg>
            <seg n="d5898e31">
              Därför har vi föreslagit stora satsningar på välfärden, 200 000
              nya jobb inom generell välfärd, på offentlig sektor som en motor
              i samhällsekonomin som också kommer att ge efterfrågan på privata
              tjänster. Vi har föreslagit satsningar på ny miljö- och energiteknik
              som kan ge kanske uppemot 170 000 nya jobb fram till 2020 men
              också ökad efterfrågan genom en rättvis fördelningspolitik som
              gör att de som har minst får större möjlighet att efterfråga varor
              och tjänster. Vi föreslår dock inga skattesänkningar för de rikaste,
              inget borttagande av förmögenhetsskatten som bara skulle gynna
              dem som använder pengarna till att betala av på lån eller köpa
              fler aktier.
            </seg>
            <seg n="3a86a6df">
              Vi föreslår också en politik där småföretagen slipper undan några
              av de restriktioner som finns till exempel i form av ansvar för
              sjuklöneperioden som innebär svårigheter att anställa och få en
              tryggad kreditförsörjning.
            </seg>
            <seg n="075c6bb4">
              Trygghet i anställningen kommer av rättigheter på arbetsplatserna.
              När undantag gjordes från lagen om anställningsskydd för små företag
              av den oheliga alliansen Miljöpartiet och högerpartierna drabbades
              kvinnor och fackligt aktiva. Nu rensar vi upp bland de otrygga
              anställningsformerna och går vidare med rätten till heltid och
              rätten till tillsvidareanställning för fler. Mot det står ett
              centerparti som föreslår att en 25-åring ska kunna avskedas bara
              för att chefen tycker illa om henne eller för att hon har blivit
              gravid eller för att hon har gått med i en fackförening.
            </seg>
            <seg n="e665ad82">
              Vår väg är den motsatta. För att få trygghet på arbetsplatserna
              som gör att man vågar vara kritisk, vågar yttra sig och engagera
              sig för förändringar krävs att de fackliga rättigheterna stärks.
              Företag ska inte kunna avskeda fackligt förtroendevalda eller
              de övriga anställda som är kritiska mot arbetsgivaren och sedan
              kunna köpa sig fria med ett skadestånd. Arbetsrätten måste förstärkas.
            </seg>
            <seg n="486c4fb8">
              Tryggheten finns också i en säker tillgång till samhällstjänster
              som alla måste nyttja. Tryggheten är en säker tillgång till vatten,
              till el, till järnvägstransporter och övrig samhällsservice. Där
              har vi avregleringsentusiasterna i högeralliansen. De vill sälja
              ut och privatisera, avreglera fler marknader. Så kommer vinstintresset
              in där också. Det blir svårare för den som har lite att få en
              tryggad elförsörjning och vattenförsörjning.
            </seg>
            <seg n="586a7ed7">
              Avregleringarna har varit ett fiasko. Inse det! Ni sade att det
              skulle bli billigare och bättre. Det blev varken billigare eller
              bättre. Det blev dyrare och sämre.
            </seg>
            <seg n="3bffedec">
              Jag har varit på många torgmöten där jag har mött människor och
              ställt frågan: Kan alla ni som tycker att Posten har blivit bättre
              sedan avregleringen räcka upp en hand? Till min förvåning på ett
              torgmöte vid Slussen räckte en kvinna upp handen. Det visade sig
              vara Marianne Nivert, ordförande i Postens styrelse. Jag antar
              att några av högeralliansens företrädare också tycker att Posten
              har blivit bättre och postservicen förbättrad genom avregleringarna.
              Ni är i minoritet bland svenska folket.
            </seg>
            <seg n="1a315746">
              Vinstintresset får inte styra tillgången till samhällstjänster.
            </seg>
            <seg n="330950e8">
              Tryggheten finns i en egen bostad som inte fastighetsägaren kan
              vräka en ifrån hur som helst. Jag talar om tryggheten för barn
              som lever i familjer med knappa ekonomiska villkor och som i dag
              vräks när deras föräldrar inte kan betala hyran. Utförsäljningen
              av hyresrätter till bostadsrätter leder till ökad segregation
              då några få blir rikare och alltfler tvingas flytta. Många har
              inte kreditvärdigheten hos bankerna som gör att man kan ta ett
              lån för att köpa sig en lägenhet. Då tvingas man söka sig bort
              från sin hembygd.
            </seg>
            <seg n="479683bc">
              Lyxrenoveringar leder till att människor tvingas flytta för att
              hyrorna ökar för mycket. Vänsterpartiet säger: Bygg minst 40 000
              nya lägenheter per år, varav minst 20 000 hyresrätter. Bra bostäder
              till billig hyra är en mänsklig rättighet enligt FN:s konvention.
            </seg>
            <seg n="40ca95ed">
              Tryggheten finns i att slippa vardagsrädslan som många kvinnor
              känner när de tar en omväg, inväntar sällskap eller går hem sent
              på kvällen med nyckelknippan i den ena handen och mobiltelefonen
              i den andra. Mäns våld mot kvinnor måste uppmärksammas och bekämpas
              som ett samhällsproblem, inte ett individuellt problem bland dem
              som begår brott utan ett problem för oss alla därför att det drabbar
              alla kvinnor.
            </seg>
            <seg n="97d3c29c">
              De som utsätts för våld ska ha tryggheten i att bli omhändertagna
              på ett bra sätt. Därför satsar vi på kvinnojourer, tjejjourer
              och feministiskt självförsvar.
            </seg>
            <seg n="06ca7455">
              Det handlar också om trygghet för dem som studerar. Studenter
              på högskolor och universitet har förlorat 1 500 kr i månaden sedan
              90-talets början. Nu tar vi ett litet steg i rätt riktning genom
              höjningen med 300 kr i år, men vi kommer att fortsätta att arbeta
              för att extra arbete eller rika föräldrar inte ska vara förutsättningen
              för studier.
            </seg>
            <seg n="bcc298a0">
              Tryggheten finns i ett rättssystem som behandlar människor lika.
              Så är det inte i dag. Lågavlönade människor med utländsk bakgrund
              har sämre förutsättningar att få en rättvis behandling i rättssystemet
              än de som är rika. När statens kontrollmakt och övervakning ökar
              så ökar också otryggheten när det gäller att uppgifter ska användas
              för yrkesförbud eller åsiktsregistrering. Det finns de i Sverige
              som har gjort det förr. Samarbete med CIA för att avvisa flyktingar
              ökar också otryggheten.
            </seg>
            <seg n="0b5a17f5">
              Tryggheten finns i att inte bli diskriminerad på grund av funktionshinder,
              sexualitet eller etnicitet. Hatbrotten ökar i vårt samhälle. Invandrade
              och HBT-personer utsätts dagligen för trakasserier. Rasismen och
              högerextremismen är på frammarsch. Vi bekämpar den i stället för
              att gå den till mötes. Vi tar inte deras problembeskrivning som
              utgångspunkt för vår politik.
            </seg>
            <seg n="1325c9c1">
              Vi utformar en flyktingpolitik som är human och generös till
              skillnad från den som Moderaterna och Socialdemokraterna har varit
              överens om. Hoten mot tryggheten kommer från höger. Tryggheten
              förutsätter rättvisa, och rättvisa kommer från vänster.
            </seg>
          </u>
          <note type="speaker" n="c9c01f4e">
            Anf. 50 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-45fd2bd361ddfdc3-3" n="40260d87">
            <seg n="2a7a2b0b">
              Herr talman! Vi har tidigare i dag diskuterat olika regeringsalternativ
              som kan bli utfallet av höstens val. Det kan vara så att de partier
              som i dag styr Sverige Socialdemokraterna, Vänsterpartiet och
              Miljöpartiet tillsammans samlar majoritet.
            </seg>
            <seg n="b550e3da">
              Då är min fråga till Lars Ohly om ni menar allvar med ert krav
              på att ni ska ingå i regeringen för att få största möjliga inflytande
              om det blir vänstermajoritet i valet, eller om det bara är munväder.
            </seg>
          </u>
          <note type="speaker" n="f1f9c62b">
            Anf. 51 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-7" n="60d46a54">
            <seg n="35c9ccbf">
              Herr talman! Göran Hägglunds fråga kan naturligtvis returneras.
              Vi står som företrädare för två olika partier bakom två olika
              alternativ i svensk politik, och Göran Hägglund kommer inte att
              lägga sig platt för allt det som Lars Leijonborg, Fredrik Reinfeldt
              och Maud Olofsson säger. Ni är inte överens om allting. Hur platt
              kommer du att lägga dig om fastighetsskatten, om familjepolitiken?
            </seg>
            <seg n="40c563d7">
              Det är naturligtvis upp till väljarna att avgöra. Vi går till
              val för att vinna ett val, både för att förhindra att högeralliansen
              tar makten och för att förstärka vänstern i svensk politik. Jag
              är ganska förhoppningsfull om att vi kommer att lyckas med bägge.
            </seg>
            <seg n="b988f438">
              Efter valet får väljarnas inflytande över en regeringsbildning
              och den politik som ska föras vara det avgörande för de förhandlingar
              som ska föras. Nu ska vi vinna ett val i strid med er som vill
              öka otryggheten och orättvisan i samhället.
            </seg>
          </u>
          <note type="speaker" n="3adb95bb">
            Anf. 52 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-45fd2bd361ddfdc3-4" n="40260d87">
            <seg n="c511900b">
              Herr talman! Jag gissar att många väljare ändå är intresserade
              av besked i den här frågan. Hur kommer vänsteralternativet att
              se ut om de får regeringsmakten? Lars Ohly tonar nu ned det hela
              och säger att han inte ger några besked om det. Men vill inte
              de väljare som funderar på att rösta åt vänster veta hur den regeringen
              ska vara sammansatt? Är det ointressant? Det finns ju ganska stora
              skillnader mellan er.
            </seg>
            <seg n="79865853">
              Det finns två regeringsalternativ i Sverige. Det finns Allians
              för Sverige med fyra enskilda partier som samarbetar med respekt
              för varandra och kommer överens på område efter område. Det andra
              regeringsalternativet består av socialdemokrater, vänsterpartister
              och miljöpartister som gör sitt yttersta för att gräva diken mellan
              partierna inför valet. Väljarna kanske vill veta hur regeringsalternativen
              ser ut. Har Lars Ohly pretentioner på att ingå i regeringen och
              sitta bredvid Göran Persson, eller kommer Vänsterpartiet att lägga
              ned det kravet? Jag tror att det kan spela roll för vissa väljare
              när de ska göra sitt val.
            </seg>
          </u>
          <note type="speaker" n="f4c33771">
            Anf. 53 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-8" n="60d46a54">
            <seg n="6dfba40c">
              Herr talman! Det är ingen tvekan om Vänsterpartiets ambition
              i höstens val. Det är att förstärka vänsterinflytandet över svensk
              politik. Det är att få en alltmer solidarisk och rättvis politik
              för att bekämpa arbetslösheten och de sociala orättvisorna.
            </seg>
            <seg n="818b63c5">
              Som jag sade är jag ganska förhoppningsfull om att lyckas. En
              anledning till att jag känner denna förhoppningsfullhet är att
              vi har 16 budgetöverenskommelser bakom oss. Vi har kunnat samarbeta,
              och vi har bevisat det genom en mängd överenskommelser. Självklart
              är inte varje överenskommelse och varje enskild detalj Vänsterpartiets
              politik. Så går det till när man kompromissar. Vi gör det utifrån
              styrkeförhållandena i förra valet och utifrån styrkeförhållandena
              i samhället, i opinionen.
            </seg>
            <seg n="5b120eb0">
              Jag vågar påstå att Vänsterpartiet haft ett inflytande som det
              tidigare aldrig varit i närheten av. Jag vill självklart förstärka
              det inflytandet, och min ambition är tydlig: Vi behöver inte bara
              slå tillbaka högeralliansens attacker mot solidariteten. Vi behöver
              också förstärkt solidaritet, trygghet och rättvisa i Sverige.
            </seg>
          </u>
          <note type="speaker" n="953bc385">
            Anf. 54 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-2" n="5db98e7d">
            <seg n="6f074b5b">
              Herr talman! Också jag tycker att det är intressant att lite
              grann diskutera regeringsalternativen. I dag åker statsministern
              till toppmötet för att diskutera EU:s nya grundlag och hur vi
              ska hantera den. Man har ju sagt att man ska ha en liten tankepaus,
              vilket jag tycker är bra för det ger oss möjlighet att fundera
              över EU:s uppdrag. Hur kan vi få ett smalare men vassare EU, ett
              EU som gör rätt saker? Hur kan vi nationellt förstärka parlamentens
              roll så att de får större inflytande över EU-politiken? Hur ska
              vi kunna få ett bättre samband mellan det som händer i EU och
              i de enskilda länderna?
            </seg>
            <seg n="3fe2155e">
              Lars Ohly har lovat att kämpa för att få ingå i en socialdemokratisk
              regering. Jag tycker att det är hedervärt, och till och med hederligt
              mot svenska folket, att säga det. Då är det väl mer ohederligt
              att Göran Persson förnekar att så skulle vara fallet.
            </seg>
            <seg n="5d2c14a2">
              I veckan sade Lars Ohly att ett viktigt krav i en kommande regeringsförhandling
              är att hålla folkomröstning om EU-medlemskapet. Samma krav framförs
              av Miljöpartiet. Jag vill därför fråga Lars Ohly: Ska vi tolka
              det som ett ultimatum från Vänsterpartiet? Kommer det, om vi får
              se Vänsterpartiet och Socialdemokraterna i samma regering, att
              innebära att Sverige ska lämna EU?
            </seg>
          </u>
          <note type="speaker" n="994e2bd0">
            Anf. 55 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-9" n="60d46a54">
            <seg n="2849340d">
              Herr talman! Maud Olofsson har läst en artikel i Dagens Nyheter
              lika slarvigt som hon läser ungdomsarbetslöshetsstatistik.
            </seg>
            <seg n="82d00ac1">
              Folkomröstning om medlemskapet är inte aktuellt. Däremot är det
              viktigt att svenska folket får säga sitt innan EU:s grundlag hanteras
              i Sverige. Numera borde man ju nästan införa trängselavgifter
              i mitten av svensk politik. Vänsterpartiet tänker inte hålla på
              och trängas med de andra där. Vi står för ett tydligt vänsteralternativ,
              vilket bland annat innebär folkomröstning om alla större förändringar
              av EU:s fördrag. Och det kommer vi att stå fast vid.
            </seg>
          </u>
          <note type="speaker" n="5bda4233">
            Anf. 56 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-3" n="5db98e7d">
            <seg n="c8d9abb1">
              Herr talman! Jag läste också något annat där Lars Ohly säger
              att Sverige borde ställa sig ännu längre bort från EU än Norge.
              Vad betyder det? Betyder inte det att vi ska stå utanför? Betyder
              inte det att vi ska lämna EU? Om det är viktigt för Vänsterpartiet
              vore det väl hederligt mot svenska folket att gå ut i valrörelsen
              och säga det. Jag tror att Lars Ohly behöver ha ett samtal med
              Göran Persson, för det där går inte riktigt ihop.
            </seg>
            <seg n="aa3a8d7a">
              Även om Göran Persson inte är någon stor vurmare för EU-samarbetet
              och har en ganska tveksam inställning har han dock sagt att vi
              ska vara kvar i EU, men om jag förstått saken rätt vill både Vänsterpartiet
              och Miljöpartiet lämna EU. Vi ska stå längre från EU än vad Norge
              gör. Återigen: Blir det ett ultimativt krav? Hur kommer en ny
              regeringspolitik att se ut på det här området?
            </seg>
            <seg n="4701a1b7">
              Jag tycker att vi behöver EU. Vi behöver EU om vi ska rena Östersjön.
              Vi behöver EU om vi ska få fram de alternativa bränslena. Vi behöver
              EU när vi ska bekämpa brottsligheten. Vi behöver EU om vi ska
              få fart på jobben i Europa. Vi behöver EU när vi ska skapa fred
              och säkerhet i Europa. Ett smalare men vassare EU är min dröm
              om EU.
            </seg>
            <seg n="de000066">
              Om vi ska kunna lösa alla de gränsöverskridande frågorna behöver
              vi EU-samarbetet. Lars Ohly vill lämna det. Frågan är hur trovärdigt
              det är. Kommer du att driva det? Kommer du att ställa saken på
              sin spets när du ska regeringsförhandla med Göran Persson? Vad
              för ni för samtal i kulisserna som vi andra inte får vara med
              om? Ge besked till väljarna. Jag tror att de förväntar sig det.
            </seg>
          </u>
          <note type="speaker" n="7fdce515">
            Anf. 57 LARS OHLY (v) replik:
          </note>
          <u who="lars_ohly_5b94d8" xml:id="i-7ba88706bbf9ebfb-10" n="60d46a54">
            <seg n="a3ca19bb">
              Herr talman! Maud Olofsson lät nästan avundsjuk mot slutet av
              repliken.
            </seg>
            <seg n="4ad32f5b">
              I höst kommer en dom i EG-domstolen som handlar om ifall svensk
              fackföreningsrörelse ska ha rätten att ta till stridsåtgärder
              för att hävda kollektivavtal eller inte. Om den domen skulle gå
              Sverige emot kommer jag att väcka frågan om ett svenskt utträde
              ur en union som förbjuder oss att kämpa för rättvisa på arbetsmarknaden.
            </seg>
          </u>
          <note type="speaker" n="76b89724">
            Anf. 58 MAUD OLOFSSON (c):
          </note>
          <u who="maud_olofsson_f3f5fa" xml:id="i-83d098dc887a97db-4" n="5db98e7d">
            <seg n="e1f2a8e7">
              Herr talman! Det går bra för Sverige, säger statsministern. Och
              visst befinner vi oss i en högkonjunktur som enligt alla bedömare
              är på väg att ta slut och som är av sällan skådat slag. Naturligtvis
              tycker vi att det är bra att hjulen snurrar för många svenska
              storföretag. Det är väldigt bra. Samtidigt är det som statsministern
              säger ett slag i ansiktet på många människor i dag. Jag tror att
              det är många som inte känner igen sig.
            </seg>
            <seg n="ae94aa25">
              Handen på hjärtat, du som lyssnar på debatten: Tycker du att
              det går tillräckligt bra för ett land när mer än en miljon människor
              inte går till jobbet varje dag, trots att det är högkonjunktur?
              Tycker du att det går tillräckligt bra när vart femte hushåll
              under någon period förra året var beroende av socialbidrag? Tycker
              du att det går tillräckligt bra när 150 000 ungdomar, nästan var
              tredje person under 24 år, inte ens fått in en fot på arbetsmarknaden?
              Tycker du att det är acceptabelt att tjänstemännen vid arbetsförmedlingarna
              förmedlar ett fast jobb per arbetsförmedlare och år och fler och
              fler sysselsätts i meningslösa åtgärder?
            </seg>
            <seg n="ae3f06e9">
              Jag är glad och stolt över Sverige, men jag blir rädd när jag
              ser hur socialdemokratin blundar för att den så kallade svenska
              modellen i rask takt håller på att förvandlas från att ha betytt
              jobb och välfärd för alla till att betyda permanent arbetslöshet
              och dålig välfärd för många. När statsministern hävdar att det
              går bra är mitt svar att det skulle kunna gå så mycket bättre.
            </seg>
            <seg n="3091ce42">
              Tänk om Sverige vore som Danmark! Om vår regering gjorde den
              förnyelse av arbetsmarknaden som den danska regeringen gjort skulle
              vi ha 270 000 fler i arbete än vad vi har i dag. Om vi omsätter
              det i bnp skulle det betyda 11 500 kr mer till varje svensk. Då
              skulle arbetstagarna må bättre och känna sig tryggare på jobbet.
              Det gör de nämligen i Danmark. Och, det kanske viktigaste av allt,
              då skulle 70 % av alla unga mellan 20 och 24 år ha ett arbete,
              att jämföra med hur det är i dag i Sverige när bara varannan ung
              får ett arbete. Danmark har lyckats förena god tillväxt med nya
              jobb. Det som den svenska regeringen åstadkommit är något helt
              annat. Det är tillväxt utan jobb.
            </seg>
            <seg n="166981d4">
              Tänk om Sverige vore som Danmark! Visst är det lättare att bli
              av med jobbet i Danmark, men om du blir av med jobbet kan du lätt
              hitta ett nytt. Jag har sett det med egna ögon. På var och varannan
              butiksdörr i Köpenhamn hänger det lappar om att de söker personal.
              Handen på hjärtat, Göran Persson: När såg du sådana lappar i Sverige
              senast?
            </seg>
            <seg n="81978caa">
              Danmarks framgång handlar om ett modernt synsätt på trygghet
              för de anställda. Där ligger tryggheten i att kunna få ett nytt
              arbete när man förlorar det gamla. I Sverige håller arbetarrörelsen
              krampaktigt fast vid att tryggheten ska ligga i att kunna behålla
              ett gammalt jobb, mycket naturligtvis tack vare att det inte finns
              några nya att få.
            </seg>
            <seg n="006d5f2a">
              När vi nu möts i den sista partiledardebatten här i riksdagen
              före valet tycker jag att Göran Persson ska svara mig: Hur kan
              det komma sig att den moderna arbetsmarknad som är möjlig för
              danska LO är så tvärt omöjlig för den svenska arbetarrörelsen?
              Hur kan det komma sig att den flexibilitet som socialdemokrater
              i Danmark applåderar är som ett rött skynke för er socialdemokrater
              i Sverige?
            </seg>
            <seg n="bb5d6eae">
              Sanningen är att när det går bra för Sverige behöver vi rusta
              oss. Regeringen har inte i högkonjunktur lyckats forma en arbetsmarknad
              som ger nya jobb åt fler. Hur ska ni då lyckas i lågkonjunktur?
              Och om nästa lågkonjunktur blir som den förra, att ännu fler ställs
              utanför, kommer dråpslagen att komma som brev på posten. Var så
              säker. Då blir Socialdemokraternas hot om höjda skatter verklighet.
              Pär Nuder och Göran Persson har redan flaggat för 40 kr i kommunalskatt.
              Då kommer vi att tvingas till nedskärningar i skolan, vården och
              omsorgen. Glöm inte att det är de med minst marginaler som först
              drabbas av besparingarna. Det vet många från 90-talets besparingsår.
            </seg>
            <seg n="169d8e77">
              Det är bara genom att nu lägga grunden för nya jobb som vi kan
              värna välfärden framöver, inte på något annat sätt. Grunden för
              välmående företag och nya jobb är sunda och långsiktiga förutsättningar.
              Därför är Allians för Sveriges energiöverenskommelse en viktig
              signal. Den energipolitik som vi har enats om är en seger för
              alla dem som har längtat efter en energipolitik som tar sig ur
              gamla låsningar kring kärnkraften och samlas kring det som förenar,
              kring utvecklingen av de moderna och miljövänliga energislagen,
              med styrmedel som gäller över tid. Därför gav gårdagen ett viktigt
              besked till var och en som är konsument. Nu vet du att med Allians
              för Sverige i regeringen kommer din energiförsörjning att vara
              tryggad både på kort och på lång sikt. Vi gav ett viktigt besked
              till alla företagare i allmänhet och framför allt till basindustrin.
              Nu kan ni lita på att en alliansregering kommer att kunna driva
              en energipolitik som innebär stabila spelregler och en ökad konkurrens.
              Vi gav också ett viktigt besked till alla dem som står i begrepp
              att investera i ny miljövänlig teknik och energi. Nu vet ni att
              Allians för Sverige kommer att satsa på att utveckla den miljövänliga
              teknik som måste komma. Nu vet ni att vi ska ta till vara de enorma
              möjligheter som förnybar energi öppnar för svensk landsbygd och
              för svenska landsbygdsföretagare. Vi ser fram emot den dag då
              ni tillsammans med LRF fyller målsättningen om 25 000 nya jobb
              genom investeringar i förnybar energi.
            </seg>
            <seg n="d86e3477">
              Centerpartiets utgångspunkt i energipolitiken är väldigt enkel.
              Låt oss, i stället för att fortsätta att träta om det som skiljer,
              försöka samlas kring det som förenar! Och formulerar vi det så
              borde många, både från höger och från vänster, kunna vara överens
              om att det behövs investeringar i ny miljövänlig förnybar energiproduktion.
              Och menar fler än alliansen allvar med det och låter bli att på
              nytt göra energipolitiken till en fråga om partitaktik eller valstrategi
              borde det också finnas förutsättningar för en i verklig mening
              bred och blocköverskridande energipolitik.
            </seg>
            <seg n="1fcc2849">
              Nu är det upp till Socialdemokraterna att ge besked. Jag hoppas
              att statsministern, när han har fått gå ut i skogen och fundera
              en stund, har läst dokumentet och lagt det sida vid sida med det
              som vi hade samarbete om, också ger besked om en bredare uppgörelse.
              Du är statsminister för Sverige. Du leder Sverige. Du ska ge besked
              till svensk fackföreningsrörelse som är orolig för jobben. Du
              ska ge besked till svenska företag. Låt oss se att det samarbete
              som du och jag en gång inledde nu fortsätter med alliansen! Haka
              på det här! Se till att vi får en bred överenskommelse om energipolitiken,
              så att vi slipper gräla om detta! Jag tror att alla förväntar
              sig det.
            </seg>
            <seg n="9b1e6607">
              En ny regering måste också förnya välfärden. Visst är det märkligt
              att trots att regeringen har mer resurser än någonsin att röra
              sig med har våra skolbarn inte ens hela skolböcker. Våra sjuka
              kan inte vara säkra på att få vård i tid, och småbarnsföräldrar
              tvingas stå i årslånga köer för en förskoleplats.
            </seg>
            <seg n="02d83f7f">
              Tolv år har Socialdemokraterna haft på sig, och ändå ser det
              så illa ut.
            </seg>
            <seg n="6f6c3fed">
              Nu stundar valrörelsen, och då vet vi att Socialdemokraterna
              så gott som dagligen kommer att locka med satsningar på än det
              ena, än det andra. Men fundera en stund när ni hör allt det här
              goda: Hur kan det komma sig att vi skattebetalare måste betala
              ännu mer för att få det som redan borde vara självklart? Varför
              får vi inte redan nu mer för pengarna? Varför är det så i Socialdemokraternas
              Sverige att det alltid är den sista skattekronan som ska gå till
              välfärden men aldrig den första?
            </seg>
            <seg n="c7260cd3">
              Centerpartiet vill ha en bättre välfärd som uppmuntrar och tar
              till vara kraften i vårdpersonalens entreprenörskap, uppmuntrar
              fler kvinnor och män att bli välfärdsföretagare. Det är en välfärd
              som ser den enskildes behov, familjernas behov ja, allas våra
              behov. Tänk dig själv om heltidsarbetande mammor och pappor kunde
              komma hem på fredagskvällen och slippa ställas inför att först
              behöva städa och tvätta innan de får vila och rå om varandra!
              Tänk om de kunde komma hem, öppna ytterdörren och se att någon
              annan redan hade tagit hand om städningen, att någon redan hade
              tagit hand om tvätten och att något företag hade klippt gräsmattan!
              Tänk om de i stället för att överhopas av oändliga måsten kunde
              få ägna sig åt lite fredagsmys med barnen, ha sovmorgon på lördagen
              eller kanske bara ta hand om varandra! Tänk om du som har flyttat
              långt hemifrån slapp oroa dig för att 17 olika personer från hemtjänsten
              ska komma hem till din gamla mamma och pappa utan att du kan finnas
              till hands! Tänk om du visste att mamma och pappa hade ett fritt
              val och själva fick välja vem som kom hem till dem i deras eget
              hem! Tänk vilken trygghet det skulle innebära! Tänk om vi slapp
              släpa ut öronsjuka småbarn i nedisade bilar om vintern bara för
              att de ska få vänta i timmar på akuten, så att doktorn kan konstatera
              en sprucken trumhinna och skicka med ett recept på vägen! Tänk
              om doktorn i stället kunde komma hem till det här sjuka barnet!
              Ja, så skulle välfärden på 2000-talet kunna fungera.
            </seg>
            <seg n="c1bf780d">
              Barnfamiljerna måste få vardagspusslet att gå ihop. Kvinnor ska
              inte behöva slita livet ur sig för att hinna med både arbetsliv
              och det som görs hemma. Gamla måste få bestämma mer själva och
              kunna känna trygghet. Sjuka barn ska inte behöva sitta timme ut
              och timme in i väntrum. Det är en välfärd som förstår att människor
              är olika och har olika behov och önskningar. Låt oss respektera
              det!
            </seg>
            <seg n="019f41d8">
              Herr talman! En ny regerings viktigaste uppdrag är att beskriva
              att företag ger jobb och att jobb ger välfärd. Allians för Sverige
              har lämnat tydliga besked om vad vi vill åstadkomma för att få
              fler jobb. Men vilket är alternativet? Jo, det är tre partier
              som är långt ifrån överens om vad som ska ske efter höstens val.
              Det är ett miljöparti som lovar utgifter på 40 miljarder, enligt
              dem själva, som är berett att höja skatten på miljövänliga bränslen
              och hindra enskilda människor från att skydda sig mot rovdjur
              och, dessutom, införa medborgarlön. Vi har ett vänsterparti som
              lovar utgifter på ungefär 100 miljarder, enligt riksdagens utredningstjänst,
              utan att finansiera det. De vill anställa 200 000 i offentlig
              sektor utan pengar, och så vill man lämna EU och förstatliga företag.
              Till det här ska läggas en socialdemokrati som med egna höga utgiftsambitioner
              förnekar att man tänker samarbeta med de här två partierna, trots
              att alla vet att det är det de måste göra.
            </seg>
            <seg n="dc09d426">
              Ni anklagar oss ofta för skattesänkningar. 250 miljarder, heter
              det. Det är inte ens sant. Själva har ni utgiftsökningar i hundramiljardersklassen,
              för ni har väl också en liten lista som ni ska lägga till det
              här.
            </seg>
            <seg n="4f3fd861">
              Göran Persson! Du har möjlighet att ge besked. Du har några minuter
              kvar. Hur ska ni finansiera den här miljardrullningen? Hur ska
              ni få ihop det, ni tre? Jag tror att väljarna vill veta.
            </seg>
            <seg n="e0855089">
              En röst på Centerpartiet och alliansen är en röst för jobb och
              delaktighet. Det är en röst för värme och omtanke i en förnyad
              välfärd. Det är en röst för ett grönt Sverige, för optimism och
              framtidstro, och det är en röst för en ny dröm för Sverige.
            </seg>
          </u>
          <note type="speaker" n="9e4abee8">
            Anf. 59 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-6" n="63a600a3">
            <seg n="7f2b564c">
              Herr talman! Centerpartiet är det parti i den borgerliga alliansen
              som säger sig stå för miljödelen, den gröna delen, av politiken.
              Jag har några frågor om det.
            </seg>
            <seg n="20de1655">
              Vi har noga studerat Moderaternas miljöpolitik. Moderaterna är
              det största partiet. Moderaterna vill höja priset på tåg och buss
              dels genom att ha en högre moms, dels genom att höja banavgifterna.
              Man vill skära kraftigt i miljöanslagen, vilket minskar möjligheterna
              att till exempel skydda skyddsvärda naturområden samt rädda ängs-
              och hagmarker som håller på att växa igen. Man vill bygga massor
              av nya motorvägar. Man vill stoppa trängselskatten. Man vill också
              stoppa den skatteväxling som har inneburit en modernisering av
              svenskt näringsliv och många viktiga steg framåt för utvecklingen
              i Sverige och att efterfrågan på ny miljöteknik har ökat kraftigt,
              vilket ger nya företag och nya jobb.
            </seg>
            <seg n="344b0248">
              Det vi hittills har sett av Centerpartiet är att man redan har
              förhandlat bort kärnkraftsfrågan och gjort en överenskommelse
              där man lovar att ingenting ska hända i energipolitiken på fyra
              år. Varför är miljön ingen prioriterad fråga för alliansen? Vad
              kommer Centerpartiet att förhandla bort härnäst?
            </seg>
          </u>
          <note type="speaker" n="b1554518">
            Anf. 60 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-5" n="5db98e7d">
            <seg n="1e86d145">
              Herr talman! Jag beklagar att statsministern inte passar på.
              Du har ännu tid att anmäla dig till replik.
            </seg>
            <seg n="8f78d85d">
              Maria Wetterstrand! Så här är det med miljöfrågorna. Ni är väl
              inte överens om klimatmålen i vänsterkartellen? Eller hur var
              det? Vi är överens om klimatmålen.
            </seg>
            <seg n="c06af2f5">
              I går presenterade vi en energipolitik som beskriver bränslebyte,
              alternativa energikällor, energieffektiviseringar, större satsningar
              på forskning och utveckling, det vill säga en omställning av energisystemet.
            </seg>
            <seg n="3cab09d2">
              Om vi ska kunna förändra det svenska energisystemet måste vi
              ha den utvecklingsstrategin. Vi måste satsa på alternativen. Både
              du och jag ser att det finns mer kärnkraft än någonsin trots att
              vi har försökt. Kanske är det dags för både dig och mig att byta
              strategi och inte diskutera avvecklingsår år ut och år in eftersom
              det inte leder rätt. I stället ska utvecklingen diskuteras, energialternativen.
              Vi ska se till att skapa en bred enighet kring hur vi ska kunna
              satsa på forskning och utveckling, hur vi tillsammans med EU kan
              gå progressivt framåt på området. Jag kan konstatera att jag har
              Moderaterna och de övriga i alliansen med på det.
            </seg>
            <seg n="3072b124">
              Men hur är det för dig, du som har snabbavveckling som krav,
              som fortfarande tror att det är avveckling som gäller när det
              finns mer kärnkraft än någonsin? Vad har du för hjälp av dem som
              sitter här? Hur ska ni få ihop det i höst? Jag tror att många
              socialdemokrater också undrar det. Hur ska du få ihop det?
            </seg>
          </u>
          <note type="speaker" n="a711f6b1">
            Anf. 61 MARIA WETTERSTRAND (mp) replik:
          </note>
          <u who="maria_wetterstrand_d53b1a" xml:id="i-f02ee87a1189f73c-7" n="63a600a3">
            <seg n="ae0d42c2">
              Herr talman! De största framstegen någonsin har hänt under de
              senaste fyra åren av svensk miljöpolitik. Det är tack vare de
              förslag som Miljöpartiet har lagt fram och de krav vi har ställt
              i förhandlingar med Socialdemokraterna och Vänsterpartiet. Men
              det är också tack vare det stora miljöengagemang som finns hos
              vår statsminister. Det finns en genuin vilja att faktiskt avskaffa
              oljeberoendet i Sverige, att gå fram med en politik som innebär
              satsningar på förnybar energi, som innebär att man ställer om
              till miljöbränslen i bilar och fler miljöbilar.
            </seg>
            <seg n="4ea0b5d9">
              En av de allra viktigaste drivkrafterna i utvecklingen är den
              gröna skatteväxlingen. Sett ur ett borgerligt perspektiv har den
              inneburit större skattesänkningar än skattehöjningar, vilket man
              tycker att en borgerlig väljare skulle uppskatta. Det innebär
              också en större frihet för individen att få en lägre inkomstskatt,
              det vill säga mer pengar i plånboken, och en möjlighet att minska
              sin miljöpåverkan, vilket innebär lägre utgifter. Det är ytterst
              få hushåll som över huvud taget har förlorat på skatteväxlingen.
              De som har gjort det om de till exempel har en oljepanna och en
              stadsjeep investerar nu bort sina oljepannor, vilket är en oerhörd
              drivkraft i omställningen. Efterfrågan ökar på ny miljöteknik,
              på effektiv resurssnål teknik, som är det som Sverige behöver
              i framtiden för att kunna konkurrera.
            </seg>
            <seg n="9b068822">
              Jag tycker inte att vi i Miljöpartiet behöver bevisa att vi kan
              påverka utvecklingen mot en bättre miljöpolitik i Sverige. Verkligheten
              talar för sig själv. Verkligheten i de resultat man har sett från
              alliansen är att man tänker slopa den viktigaste drivkraften för
              omställningen och ha ett moderat parti som vill göra betydligt
              många fler saker sämre på miljöområdet.
            </seg>
          </u>
          <note type="speaker" n="884cde2f">
            Anf. 62 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-6" n="5db98e7d">
            <seg n="2d798f97">
              Herr talman! Jag kan gärna ge Maria Wetterstrand kredit för hennes
              engagemang i miljöfrågorna och en del av de åtgärder som ni har
              genomfört. Men jag kan också se att en hel del av den miljöpolitik
              ni står för innebär mer byråkrati, krångel och förbud. Jag tror
              inte att det är så vi kan förbättra miljön.
            </seg>
            <seg n="c28b11d0">
              Jag pratar med många företag som vill göra miljöinvesteringar,
              som väntar åratal på att få besked om deras miljöinvesteringar,
              som får driva frågan ända upp till miljödomstolen för att få besked.
              Ett företag med många anställda där jag bor har väntat i sju år
              för att göra miljöförbättringar. Det är inte så vi får bättre
              villkor och en bättre miljö.
            </seg>
            <seg n="b90a9c40">
              Nu är vi överens om bränslebyte, Maria. Det är det som är det
              fina med gårdagens uppgörelse. Också Allians för Sverige tycker
              att det är ett viktigt framtida uppdrag. Den energiöverenskommelse
              som vi har med alliansen är bättre på det sättet än den vi hade
              med Göran Persson, nämligen att bränslebyte finns som en viktig
              del i denna energiöverenskommelse.
            </seg>
            <seg n="4d9637d2">
              Jag är tillbaka till att vi ska se på vad som förenar. Både du
              och jag vill nå resultat på miljöområdet. Låt oss se vad det är
              som förenar. Vi har en bred samsyn att vi ska göra detta bränslebyte.
              Försök inte blanda bort korten utan se möjligheterna. Jag kan
              också se att om vi då minskar byråkratin, om vi gör en tillväxtinriktad
              grön politik där vi använder företagen för att göra omställningen,
              har vi något positivt att se fram emot.
            </seg>
            <seg n="44353b71">
              Jag vet att det är många svenska företag som vill vara med i
              omställningen. Då ska vi inte krångla till det för dem. Det är
              lite skrämmande att se att skatteväxlingen i längden kan innebära
              att vi kommer att behålla en del av de miljöovänliga sakerna.
              Jag kan också konstatera att regeringen beslutat att ta bort koldioxidskatten
              från januari 2007. Det har väl ni varit med om, om jag förstår
              saken rätt, eftersom ni har varit med om budgetöverenskommelsen?
            </seg>
            <seg n="a6b60327">
              Se den breda överenskommelsen. Jag tror på en grön omställning
              av Sverige, men det fina för mig är att jag har alliansen med
              mig.
            </seg>
          </u>
          <note type="speaker" n="fcb6e4f1">
            Anf. 63 MARIA WETTERSTRAND (mp):
          </note>
          <u who="maria_wetterstrand_d53b1a" xml:id="i-f02ee87a1189f73c-8" n="63a600a3">
            <seg n="1494b55a">
              Herr talman och kära åhörare! Jag fortsätter ungefär där jag
              och Maud Olofsson slutade alldeles nyss.
            </seg>
            <seg n="3d1286e7">
              Jag är bekymrad över växthuseffekten och det svenska oljeberoendet.
              Men jag är oerhört hoppfull inför framtiden och ser att det faktiskt
              innebär enorma möjligheter för oss.
            </seg>
            <seg n="4297f40c">
              Jag går inte hela dagarna och är ledsen och orolig. Jag tycker
              inte att ni ska vara det heller. Oroa er inte för miljöproblemen.
              Tänk på alla de fantastiska möjligheter vi har att göra någonting
              åt detta och vad det innebär för framtiden.
            </seg>
            <seg n="848c0dae">
              När det gäller vårt beroende av olja är huvudinriktningen för
              mig att vi har ett miljöansvar att minska vårt oljeberoende. Växthuseffekten
              är minst solidarisk med de fattiga länderna i världen. Det är
              alltid de fattiga länderna som drabbas hårdast. Det är där torkan
              blir värre. Det är där stormarna blir värre. Det är där korallreven
              där fiskarna bor dör på grund av stigande temperaturer i havsvattnet.
              Det är de som får de största problemen. Vårt ansvar gentemot de
              fattiga på andra sidan jorden är oerhört viktigt och vårt ansvar
              för en hållbar miljö för våra barn och barnbarn.
            </seg>
            <seg n="c1f2bf05">
              Men det finns också ett säkerhetspolitiskt argument. Att vara
              så beroende av en resurs som vi vet kommer att ta slut, som vi
              dessutom vet kommer från några instabila och osäkra regioner i
              världen i dag, är inte en smart strategi för framtiden.
            </seg>
            <seg n="b6826e17">
              Det är dessutom inte särskilt smart ur ekonomisk synvinkel. Det
              är mycket bättre att vi blir mer självförsörjande än i dag när
              det gäller till exempel drivmedel för våra bilar, att vi producerar
              mer av det här i Sverige hos svenska företag.
            </seg>
            <seg n="8aa6fe52">
              Den strategi som vi har haft hittills när det gäller oljeberoendet
              har inneburit att den tekniska utvecklingen har drivits framåt.
              Den har inneburit att försäljningen av miljöbilar har ökat och
              nu är uppåt 20 % av de nya bilar som säljs. Det har gjort att
              vi har fått miljöbränslen ute på alla större bensinmackar och
              en möjlighet för fler att använda sig av dem. Det har inneburit
              att företag inom de här sektorerna har vuxit och skapat fler arbetstillfällen.
              Framför allt har det inneburit att vi har blivit smartare med
              vår resursanvändning i Sverige.
            </seg>
            <seg n="0628213a">
              Den utvecklingen måste fortsätta. Det är en av de viktigaste
              frågorna för Miljöpartiet under den kommande mandatperioden att
              utvecklingen för att avveckla oljeberoendet fortsätter. Vi ser
              enorma möjligheter, att det kan skapas nya företag och nya arbetstillfällen
              på detta sätt. Det är också, tror jag, arbetstillfällen som kommer
              att finnas kvar under lång tid framöver. Det är inga tillfälliga
              jobb. Det är företag som kommer att kunna konkurrera internationellt
              med de verksamheter man bedriver, därför att avvecklingen av oljeberoendet
              är en fråga som är aktuell i alla länder runtomkring i världen
              i dag, inte minst därför att man ser just de säkerhetspolitiska
              och ekonomiska aspekterna av det hela.
            </seg>
            <seg n="7a5b6f3d">
              Det är inte så att George Bush plötsligt har drabbats av någon
              känsla av miljöansvar mot kommande generationer, men han gör enorma
              satsningar på förnybara energikällor, på nya bränslen till bilar
              och ny teknik därför att han är orolig för säkerheten och ekonomin.
              Man önskar att de svenska moderaterna kunde lyssna lite mer på
              George Bush i just den där lilla detaljen.
            </seg>
            <seg n="6e8f026e">
              Jag är också engagerad för att få en smartare resursanvändning
              i samhället över huvud taget. När vi ser på våra transporter är
              det en av de viktigaste förändringar som vi behöver göra. Vi behöver
              exempelvis få över godstrafik från långtradartransporter i större
              utsträckning till järnväg. Det skulle också få den positiva effekten
              att säkerheten på vägarna ökade och det blev betydligt mer utrymme
              och mindre köer på vägarna om man fick bort en del av de lastbilar
              som går där i dag.
            </seg>
            <seg n="f004b474">
              Här vill då Moderaterna höja banavgifterna så att det ska bli
              dyrare att transportera på järnväg.
            </seg>
            <seg n="3ceb41d1">
              Jag tycker att det är smart med kollektivtrafik i de områden
              där det fungerar, där det bor mycket människor. Där ska man ha
              kollektivtrafik som är väl utbyggd, som är modern och som dessutom
              är billig mer pendeltåg, bussar, spårvagnar och tågtrafik som
              är tillgänglig i hela Sverige.
            </seg>
            <seg n="19c5c128">
              Där vill också Moderaterna höja priset på all kollektivtrafik.
            </seg>
            <seg n="bea37fda">
              Den första punkten i Miljöpartiets valmanifest handlar inte om
              oljeberoendet utan om barnen, om barnens bästa och barnens rättigheter.
            </seg>
            <seg n="4b593b4c">
              Miljöpartiet skiljer ut sig inom politiken genom att vi tycker
              att det är oerhört viktigt att man i de politiska församlingarna
              tänker långsiktigt. Vi ska inte bara tänka på vad som är bäst
              för oss som lever här nu, för att vi ska få det så bra som möjligt,
              utan vi måste också tänka på vad det är som är bra för framtiden,
              för dem som ska leva här efter oss, för dem som växer upp i dag,
              men också för människor på andra sidan jorden.
            </seg>
            <seg n="3540aa22">
              Barnens rättigheter är en av de viktigaste frågorna för Miljöpartiet,
              och har alltid varit det. Vi anser att barnen ska ha rätt att
              ta mer plats i det samhälle som är i dag. Men i samhällsplanering
              och i många sammanhang där man diskuterar politik glömmer man
              helt bort barnen.
            </seg>
            <seg n="23f6c378">
              Några av de förslag som vi tar upp i vårt valmanifest är att
              utveckla närmiljöerna, så att de miljöer som finns runtomkring
              där människor har sina bostäder är bra att leva i för barn, är
              lätta att röra sig i. Man ska våga låta sina barn gå ut och leka
              utan att vara orolig för att de blir överkörda av bilar, att de
              blir överfallna, att det finns otrygga miljöer runtomkring.
            </seg>
            <seg n="f77226fe">
              Vi har också med förslaget om en förlängd föräldraförsäkring.
              Vi vill ha en föräldraförsäkring som i ett första steg byggs ut
              till 18 månader, så att man har möjlighet att vara hemma längre
              med sina barn. Vi vet att vi i Sverige har den bästa föräldraförsäkringen
              i världen i dag, och det tycker vi är fantastiskt. Vi tycker att
              vi ska fortsätta på den vägen och öka möjligheterna att just stanna
              hemma med barnen när de är små.
            </seg>
            <seg n="3b1cb10e">
              Vi anser att alla barn har rätt till frihet från diskriminering.
              Det ska även gälla barn som inte passar in i den mall som samhället
              ibland, tycker jag att det känns som, vill stöpa in alla i, ett
              slags mall som alla ska passa in i. Det är inte alla barn som
              passar i den mallen. Alla barn passar inte med samma undervisningsformer
              i skolan. Alla barn passar inte att lära sig precis samma sak
              vid exakt samma tidpunkt i livet på exakt lika lång tid. Skolan
              måste få vara olika, och skolan måste vara individanpassad, så
              att den kan fungera på ett bättre sätt för barnen, även för dem
              som inte passar in i just den mall som vårt samhälle i dag är
              uppbyggt för.
            </seg>
            <seg n="5810df44">
              Vi vill att barnkonventionen ska göras till svensk lag, att den
              ska införlivas i svensk lagstiftning. Det är delvis fullföljt
              i dag, men inte fullt ut. Det är ett strukturerat sätt att jobba
              med de här frågorna, så att man hela tiden försöker få in frågan
              om barnens rättigheter när man fattar politiska beslut.
            </seg>
            <seg n="1adaba2c">
              I det valmanifest som Miljöpartiet går till val på finns också
              frågan om lika lön oavsett kön med. Vi vill se ett handslag mellan
              fack och arbetsgivare. Arbetsgivare innefattar i det här fallet
              naturligtvis även stat, kommun och landsting. Man ska ta i hand
              på och säga att vi under den kommande mandatperioden ska utradera
              de löneskillnader som i dag finns mellan män och kvinnor. Det
              är facket och arbetsgivarna som har möjligheten och förmågan att
              göra detta, men vi har inte fått den respons från fackföreningarna
              som vi skulle ha önskat på det förslaget. Men vi hoppas att arbetet
              med det kan fortsätta.
            </seg>
            <seg n="25af33d2">
              I vårt valmanifest finns också frågan om Östersjöns framtid med.
              Vi ser nu att det är nödvändigt att stoppa torskfisket för att
              det ska kunna finnas någon torsk för våra barn och barnbarn att
              fiska i framtiden.
            </seg>
            <seg n="5026b08c">
              Frågan om studenternas rättigheter finns med. Vi vill höja studiemedlen
              med 1 000 kr. Det ska inte vara lån, utan bidrag. Vi anser inte
              att svenska studenter ska behöva skuldsätta sig ytterligare än
              vad de behöver göra redan i dag.
            </seg>
            <seg n="cff635e4">
              Där finns frågan med om att vi ska ha ett bistånd från Sverige
              som är 1 % av bruttonationalinkomsten. Det är en oerhört viktig
              solidaritetsfråga. Vi har också med frågan om rättvis världshandel
              och hur man ska kunna arbeta för detta. Men biståndet får man
              inte glömma bort i sammanhanget. Det är en livlina för många fattiga
              människor i dag att Sverige har ett generöst bistånd. Vi ska också
              driva på andra länder runtomkring oss att försöka uppfylla den
              nivån på biståndet som vi själva gör.
            </seg>
            <seg n="04573028">
              Vi har i vårt valmanifest också med att man ska ta krafttag emot
              den diskriminering som finns i det svenska samhället. Vi menar
              att det finns några grundläggande orsaker till bristande integration
              i dag, och en av de viktigaste är diskriminering. Det förekommer
              diskriminering i arbetslivet. Det förekommer diskriminering på
              bostadsmarknaden. Det förekommer diskriminering om man går till
              banken och söker ett lån. Det förekommer diskriminering inom rättsväsendet,
              där människor som ser ut att ha utländsk bakgrund får hårdare
              straff och blir lättare dömda än andra.
            </seg>
            <seg n="6917f3a6">
              Detta är inte acceptabelt i Sverige. Det måste vi politiker ta
              vårt ansvar för och göra någonting åt.
            </seg>
          </u>
          <note type="speaker" n="79b2a1c5">
            Anf. 64 Statsminister GÖRAN PERSSON (s):
          </note>
          <u who="goran_persson_adada2" xml:id="i-c8b6821747580768-15" n="8d0a1b99">
            <seg n="08c987a7">
              Herr talman! Jag har en fråga till Maud Olofsson: Kommer Centerns
              nya energipolitik att underställas Centerns stämma?
            </seg>
          </u>
          <note type="speaker" n="875bc401">
            Anf. 65 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-7" n="5db98e7d">
            <seg n="0543c48e">
              Herr talman! Jag kan upplysa statsministern om att denna politik
              redan är underställd Centerpartiets riksstämma. Du kan läsa i
              både förtroenderådets och Centerpartiets grundläggande dokument
              vilken inriktning vi vill ha på energipolitiken. Det är det viktiga
              beskedet till dig i dag.
            </seg>
            <seg n="28bc4940">
              Ge mig besked: Vad tänker du göra? Om du lägger de två dokumenten
              bredvid varandra, vad är det i överenskommelsen inom Allians för
              Sverige som du inte kan ställa upp på? Vad är det i energiomställningen,
              i effektiviseringen, i satsningen på forskning och utveckling
              som du inte kan ställa dig bakom? Jag tycker att det är viktigt
              att du ger ett besked till alla dina fackföreningsaktiva, till
              basindustrin, till företagen. Varför vill du inte ha en bred uppgörelse
              då du har chans att ställa dig bakom det här?
            </seg>
          </u>
          <note type="speaker" n="92c223ac">
            Anf. 66 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-16" n="8d0a1b99">
            <seg n="bbfc5f06">
              Herr talman! Jag vill bara veta om Centern fortfarande vill avveckla
              kärnkraften. Står stämman och Centerns parti bakom avvecklingen
              av avvecklingslagen?
            </seg>
          </u>
          <note type="speaker" n="c5329346">
            Anf. 67 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-83d098dc887a97db-8" n="5db98e7d">
            <seg n="6a8b3aa0">
              Herr talman! Jag har kunnat konstatera att det tal om årtalsexercis
              som vi har ägnat oss åt i alla dessa år har lett till att vi har
              mer kärnkraft än någonsin. Ingen kan beklaga det mer än jag. Därför
              har Centerpartiet valt att byta strategi. Vi tror att vi genom
              utveckling av alternativen, bättre energieffektivisering och en
              positiv utveckling för de gröna energislagen kommer att nå bättre
              resultat.
            </seg>
            <seg n="57b1d0b1">
              Tyvärr är det så att även stängningen av Barsebäck 1 och Barsebäck
              2 har följts av effekthöjningar i de befintliga kärnkraftverken
              som du själv har varit med och beslutat om, så att vi har mer
              kärnkraft än någonsin.
            </seg>
            <seg n="419f9abd">
              Min slutsats är: Låt oss satsa på det som är positivt, det som
              ger det gröna och det som ger det hållbara! Då kan vi få det in
              i energisystemen, och vi kan vara säkra på att vi har tillräcklig
              effekt för att känna trygghet för jobben och för basindustrin.
            </seg>
            <seg n="a289439c">
              Vad är din lösning med Miljöpartiet och med Vänsterpartiet? Hur
              kommer din energipolitik att se ut om du inte ser att Allians
              för Sverige inbjuder dig och socialdemokratin till att skapa denna
              breda uppgörelse?
            </seg>
          </u>
          <note type="speaker" n="c9b4f554">
            Anf. 68 Statsminister GÖRAN PERSSON (s) replik:
          </note>
          <u who="goran_persson_adada2" xml:id="i-c8b6821747580768-17" n="8d0a1b99">
            <seg n="cfcba862">
              Herr talman! Den energipolitik jag står för kommer att var baserad
              på den uppgörelse vi har med Centerpartiet och som det röstades
              för här i kammaren så sent som i går. Det är viktigt att säga.
            </seg>
            <seg n="feea6379">
              Jag beklagar att i den nya uppgörelsen försämras också förutsättningarna
              för bioenergin radikalt i och med att de sista sju örena i koldioxidskatt
              nu tas bort. Det är djupt beklagligt.
            </seg>
          </u>
          <note type="speaker" n="17039ef8">
            Anf. 69 LARS LEIJONBORG (fp):
          </note>
          <u who="lars_leijonborg_b0c418" xml:id="i-75ed455d61f6fbda-0" n="2d01a30d" next="i-782d6db154b3b257-0">
            <seg n="b07173a4">
              Herr talman! Jag vill tacka mina meddebattörer för den här debatten.
              Jag vill tacka mina kamrater i riksdagen för den här mandatperioden.
              Det har varit en delvis spänstig debatt, men låt mig uttrycka
              en förhoppning inför de fortsatta debatter vi ska föra inför den
              17 september: Låt oss tillsammans göra dem lite mer framtidsinriktade!
              Låt oss tala om hur Sveriges ekonomi ska bli mer jobbskapande,
              hur vi får en integrationspolitik som inkluderar alla och hur
              vi får en skola som lägger grunden för ett bättre samhälle!
            </seg>
            <seg n="d2fbe00e">
              Diskussionen här har handlat mycket om statistik och om det som
              har varit. Sådant är viktigt. Det ger utgångspunkten. Men till
              sist är det ändå alternativen inför framtiden som avgör.
            </seg>
          </u>
          <note n="c2c37bc4">
            Partiledardebatten var härmed avslutad.
          </note>
          <note n="43d8b089">
            3 § Ny riksdagsledamot
          </note>
          <note n="64342424">
            Upplästes och lades till handlingarna följande från Valprövningsnämnden
            inkomna
          </note>
          <u who="lars_leijonborg_b0c418" xml:id="i-782d6db154b3b257-0" n="2d01a30d" prev="i-75ed455d61f6fbda-0">
            <seg n="a95738a3">
              Berättelse om granskning av bevis för riksdagsledamot
            </seg>
          </u>
          <note n="10edb62e">
            Till Valprövningsnämnden har från Valmyndigheten inkommit bevis
            om att Ann-Christin Ahlberg (s) utsetts till ny ledamot av riksdagen
            fr.o.m. den 1 augusti 2006 sedan Sonja Fransson (s) avsagt sig
            uppdraget.
          </note>
          <note n="ca6e5052">
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen.
          </note>
          <note n="9f6ceb9d">
            Bengt-Åke Nilsson
          </note>
          <note n="adb1ebf7">
            /Kerstin Siverby
          </note>
          <note n="4dcff8d1">
            4 § Anmälan om namnändring
          </note>
          <note n="f9ef6b56">
            Förste vice talmannen meddelade att Chatrine Pålsson (kd) ändrat
            namn till Chatrine Pålsson Ahlgren.
          </note>
          <note n="109e5ac3">
            5 § Meddelande om miljö- och jordbruksutskottets betänkande 2005/06:MJU26
          </note>
          <note n="aa2ae835">
            Förste vice talmannen meddelade att information om behandlingen
            av miljö- och jordbruksutskottets betänkande 2005/06:MJU26 hade
            delats ut till kammarens ledamöter.
          </note>
          <note n="30333fbc">
            6 § Meddelande om information från regeringen
          </note>
          <note n="adef709b">
            Förste vice talmannen meddelade att lördagen den 17 juni kl.
            9.00 skulle statsminister Göran Persson återrapportera från Europeiska
            rådets möte den 1516 juni.
          </note>
          <note n="4d604272">
            Meddelandet hade delats ut till kammarens ledamöter.
          </note>
          <note n="eefbfc90">
            7 § Förnyad bordläggning
          </note>
          <note n="1efc8a96">
            Föredrogs och bordlades åter
          </note>
          <note n="750e4396">
            8 § Ändringar av ekonomiska villkor för riksdagens ledamöter
            och Vissa skattefrågor rörande statsråden
          </note>
          <note n="ade2859e">
            Föredrogs
          </note>
          <note type="speaker" n="2b4afbd9">
            Anf. 70 GÖRAN MAGNUSSON (s):
          </note>
          <u who="goran_magnusson_d75314" xml:id="i-884fc21d8334e038-0" n="05d9417b">
            <seg n="118dc253">
              Herr talman! Detta är en sammanlagd debatt, men huvudinriktningen
              är det i betänkande 33 från konstitutionsutskottet, där partierna
              i allt väsentligt har enats om vissa ändrade ekonomiska villkor
              och andra ersättningar för riksdagsledamöterna. Det har föregåtts
              av ett ganska omfattande beredningsarbete med olika expertutredningar
              där Riksdagsstyrelsen sedan har lagt fram sitt förslag.
            </seg>
            <seg n="03279492">
              Jag vill till en början konstatera att detta att bli vald till
              det förtroendeuppdrag det är att vara riksdagsledamot är bland
              det finaste som man kan uppnå i det demokratiska systemet. Det
              vilar ett stort ansvar på oss som har fått det förtroendet tid
              efter annan.
            </seg>
            <seg n="3c7694b6">
              Jag vill också konstatera att riksdagsuppdraget är ett mycket
              viktigt samhällsuppdrag och att ledamöternas arbetssituation på
              många sätt skiljer sig från de flesta andra uppdrag och anställningar
              i samhället. Det är därför svårt att jämföra en ledamots arbetsuppgifter
              och arbetsförhållanden med någon annan yrkesgrupps förhållanden.
              Det finns enligt Socialdemokraternas mening all anledning att
              hålla en tydlig rågång mellan de skillnader som finns mellan en
              anställning och ett förtroendeuppdrag. Det råder också god samstämmighet
              i den principiella uppfattningen.
            </seg>
            <seg n="fc31c2bd">
              Socialdemokraterna har till ett i övrigt enigt betänkande en
              reservation, nr 2. Den handlar om en förändring beträffande ledamöters
              möjligheter att vara lediga och framför allt att få ett arvodesavdrag
              för den ledigheten. Vi har inte i beredningsarbetet kunnat dela
              den uppfattning som majoriteten har, nämligen att man ska göra
              detta mer likt en vanlig anställning och ett vanligt arbete genom
              att införa avdragsmöjligheterna på arvodessidan.
            </seg>
            <seg n="5a9b2d8f">
              Vi anser att ledamöterna är invalda för en fyraårsperiod, och
              syftet är att man ska fullfölja den fyraårsperioden. Frågan om
              fortsättning eller återval är alltså en fråga som väljarna tar
              ställning till vart fjärde år. Huvudpunkten är alltså att man
              ska tjänstgöra i riksdagen och delta i de olika debatter och beslut
              som är aktuella. Det finns naturligtvis undantag för sjukdom och
              för föräldraledighet, ledighet enligt föräldraförsäkringen, internationella
              uppdrag och en del annat. Vi tycker att det har fungerat väl hittills
              och att det är reglerat. Vi anser inte att den ökade möjligheten
              till arvodesavdrag ligger i linje med den principiella uppfattning
              som vi har om själva riksdagsuppdragets karaktär. Därför vill
              Socialdemokraterna yrka bifall till reservation 2 till betänkandet
              och bifall till utskottets förslag i betänkandet i övrigt.
            </seg>
            <seg n="0950b8af">
              Därmed är KU-biten av det här avklarad. Jag vill också yrka bifall
              till förslaget i det betänkande som skatteutskottet har i den
              här gemensamma debatten.
            </seg>
            <seg n="5d8184d3">
              Jag tror att de förändringar som nu sker av arvodena för riksdagsledamöter
              ligger väl i linje med vad som är lämpligt och riktigt med hänsyn
              till uppdragets särskilda karaktär. Det bör ge bättre förutsättningar
              för ersättningarna och också bättre förutsättningar när det gäller
              förenklingar av administrationen. Det tror jag också är värdefullt.
              Om de här sakerna finns det enighet i hela utskottet, så det är
              just reservation 2 som jag yrkar bifall till.
            </seg>
          </u>
          <note type="speaker" n="8f24f2bc">
            Anf. 71 MATS EINARSSON (v):
          </note>
          <u who="mats_einarsson_7b24f2" xml:id="i-bec0784b6d26b021-0" n="e0526e7d">
            <seg n="ae545661">
              Herr talman! Diskussionen om riksdagsledamöternas arvoden är
              en av de få diskussioner som vi som ledamöter egentligen inte
              kan föra. Den som förordar att arvodet ska ligga på den nivå där
              det för närvarande ligger eller till äventyrs skulle vara något
              högre kommer naturligtvis att misstänkas för att tala i egen sak.
              Och till honom eller henne behöver man inte lyssna så noga. Den
              som tvärtom förordar en viss sänkning av arvodet kan naturligtvis
              misstänkas för att göra ett populistiskt utspel i den trygga förvissningen
              om att sådana förslag inte kommer att bifallas. Det gör den här
              diskussionen lite knepig, men vi kommer ändå inte undan att fatta
              de beslut som måste fattas med anledning av arvodesfrågorna.
            </seg>
            <seg n="60ef341e">
              Jag vill gärna säga, trots att jag inte kan föra den här debatten,
              att det finns starka skäl för att arvodet för att vara riksdagsledamot
              bör vara relativt högt. Det tycker jag att det bör vara på den
              grundvalen att det i någon mån ska avspegla den betydelse som
              uppdraget har för vårt demokratiska system. Samtidigt kan det
              inte vara så högt att det uppfattas som orimligt eller fjärmar
              ledamöterna från dem som vi är satta att representera. Den balansgången
              är naturligtvis ganska svår. Det finns inget objektivt svar på
              var arvodet bör ligga. Däremot tror jag att man ska vara lite
              försiktig med trots att det sker i debatten ibland att motivera
              arvodet med den höga arbetsbelastningen och alla de timmar vi
              lägger ned på riksdagsarbetet. Det skiljer sig ganska mycket mellan
              olika ledamöter. Jag tror inte att det är något bra mått på hur
              stort arvodet ska vara.
            </seg>
            <seg n="9f55d08d">
              I det här betänkandet föreslås från riksdagsstyrelsen en del
              justeringar som handlar om traktamenten, ersättning för övernattningsbostäder
              med mera. Dessa tillstyrker jag självfallet. Det gör också resten
              av utskottet.
            </seg>
            <seg n="05688aa4">
              Här behandlas också ett antal motioner som tar upp olika typer
              av arvodesfrågor. Från Vänsterpartiets sida har vi tyvärr funnit
              det nödvändigt att reservera oss på två punkter. Det gäller dels
              de särskilda uppdragsarvoden som finns, till exempel för ordförandeuppdrag
              i utskott, för ledamotskap i riksdagsstyrelsen och ytterligare
              något. Vi menar att något extra arvode inte bör utgå för de uppdragen,
              utan det bör anses innefattas i riksdagsledamotskapet som sådant.
            </seg>
            <seg n="f5b45e3a">
              Den andra reservationen, nr 4, föreslår ett annat system för
              att bestämma riksdagsarvodet. Det bestäms ju nu av en särskild
              nämnd. Vi menar att det är demokratiskt angeläget att vi ledamöter
              själva fattar beslutet kring detta och därmed också tar det fulla
              demokratiska ansvaret för det beslut som fattas. För att underlätta
              saken menar vi att det kan vara ändamålsenligt att knyta arvodet
              till basbeloppet med en viss procent. Detta har vi föreslagit
              i reservation nr 4 som vi har tillsammans med Miljöpartiet.
            </seg>
          </u>
          <note n="d03ffb8c">
            Jag yrkar härmed bifall till reservation 4 under punkt 11.
          </note>
          <note type="speaker" n="13d5058b">
            Anf. 72 NILS FREDRIK AURELIUS (m):
          </note>
          <u who="nils_fredrik_aurelius_2162bb" xml:id="i-888af3a8e4a7cb3d-0" n="fbbdefb7">
            <seg n="efdce7c6">
              Herr talman! Det här betänkandet om ändringar av ekonomiska villkor
              för riksdagens ledamöter är väl kanske inte det allra mest intressanta
              och mest principiellt viktiga som vi har haft i KU i år, men det
              kan vara värt ett par kommentarer.
            </seg>
            <seg n="64bbb74b">
              Det är egentligen riksdagsstyrelsen som har gjort det grundläggande
              arbetet här, och de grundläggande kompromisserna som det lätt
              blir i ett sådant här sammanhang. Jag tycker nog att den strävan
              efter förenkling som ändå finns är väldigt positiv. Det gäller
              framför allt den särskilda ersättningen för Helsingforssboende,
              för oss som reser till Helsingfors och även bor någon annanstans
              i Sverige. Det nuvarande systemet, som är en del av det generella
              traktamentssystemet, blir väldigt krångligt och omständligt såväl
              för riksdagens förvaltningskontor som för oss ledamöter. Så där
              tycker jag att det är en uppenbar förbättring.
            </seg>
            <seg n="85d99704">
              Förenklingarna har kanske inte gått så långt som man stundom
              skulle ha önskat. De tillämpningsföreskrifter som redan preliminärt
              har tagits av riksdagsstyrelsen kommer att visa sig vara ganska
              omfattande. Det blir alltså en viss spänning här mellan en svensk
              förvaltningstradition som innebär strävan efter millimeterrättvisa
              och en tendens till mer schablonisering. Och den matchen slutar
              oavgjort. Men väsentliga förbättringar kan ändå noteras.
            </seg>
            <seg n="8eb52f86">
              Det kan möjligen vara lämpligt att lägga märke till att inkomstgarantin
              föreslås förbli i stort sett oförändrad men att den som lämnar
              riksdagen ska tänkas ha någon restkompetens i sitt gamla yrke
              eller på annat sätt om man inte är pensionär förstås och kan tänkas
              söka andra uppgifter, det vill säga inkomstgarantin ska inte uppfattas
              som någon slags pension.
            </seg>
            <seg n="6e876b52">
              Om man blir dömd för brott och avsatt som riksdagsledamot ska
              man inte få någon inkomstgaranti. Det är en annan nyhet. Det är
              ju ett marginellt fenomen som vi hoppas inte ska uppstå framöver.
              Man kan möjligen tycka att det blir en slags dubbel bestraffning,
              men å andra sidan är det rimligt i en rättsstat att den som blir
              avsatt som riksdagsman också förlorar sin inkomstgaranti.
            </seg>
            <seg n="bca4a2bd">
              När det gäller hur högt arvode en ledamot ska ha är det en diskussion
              som inte bara finns i riksdagen utan i alla kommuner. Jag tycker
              nog att det system som vi har i riksdagen nu med en fristående
              arvodesnämnd som beslutar om arvodena har fungerat mycket bra.
              Jag vet från kommunal erfarenhet att det annars är en ständig
              debatt om att man vill ändra systemet före valet, för då är det
              lämpligt. Men då tycker andra att det är olämpligt. Efter valet
              är det också olämpligt enligt vissa andra. Så det blir ett visst
              harvande som kanske förskjuter intresset från det som borde vara
              de viktigaste politiska frågorna. Jag noterar också att det inte
              är några större meningsskiljaktigheter i fråga om arvodenas storlek.
            </seg>
            <seg n="ef5ab272">
              Herr talman! Jag vill passa på tillfället att tacka för ett väldigt
              gott samarbete i konstitutionsutskottet, där vi har haft många
              principiella viktiga debatter som kommer att fortsätta utan en
              del av oss men förhoppningsvis på samma höga nivå även framöver.
              Det är väl så i det svenska systemet att det är i utskotten som
              det avgörande arbetet sker. Vi har haft en god arbetsgemenskap
              i vårt utskott, låt vara att man väl inte alltid så här på slutet
              tycker att just sammanträdet är den högsta tänkbara livsformen.
              Annorlunda uttryckt kan det ha varit väldigt många och långa sammanträden
              i KU. Men det beror också på att det har varit ett antal mycket
              speciella ärenden. Tsunamin är naturligtvis det man främst tänker
              på.
            </seg>
            <seg n="7e9f7255">
              Jag vill också passa på att tacka de närvarande ledamöterna och
              även de frånvarande ledamöterna i KU, liksom naturligtvis talmän
              och andra som har hjälpt oss. Utan KU:s kansli hade det inte alls
              blivit så bra som det har blivit.
            </seg>
          </u>
          <note type="speaker" n="5bf2cc0a">
            Anf. 73 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-884fc21d8334e038-1" n="05d9417b">
            <seg n="38488905">
              Herr talman! Jag ska omedelbart erkänna att det här inte är mycket
              till replik. Jag skulle kunna instämma i alltsammans av vad Nils
              Fredrik Aurelius har sagt, utom möjligen när han yrkade avslag
              på Socialdemokraternas reservation. Jag begärde snarast ordet
              för att klarlägga Nils Fredrik Aurelius var inne på det att riksdagsbeslutet
              i dag inte innebär någon ändring av riksdagsledamöternas arvoden.
              De fastställs ju i helt annan ordning av ett från kammaren fristående
              organ.
            </seg>
            <seg n="7ce83ed3">
              Sedan vill jag också gärna passa på det här tillfället, då detta
              är den sista kammardebatten jag deltar i, att säga ett tack till
              mina utskottskamrater, både de som är här och de som förhoppningsvis
              följer detta från sina arbetsrum. Det har varit ett angenämt och
              positivt samarbete raka och ärliga diskussioner när vi inte har
              varit överens, men också en vilja att bli överens i så stor utsträckning
              som möjligt. Som framgått av tv-sändningar från bland annat den
              här lokalen har vi haft ganska besvärliga och intrikata frågor
              att hantera i konstitutionsutskottet under det sista året på mandatperioden.
            </seg>
            <seg n="142d8315">
              Tack till utskottskamrater, till talmän och till all personal
              i riksdagen för ett väldigt positivt bemötande, god service och
              gott stöd i riksdagsarbetet under de 22 år som jag har verkat
              i kammaren!
            </seg>
          </u>
          <note type="speaker" n="376c425a">
            Anf. 74 NILS FREDRIK AURELIUS (m) replik:
          </note>
          <u who="nils_fredrik_aurelius_2162bb" xml:id="i-888af3a8e4a7cb3d-1" n="fbbdefb7">
            <seg n="7ffa133c">
              Herr talman! Då vill jag endast yrka bifall till förslaget i
              betänkandet och avslag på alla reservationer.
            </seg>
          </u>
          <note type="speaker" n="4b34c529">
            Anf. 75 KERSTIN LUNDGREN (c):
          </note>
          <u who="kerstin_lundgren_078b71" xml:id="i-e206ec53ecba2e72-0" n="24585fad">
            <seg n="77b04394">
              Herr talman! Som inte minst Nils Fredrik Aurelius tidigare berört
              handlar det här betänkandet om förenkling och förtydligande på
              några områden när det gäller de ekonomiska villkoren för riksdagens
              ledamöter. I vissa delar gör vi också justeringar när det gäller
              statsråden.
            </seg>
            <seg n="1112e22b">
              Jag tycker att det är vällovliga justeringar, oavsett om det
              handlar om traktamentsfrågor, kostnadsersättning, inkomstgaranti
              eller för den delen att vi i betänkandet följer upp det vi tidigare
              har resonerat om när det gäller att engagera riksdagen mer tydligt
              i EU-arbetet och utbytet med andra parlament inom EU. Det ges
              nu möjligheter för de kommande riksdagsledamöterna att verka under
              andra villkor än nuvarande riksdag har haft möjlighet till när
              det gäller just resor till andra parlament inom EU för att forma
              en politik inom EU.
            </seg>
            <seg n="3c66c1bb">
              Det finns några reservationer. Vi står den här gången inte bakom
              någon av dem utan yrkar bifall till utskottets förslag i betänkandet
              i dess helhet.
            </seg>
            <seg n="f315791e">
              En reservation handlar om riksdagsarvodet, där Socialdemokraterna
              tycker att man inte ska kunna få avdrag. Tjänstledighet är något
              som inte beviljas enkelt; det ska alla veta. Det är en betydande
              svårighet att få tjänstledigt som riksdagsledamot. Detta uppdrag
              är ju någonting som är på heltid, dygnet runt, året runt under
              den mandatperiod man är vald. Det finns dock möjlighet till tjänstledighet
              under vissa förutsättningar som talmannen kan bevilja, och då
              tycker vi att det är rimligt att man i det sammanhanget också
              kan begära och få ett avdrag på arvodet. Jag tror att det stämmer
              väldigt väl med vad människor uppfattar som rimligt att man inte
              ska uppbära arvode om man är tjänstledig från riksdagen och kanske
              fullgör andra uppdrag. Av det skälet yrkar vi inte bifall till
              den reservationen.
            </seg>
            <seg n="89eb96b9">
              En annan reservation som jag bara kort vill beröra, herr talman,
              är den gemensamma reservation från Miljöpartiet och Vänstern som
              handlar om att knyta riksdagsarvodet till prisbasbelopp och så
              vidare. Här kan jag bara konstatera och jag vill göra det trots
              att Miljöpartiet inte är närvarande i den här diskussionen, herr
              talman att detta är första gången under denna mandatperiod som
              jag noterar att Miljöpartiet är med på konstaterandet att Sveriges
              riksdags ledamöter i internationell jämförelse inte är speciellt
              högt arvoderade och att det är viktigt att arvodet ligger på en
              sådan nivå att vi inte är mutbara. Vi ser ju exempel på andra
              länder där man får ett inflöde av ekonomiska intressen till parlamentarikerna
              för att de ska rösta på ett visst sätt. Det är naturligtvis fullkomligt
              otillfredsställande om vi skulle gå den vägen i Sveriges riksdag.
              Tidigare har vi i många debatter fått höra att vi kanske till
              och med ska halvera arvodet därför att det i dag är så orimligt
              högt, men så icke i den här reservationen. Principen och modellen
              för hur man ska hantera det hela har vi dock inte ställt oss bakom,
              och därför yrkar vi inte bifall till den reservationen heller.
            </seg>
            <seg n="469663e2">
              Det finns också en reservation i betänkandet kring frågan om
              en förtroendekommission. Vi har bedömt att det ytterst är vi som
              ledamöter, var och en, som tillsammans med partierna där vi verkar
              har ansvaret att jobba för att stärka förtroendet för de förtroendevalda
              och tilltron till det politiska systemet. Vi vill inte lägga det
              hos en ny statlig myndighet, till exempel en kommission. Jag tror
              att det är ett vällovligt syfte. Man vill uppmärksamma ett problem,
              att det finns en misstro för så är det ju; det kan vi lätt erkänna.
              Lösningen ser vi dock inte ligga i en ny kommission utan snarare
              i ett arbete som vi, var och en, tar tag i. Allt börjar ju hos
              oss, var och en av oss.
            </seg>
            <seg n="8ae83c2c">
              Till sist, herr talman, vill jag bara konstatera att vi också
              har ett utskottsinitiativ i denna del av debatten som handlar
              om statsrådens villkor. Det låter ju tjusigt att vi tar ett utskottsinitiativ,
              men ingen ska tveka om att initiativet först och främst kommer
              från Rosenbad. Vi har dock tyckt att det har varit rimligt, och
              därför ställer vi upp och tar initiativ för att lösa också de
              frågorna i detta sammanhang.
            </seg>
            <seg n="7bddf677">
              Med det, herr talman, ber jag att få tacka och yrka bifall till
              förslaget i betänkandet.
            </seg>
          </u>
          <note type="speaker" n="d62c9880">
            Anf. 76 MATS EINARSSON (v) replik:
          </note>
          <u who="mats_einarsson_7b24f2" xml:id="i-bec0784b6d26b021-1" n="e0526e7d">
            <seg n="08a709cd">
              Herr talman! Med talmannens tillåtelse skulle jag vilja använda
              min repliktid till att först tacka Kerstin Lundgren och alla andra
              ledamöter i utskottet för era invändningar och inlägg under åtskilliga
              timmars utskottssammanträde. Jag tror att jag har blivit något
              klokare under de här åren, och det tackar jag särskilt för.
            </seg>
            <seg n="6ae67620">
              Jag vill sedan också instämma i tacket till utskottets kansli,
              varförutan varken världen eller vi ledamöter skulle veta hur väl
              det går att formulera de ståndpunkter vi med viss möda har kommit
              fram till. Stort tack också för detta!
            </seg>
          </u>
          <note type="speaker" n="991eb17c">
            Anf. 77 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-e206ec53ecba2e72-1" n="24585fad">
            <seg n="01e40fda">
              Herr talman! Tack, Mats Einarsson! Vi verkar vara inne i en tackrunda,
              herr talman. Även om jag anmält mig också till nästa debatt kan
              jag väl spara på tiden då och i det här replikskiftet också passa
              på att tacka de ledamöter och ersättare som har jobbat i konstitutionsutskottet
              under den gångna mandatperioden. Det har varit oerhört lärorikt,
              oerhört spännande och oerhört annorlunda mot vad jag trodde när
              jag kom in här för fyra år sedan, herr talman. Man skulle önska
              att alla fick chansen. Jag har beskrivit KU som det grekiska torget.
              Jag sade att det kändes som att befinna sig där när jag en gång
              i tiden hade kommit in och skulle beskriva för mina vänner där
              ute hur det var att sitta i KU. För det vill jag rikta ett stort
              tack till er alla, ett stort tack för lärorika år och ett gott
              samarbete. Tack, herr talman!
            </seg>
            <seg n="9fa32517">
              Jag vill också rikta ett tack till utskottskansliet, som är förnämligt.
              Jag vill bara understryka detta. Utan dess hjälp skulle vi ha
              stått oss ganska slätt.
            </seg>
          </u>
          <note n="82affef3">
            Överläggningen var härmed avslutad.
          </note>
          <note n="b4a6b43e">
            9 § Redogörelse för behandlingen av riksdagens skrivelser till
            regeringen
          </note>
          <note n="ade2859e">
            Föredrogs
          </note>
          <note type="speaker" n="52f1f235">
            Anf. 78 HELENE PETERSSON (s):
          </note>
          <u who="helene_petersson_24cd69" xml:id="i-1f9e4ef7ffd10651-0" n="be5a0b1f">
            <seg n="d1ff4749">
              Herr talman! Jag skulle vilja börja mitt anförande med att instämma
              i det tack som mina utskottskamrater har riktat till både talmännen
              och kansliet, liksom till vårt eget kansli och till mina kamrater.
              Det har varit fyra fantastiska, lärorika år. Stort tack! Vi får
              väl se vilka av oss som kommer att träffas vid nästa tillfälle
              efter valet. Jag hoppas att det är några i alla fall.
            </seg>
            <seg n="ae324a24">
              Herr talman! Vi har framför oss ett mycket viktigt betänkande,
              ett betänkande som behandlar regeringens skrivelser om vad som
              hänt med anledning av riksdagens beslut. Det är ett viktigt dokument
              för riksdagens kontrollfunktion och uppföljning. Detta år har
              KU också valt att göra en fördjupad utredning av riksdagens tillkännagivanden
              till regeringen.
            </seg>
            <seg n="5140c450">
              Regeringen har sedan 1961 lämnat denna form av redogörelse till
              riksdagen. Den har under årens lopp förbättrats avsevärt, blivit
              mer detaljerad och lättare att följa och ta del av. För utskotten
              är detta ett sätt att följa upp de ärenden utskottet hanterat
              som en del av sitt arbete med uppföljning och utvärdering.
            </seg>
            <seg n="0872b10d">
              Vid en tillbakablick ser man att tillkännagivandena har minskat
              avsevärt under den senaste 30-årsperioden, speciellt under de
              senaste fem åren, från 1 300 stycken åren 19751979/80 till 400
              åren 20012004/05, en minskning med 900. Orsaken vet vi inte med
              säkerhet, men förberedelser och förhandlingar mellan partier för
              att uppnå majoritet innan ärenden kommer till riksdagen kan vara
              en förklaring. Utredningen kunde också konstatera att regeringen
              till stor del har följt riksdagens tillkännagivanden.
            </seg>
            <seg n="616c72be">
              Årets redogörelse behandlar 425 skrivelser; 272 är slutbehandlade,
              153 kvarstående. Orsaken till det är av varierande slag: utredning
              pågår, arbetsgrupper arbetar med frågan, Lagrådet har avstyrkt
              och nytt förslag ska tas fram, myndigheter har via regleringsbrev
              fått i uppdrag att antingen utreda frågan eller pröva förslaget,
              frågan remissbehandlas och kanske andra orsaker. Ett antal tillkännagivanden
              för konstitutionsutskottets egen del har hänvisats till Grundlagsutredningen.
            </seg>
            <seg n="a6048da3">
              Varje tillkännagivande är unikt och måste behandlas på sitt sätt.
              Några tillkännagivanden saknas i redogörelsen och så ska det givetvis
              inte vara. Vissa ärenden har haft lång tidsutdräkt. Detta bör
              också undvikas. Det är regeringen medveten om. Redogörelsen kan
              och kommer säkert att förbättras ytterligare till kommande år.
              Den kan bli mer detaljerad, och som KU:s egen utredning också
              påtalar bör den på ett tydligare sätt redogöra för om förslaget
              i tillkännagivandet är tillgodosett i dess helhet, delvis eller
              kanske inte alls i de propositioner som behandlar frågan och som
              det hänvisas till när ett ärende redovisas som slutbehandlat.
            </seg>
            <seg n="fc46c4b7">
              Utskottet påtalar också vikten av att skälen redovisas när regeringen
              inte avser att följa ett tillkännagivande.
            </seg>
            <seg n="6452198f">
              Redogörelsen har, som tidigare sagts, blivit avsevärt mer detaljerad
              och mer fulländad och är lättare att följa. Utskottet utgår från
              att regeringen kommer att beakta de synpunkter som utskottet framför
              även i år.
            </seg>
          </u>
          <note n="beb19f8d">
            Därmed, herr talman, föreslår jag att riksdagen lägger regeringens
            skrivelse till handlingarna och avslår motionen.
          </note>
          <note type="speaker" n="4ffad6a6">
            Anf. 79 TOBIAS KRANTZ (fp):
          </note>
          <u who="tobias_krantz_56c063" xml:id="i-233d686ebf86ac20-0" n="638e771f">
            <seg n="eea4da0f">
              Herr talman! Riksdagen är svenska folkets främsta företrädare
              och regeringen är ansvarig inför riksdagen. Det är en av de grundläggande
              principerna i det svenska statsskicket. Hur regeringen följer
              riksdagens beslut är därför en viktig och principiellt central
              fråga.
            </seg>
            <seg n="0dbbbf57">
              I dag ligger i Regeringskansliet 151 ärenden, beslut av riksdagen
              som regeringen inte har verkställt. 31 av dem är fem år eller
              äldre och 6 av dem är tio år eller äldre. Det har legat på ungefär
              den nivån under de senaste fyra åren. För min del och för Folkpartiets
              del är det en utveckling som inte är acceptabel. Antalet skrivelser
              som verkställs måste kraftigt ökas och antalet som inte verkställs
              måste minskas.
            </seg>
            <seg n="0a10af76">
              Det finns bland de här skrivelserna inte bara skrivelser och
              beslut som är av mer teknisk natur utan det är också en hel del
              beslut som har varit av mer politiskt kontroversiellt slag under
              de senaste åren. Det gäller exempelvis frågan i början av mandatperioden
              om den så kallade pomperipossaeffekten för småföretagare, när
              regeringen dröjde alltför länge med att verkställa riksdagens
              beslut. Det handlar bland annat också om det beslut som riksdagen
              fattade om att man skulle ha en parlamentarisk utredning om socialförsäkringarna
              men där regeringen lät bli att göra det.
            </seg>
            <seg n="971a5a8d">
              Utskottet har precis som Helene Petersson noterade gjort en egen
              granskning av hur antalet tillkännagivanden har sett ut genom
              åren och hur regeringen har efterlevt dem. En grundläggande slutsats
              man kan dra är att antalet tillkännagivanden har minskat kraftigt
              under den undersökta perioden. Samtidigt får man säga att efterlevnaden
              också har minskat. Det kanske har olika orsaker, men det är de
              två tendenser som man kan urskilja.
            </seg>
            <seg n="8eba2f99">
              Detta menar jag och Folkpartiet bör leda till att regeringen
              skärper sina rutiner och sin praxis när det gäller att försöka
              verkställa de beslut som riksdagen har fattat. Det är rimligt,
              yrkar vi i Folkpartiet på, att regeringen vid nästa tillfälle
              när regeringen ska redogöra för hur den har verkställt riksdagens
              beslut lämnar en tydlig och konkret strategi för hur antalet slutbehandlade
              skrivelser kan öka, det vill säga antalet beslut som regeringen
              har verkställt. Det är rimligt att regeringen gör det.
            </seg>
            <seg n="51c34be8">
              Till sist, herr talman, ska jag instämma i alla de vänliga ord
              som har sagts till konstitutionsutskottets kansli inte minst och
              också till alla ledamöter och ersättare i utskottet som jag har
              haft förmånen att få diskutera, polemisera och samarbeta med under
              de senaste fyra åren. Det har varit mycket trevligt, trivsamt
              och ett bra klimat.
            </seg>
            <seg n="9d573dd6">
              Jag tillhör dem som tycker att det är viktigt att vi har skarpa
              diskussioner i sak men att vi vid sidan av sammanträdesrummen
              och plenisalen faktiskt kan ha ett trevligt klimat tillsammans.
              Man ska kunna skilja på sak och person. Gärna tuffa hårda debatter
              i sak men med glimten i ögat. Det tycker jag är en idealmodell
              för en demokrati och för ett bra klimat. Jag upplever att det
              klimatet har funnits i konstitutionsutskottet under de år som
              jag har fått chansen att sitta där. Vi får se vad som händer efter
              valet. Det är ytterst väljarna som avgör hur det blir med det.
            </seg>
            <seg n="6f1f6f0b">
              Återigen ett stort tack till kansliet och till kamraterna i utskottet!
            </seg>
          </u>
          <note type="speaker" n="e2861d1a">
            Anf. 80 HELENE PETERSSON (s) replik:
          </note>
          <u who="helene_petersson_24cd69" xml:id="i-1f9e4ef7ffd10651-1" n="be5a0b1f">
            <seg n="04daa66f">
              Herr talman! Jag tycker att det är värt att påpeka att regeringsformen
              inte ställer några krav på att regeringen ska efterfölja riksdagens
              tillkännagivanden. Det har utvecklats en konstitutionell praxis,
              och det är också så att riksdagen begär att regeringen prövar
              frågan. Jag tycker att det även är värt att notera att regeringen
              faktiskt fullföljer och tillgodoser många av de tillkännagivandena.
            </seg>
            <seg n="2bb1223f">
              Det är några som har legat under ganska många år. Under den tiden
              har det inte bara varit en socialdemokratisk regering utan det
              har också varit en borgerlig regering, som heller inte har tillgodosett
              dessa tillkännagivanden. De äldsta blir förhoppningsvis avslutade
              nu och kommer att läggas till slutbehandling, men under den tiden
              har det faktiskt också varit en borgerlig regering.
            </seg>
            <seg n="b88d953b">
              Min fråga till Tobias Krantz är ändå: Ser Tobias Krantz vikten
              av att en demokratisk process får ta tid, att det är viktigt att
              vi har en djup analys, att vi har konsekvensbeskrivningar, att
              vi gör utredningar? Tillkännagivandena, som har blivit färre,
              kanske i dag har blivit mer krävande och fordrar mer i en mer
              komplex omvärld. Har Tobias Krantz någon förståelse för att det
              kanske är på det sättet?
            </seg>
          </u>
          <note type="speaker" n="82519ffc">
            Anf. 81 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-233d686ebf86ac20-1" n="638e771f">
            <seg n="f65c98d1">
              Fru talman! Jag har absolut förståelse för att det kan behöva
              ta tid i en demokrati och att det är väldigt viktigt att både
              beredningen av ett beslut och verkställandet av det får ta den
              tid som krävs för att beslutet när det träffar den enskilde medborgaren
              för det är vad det handlar om när vi stiftar lagar och regeringen
              verkställer de besluten och meddelar tillämpningsföreskrifter
              blir av bra kvalitet.
            </seg>
            <seg n="f604ffbe">
              Däremot har jag väldigt svårt att förlika mig med den tendens
              vi har sett under den tid som utskottet har granskat, att antalet
              tillkännagivanden har minskat kraftigt samtidigt som också efterlevnaden
              har minskat.
            </seg>
            <seg n="f0f28e7f">
              Man skulle kunna tänka sig att det finns ett samband mellan hur
              många tillkännagivanden som regeringen har att hantera och regeringens
              svårighet att verkligen efterleva dessa. Det verkar ju vara ett
              rimligt påstående. Men om det nu är så att antalet tillkännagivanden
              kraftigt minskat så måste ju regeringen rimligen, om det är arbetsbelastning
              det handlar om, kunna verkställa fler beslut. Det är väl rätt
              rimligt.
            </seg>
            <seg n="7473a828">
              Jag har också svårt att förlika mig med tanken att regeringen
              i rent trots mot riksdagsbeslut låter bli att verkställa beslut.
              Jag har gett några sådana exempel under åren. Ett sådant uppträdande
              av regeringen tycker jag är rätt stötande i en demokrati. Det
              är naturligtvis så att det måste få ta tid och att det kan ta
              längre tid att verkställa vissa beslut än andra, men tendenserna
              verkar gå åt fel håll. Det oroar mig. Jag tycker att det är bekymmersamt.
              Det är också bekymmersamt att regeringen ibland, menar jag, är
              väldigt arrogant och nonchalant inför de riksdagsbeslut som fattas,
              exempelvis det beslut som riksdagen fattade om att man skulle
              ha en parlamentarisk utredning om socialförsäkringarna. Det struntade
              ju regeringen i och tillsatte i stället en ensamutredare. Jag
              tycker att det är djupt beklagligt. Även om det inte finns någon
              formell juridisk grund som kräver att regeringen ska verkställa
              så är det nonchalant inför det som ändå är grundtanken i en parlamentarisk
              demokrati att regeringen är ansvarig inför riksdagen och ska göra
              som riksdagen sagt.
            </seg>
          </u>
          <note type="speaker" n="a74c269d">
            Anf. 82 HELENE PETERSSON (s) replik:
          </note>
          <u who="helene_petersson_24cd69" xml:id="i-1f9e4ef7ffd10651-2" n="be5a0b1f">
            <seg n="00ff595e">
              Fru talman! Jag hävdar att komplexiteten i våra tillkännagivanden
              har vuxit, och jag tror att det kan vara ett av skälen till detta.
              Vi lever dessutom i en värld där vi är medlemmar i EU, till vilket
              också kopplas en del tillkännagivanden. Antalet tillkännagivanden
              som har koppling till EU har ökat ganska rejält.
            </seg>
            <seg n="ffb1a8d1">
              Att låta bli att verkställa och nonchalans de uttalandena får
              stå för Tobias Krantz. Jag är fullständigt övertygad om att regeringen
              inte låter bli att verkställa ett beslut på grund av nonchalans.
              Däremot kan man se bekymret med att komma fram till det beslut
              som riksdagen har velat ge till känna. Men man kanske har en annan
              lösning, och då tycker jag att det är ett fullständigt vettigt
              sätt att hantera frågan på att presentera det, eller att låta
              pröva. Det är ju faktiskt det vi gör. Vi låter regeringen pröva
              frågan. Det är inte så, som jag påpekade tidigare, att regeringsformen
              säger att vi ska tillgodose till punkt och pricka och i precis
              den ordalydelse som riksdagen har gett till känna.
            </seg>
            <seg n="7ab5f5ee">
              Jag tror att det är viktigt att vi håller distansen till vad
              regeringsformen i konstitutionellt avseende säger när det gäller
              tillkännagivanden och låter regeringen pröva frågan.
            </seg>
          </u>
          <note type="speaker" n="7080d135">
            Anf. 83 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-233d686ebf86ac20-2" n="638e771f">
            <seg n="01b4fad7">
              Fru talman! Det kan naturligtvis sägas att komplexiteten ökat.
              Det får i så fall beläggas tydligt i de undersökningar som görs
              om man ska kunna gå fram med ett sådant påstående och få det bekräftat.
              Det är möjligt att det är så, men jag tycker inte att de exempel
              som exempelvis jag har tagit upp är speciellt komplexa, framför
              allt inte frågan om när riksdagen tydligt och klart deklarerade
              att det skulle tillsättas en bred, parlamentarisk utredning om
              socialförsäkringarna. Det var inte speciellt komplicerat att tillsätta
              en sådan utredning. Det krävde inga större överväganden och juridiskt
              tänk i Regeringskansliet för att tillsätta en sådan utredning.
              I dag tillsätts ju en utredning var tredje dag i Sverige, och
              det är klart att regeringen hade kunnat verkställa det önskemålet
              utan något större problem. Det argumentet tycker jag inte riktigt
              håller.
            </seg>
            <seg n="e0aeb19d">
              Det är det som också stör mig lite grann. Grundtanken i en parlamentarisk
              demokrati är att regeringen är ansvarig inför riksdagen, och regeringen
              bör då följa riksdagens önskemål så långt det över huvud taget
              är möjligt. Då stör det mig om det är så att regeringen av politiska
              skäl låter bli att verkställa ett beslut bara för att man inte
              gillar det beslutet och låter bli att verkställa det trots att
              det finns en tydlig majoritet i riksdagen för det. Jag tycker
              att det är mycket störande och djupt problematiskt att regeringen
              har den inställningen. Det här är bara ett exempel av flera som
              har funnits under perioden.
            </seg>
            <seg n="9a15231d">
              Det är också så, som jag sade tidigare, att vi måste se på hur
              utvecklingstendensen har sett ut. Utskottets egen granskning har
              visat att antalet tillkännagivanden har minskat kraftigt samtidigt
              som efterlevnaden inte har ökat i motsvarande mån. Argumentet
              att det har blivit mer komplext och mer arbetstyngt att verkställa
              riksdagens beslut tycker jag då inte verkar hålla, utan det är
              någonting annat som är fel när det gäller att verkställa riksdagens
              beslut. Jag tycker att vi som riksdagsledamöter kan kräva att
              regeringen verkligen återkommer till riksdagen med en tydlig,
              konkret strategi för hur antalet beslut som verkställs ska kunna
              öka kraftigt så att vi verkligen håller fast vid den här grundtanken
              i en demokrati att regeringen är ansvarig inför riksdagen.
            </seg>
          </u>
          <note type="speaker" n="e6341c04">
            Anf. 84 KERSTIN LUNDGREN (c):
          </note>
          <u who="kerstin_lundgren_078b71" xml:id="i-e206ec53ecba2e72-2" n="24585fad">
            <seg n="eb44aebf">
              Fru talman! Tillkännagivanden har en lång historia i vår riksdag.
              I 1809 års regeringsform gällde frågorna kungen och att ge till
              känna gentemot konungen. I dag gäller det regeringen, eller kanske
              ytterst statsministern enligt den nuvarande regeringsformen.
            </seg>
            <seg n="eb5fc6ca">
              Visst är det acceptabelt att demokratin tar tid och att det tar
              tid med beslutsfattandet. Samtidigt vet vi ju allihopa att där
              viljan finns och är stark så kan det också gå väldigt snabbt,
              vilket ibland inte heller är av godo. Vi har exempel från den
              här mandatperioden, som vi skulle kunna ägna debattid åt, men
              jag avstår just nu från detta.
            </seg>
            <seg n="013511c6">
              Fru talman! Likaväl som det kan vara acceptabelt att det tar
              tid är det oacceptabelt om en tidsutdräkt beror på att man inte
              vill inte vill tillsätta en utredning eller inte vill bereda begärd
              lagstiftning eller att man i riksdagen får känslan av att man
              från regeringens sida tredskas när det gäller att ta fasta på
              riksdagens beslut.
            </seg>
            <seg n="a4de1699">
              Vi har ett ansvar, men regeringen har också ett ansvar att medverka
              till och aktivt bidra till att tilltron till det politiska systemet
              hålls i hävd och inte urholkas genom ständiga påpekanden som inte
              leder till någonting. Det är klart: Ytterst är det medborgarna
              som förväntar sig att riksdagens tillkännagivanden, en majoritet
              i riksdagen, också på något sätt ska få regeringens uppmärksamhet.
              Om regeringen inte lyssnar eller inte verkar vilja höra på vad
              riksdagen säger, hur ska man då tolka viljan att höra vad medborgarna
              säger? Det är naturligtvis det som är viktigt.
            </seg>
            <seg n="ace2f010">
              Konstitutionsutskottet har i det här betänkandet granskat hur
              regeringen har följt tillkännagivanden, som redan tidigare har
              berörts. Det har varit mycket värdefullt. Vi har sett tre perioder
              i den nuvarande regeringsformens tid, från 1974 och framåt. Som
              tidigare har sagts har antalet tillkännagivanden minskat. Första
              treårsperioden var det 1 300, och sedan sjönk det till 1 000 för
              att under den senaste perioden vara nere under 400 tillkännagivanden.
              Om detta kan man läsa i bil. 7, som jag varmt vill anbefalla.
              Det är en spännande läsning, inte förklarande i alla delar så
              djupt har vi inte kunnat tränga i konstitutionsutskottet; här
              finns utrymme för forskare och andra att granska vidare men det
              är i alla fall intressant att ta del av bilagans text.
            </seg>
            <seg n="08bce9a6">
              Man kan se vissa utskott där det nästan inte kommer några tillkännagivanden.
              Man kan se vissa perioder när det har varit många och hur det
              har sett ut med majoriteter och opposition. Vi kan också se att
              under den senaste mandatperioden har vi fått många tillkännagivanden
              från socialutskottet och från miljöutskottet, men också från KU.
              KU:s tillkännagivanden handlar ju då också mycket om de ramverk
              inom vilka demokratin ska verka. Därför är det naturligtvis inte
              tillfredsställande när vare sig vårt utskotts skrivelser eller
              andra utskotts skrivelser uppmärksammas i den utsträckning de
              borde uppmärksammas.
            </seg>
            <seg n="1b5b2178">
              Precis som Tobias Krantz konstaterade, fru talman, kan anledningen
              inte vara det växande antalet tillkännagivanden, vilket jag själv
              en gång uppfattade var ett motiv till att man inte hann med. Men
              så är det uppenbarligen inte, utan även på det här området har
              tillkännagivandena minskat, precis som antalet övriga regeringsärenden
              har minskat samtidigt som Regeringskansliet har växt. Även här
              kan man alltså konstatera att det måste finnas andra skäl till
              att 272 av skrivelserna ännu inte är slutredovisade av de 425
              som vi granskat och att den äldsta frågan är 19 år gammal.
            </seg>
            <seg n="aaa725bb">
              Demokrati kan och ska få ta tid. Det är viktigt att vi känner
              att det pågår något och att tiden inte bara går. Det är väl det
              som är intressant att granska.
            </seg>
            <seg n="5d3e57aa">
              Fru talman! Vi har i betänkandet ett antal områden som utskottet
              har pekat på och som man har kritiserat att regeringen inte har
              hörsammat. Det handlar om allt från yrkesfiskarna till reklamskatten.
              Om det kan man också läsa i betänkandet, så jag tänker inte lyfta
              upp det nu.
            </seg>
            <seg n="a6dcc24b">
              Jag står självklart bakom den reservation som finns i betänkandet,
              men jag ska inte fresta voteringssystemet genom att yrka bifall
              till den. Vi har testat det och kommer att få testa det i andra
              sammanhang. Därför, fru talman, väljer jag att inte yrka bifall
              till reservationen.
            </seg>
          </u>
          <note type="speaker" n="5fae3568">
            Anf. 85 HELENE PETERSSON (s) replik:
          </note>
          <u who="helene_petersson_24cd69" xml:id="i-1f9e4ef7ffd10651-3" n="be5a0b1f">
            <seg n="05b45a47">
              Fru talman! Stundtals låter det som om Kerstin Lundgren inte
              tycker att regeringen lyssnar alls. Faktum är att det har hänt
              saker och ting kring de flesta tillkännagivanden.
            </seg>
            <seg n="d0d2201e">
              Kerstin tar upp frågan om yrkesfiskarna. Där har EU haft ett
              ord med i laget. Man säger att vi inte får lov att göra så eftersom
              det blir ett speciellt stöd till dem.
            </seg>
            <seg n="c63247ab">
              Om viljan finns, sade Kerstin Lundgren i början. Hon nämner också
              att det äldsta ärendet är 19 år. Det äldsta ärendet handlar om
              obligatorisk båtförsäkring. Under de här 19 åren hade vi en borgerlig
              regering under tre år. Då hade det också gått några år sedan tillkännagivandet.
            </seg>
            <seg n="f6b8ddee">
              Fanns viljan då för den borgerliga regeringen att införa en obligatorisk
              båtförsäkring?
            </seg>
          </u>
          <note type="speaker" n="259c3968">
            Anf. 86 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-e206ec53ecba2e72-3" n="24585fad">
            <seg n="aeebbd10">
              Fru talman! Det går säkert att läsa i granskningsbetänkandet
              från den tiden vad som var skälet till att man inte nådde fram
              med tillkännagivandet då eller skälet till att man avskrev det
              och berättade för riksdagen att man inte ville göra något med
              det.
            </seg>
            <seg n="3976b082">
              Regeringen är ju inte bunden. Det viktiga är att man markerar
              att man vill göra något av det och i den mån man gör en annan
              bedömning berättar vad som är skälen till det så att man får upp
              diskussionen här i kammaren.
            </seg>
            <seg n="bb6d3425">
              Om det visar sig att regeringen gång på gång inte vill när riksdagen
              vill tär det naturligtvis på förtroendet.
            </seg>
            <seg n="1cdd9088">
              Så till frågan om tillkännagivanden och vilja. Helene Petersson
              nämner frågan om yrkesfiskarna. Det tar först lång tid och sedan
              kommer EU. Det är ju möjligt att ta fram alternativ, om man inte
              väntar.
            </seg>
            <seg n="8573265c">
              Det är just det vårt betänkande pekar på. Om regeringen hade
              legat på och varit aktiv hade alternativ kunnat tas fram så att
              vi inte hade varit i den situation där vi nu befinner oss. Det
              handlar naturligtvis om vilja och prioriteringar inom Regeringskansliet.
            </seg>
          </u>
          <note type="speaker" n="1f46c732">
            Anf. 87 HELENE PETERSSON (s) replik:
          </note>
          <u who="helene_petersson_24cd69" xml:id="i-1f9e4ef7ffd10651-4" n="be5a0b1f">
            <seg n="93ee69cc">
              Fru talman! Jag vill göra en snabb kommentar till frågan om vilja
              och utdragning i tiden.
            </seg>
            <seg n="31a4bd32">
              Vår regering kanske har haft viljan och det är därför man prövar
              saken gång på gång. Man gör utredningar och ser att det finns
              komplikationer. I fallet med båtförsäkringar och båtregister,
              som är på gång nu, låter man också Sjöfartsverket testa saken.
              Då kanske man ser att det faktiskt inte är möjligt.
            </seg>
            <seg n="2ed6766e">
              Ibland kanske viljan finns, men det kommer hinder i vägen och
              man ser då att det inte går att lösa.
            </seg>
            <seg n="df1c9e40">
              Nu har riksdagen faktiskt dragit tillbaka sitt tillkännagivande
              och sagt att vi inte ska ha en obligatorisk försäkring, däremot
              kommer man att införa båtregistret. Hur det kommer att se ut vet
              vi inte.
            </seg>
            <seg n="4c174e8d">
              Ibland kanske man vill, men stöter på många hinder och därför
              tar det tid.
            </seg>
          </u>
          <note type="speaker" n="e8f7c259">
            Anf. 88 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-13104a93c02d3a7f-0" n="24585fad" next="i-0705a5a82bf70a7b-0">
            <seg n="d7725ef8">
              Fru talman! Visst kan viljan ta sig olika och krokiga vägar.
              Det är helt klart. Men det är värt att fundera över när ett ärende
              blir 19 år gammalt. Andra ärenden har man till exempel under den
              här mandatperioden redovisat till riksdagen som hanterade, trots
              att riksdagen konstaterar att det har varit ofullständigt.
            </seg>
            <seg n="41c2f51f">
              Ibland kan man se att regeringen kommer tillbaka och ger en tydlig
              markering om vad man avser att göra eller konstaterar att det
              inte är möjligt. Det hade naturligtvis varit fullt acceptabelt
              i ett ärende som legat så länge som 19 år.
            </seg>
            <seg n="4d5dce5f">
              Kommer regeringen inte fram, om man ser att det inte är möjligt,
              är man välkommen att berätta det för riksdagen. Då får riksdagen
              dra slutsatser. Man behöver inte vänta 19 år för att berätta det.
            </seg>
            <seg n="226460f3">
              Det hade naturligtvis varit möjligt för en regering som hade
              velat.
            </seg>
          </u>
          <note n="82affef3">
            Överläggningen var härmed avslutad.
          </note>
          <note n="0635d920">
            10 § Ekonomiadministrativ lag för riksdagens myndigheter
          </note>
          <note n="ade2859e">
            Föredrogs
          </note>
          <note n="4d4dc83f">
            Tredje vice talmannen konstaterade att ingen talare var anmäld.
          </note>
          <note n="9b15fc90">
            11 § Uppskov till 2006/07 års riksmöte med behandlingen av vissa
            ärenden
          </note>
          <note n="ade2859e">
            Föredrogs
          </note>
          <note n="4d4dc83f">
            Tredje vice talmannen konstaterade att ingen talare var anmäld.
          </note>
          <note n="1e8dc549">
            12 § Tillståndsplikt för vissa kampsportsmatcher
          </note>
          <note n="ade2859e">
            Föredrogs
          </note>
          <note n="ce8a443f">
            Anf. 89 GÖRAN PERSSON i Simrishamn (s):
          </note>
          <note n="617e13c0">
            Fru talman! I det här betänkandet ska kulturutskottet behandla
            propositionens lag om tillståndsplikt för kampsportsmatcher samt
            35 motionsyrkanden som väckts med anledning av propositionen och
            elva motionsyrkanden som väckts under den allmänna motionstiden
            2005.
          </note>
          <u who="kerstin_lundgren_078b71" xml:id="i-0705a5a82bf70a7b-0" n="24585fad" prev="i-13104a93c02d3a7f-0">
            <seg n="60fed3e1">
              I propositionen föreslås en ny lag om tillståndsplikt för vissa
              kampsportsmatcher. Enligt den får tävlings-, tränings- eller uppvisningsmatcher
              i kampsport som tillåter deltagarna att med slag, sparkar eller
              annat våld avsiktligt träffa motståndarens huvud inte anordnas
              utan tillstånd.
            </seg>
            <seg n="d4f144fb">
              Tillstånd får lämnas endast om kampsportens tävlingsregler och
              säkerhetsbestämmelser innebär en godtagbar säkerhet för deltagarna.
              Den som anordnar en kampsportsmatch utan tillstånd eller i strid
              med villkor kan dömas till böter eller fängelse i högst sex månader.
              Tillståndsmyndighetens beslut får överklagas till allmän förvaltningsdomstol.
            </seg>
            <seg n="ed40edf1">
              Diskussionerna och motionerna handlar bland annat om arrangörerna,
              hantering av tillstånd, straffansvar och tillståndsmyndigheten.
              Givetvis kommer det i dag också att bli många meningsutbyten när
              det gäller proffsboxningens betydelse.
            </seg>
            <seg n="48104208">
              Därmed, fru talman, är det väl dags att låta gonggongen ljuda
              för de professionella debattörerna.
            </seg>
          </u>
          <note n="e739a81e">
            Den nya lagen föreslås träda i kraft den 1 september 2006 och
            kommer inte att tillämpas på boxning förrän den 1 januari 2007.
          </note>
          <note n="2fae8dcc">
            Vidare föreslås övergångsbestämmelser. Enligt dem får kampsportsmatcher,
            utom just professionell boxning, anordnas utan tillstånd till
            och med den 31 december 2006.
          </note>
          <note n="e29b9e62">
            Utskottet föreslår att riksdagen antar regeringens förslag och
            avslår motionsyrkandena. I betänkandet finns elva reservationer
            och två särskilda yttranden.
          </note>
          <note type="speaker" n="1c547d78">
            Anf. 90 LENNART KOLLMATS (fp):
          </note>
          <u who="lennart_kollmats_f83648" xml:id="i-63a3acb27d1c5300-0" n="66e9f8cd">
            <seg n="0e66ad56">
              Fru talman! Jag hoppas att den här ronden inte är begränsad till
              tre minuter, för det hade jag inte tänkt mig.
            </seg>
            <seg n="d3f67b29">
              Fru talman! Jag såg till min glädje att vice statsministern fanns
              med på talarlistan. Jag ser honom inte än, men jag hoppas naturligtvis
              att han kommer. Vi uppskattar ju alltid när ministern kommer,
              så att det inte blir likadant som under debatten om radio och
              tv. Då var ministern där före debatten men försvann innan debatten
              kom i gång. Det var annat som lockade mer. Vi tycker att det är
              väldigt trevligt att få debattera även med den som är ansvarig
              för propositionen.
            </seg>
            <seg n="5d4112a1">
              Detta är onekligen ett spännande område att debattera, kanske
              inte minst så här i efterdyningarna av en partiledardebatt som
              också hade sina poänger.
            </seg>
            <seg n="165ec1c5">
              Nu handlar det enligt många om kampsporternas vara eller inte
              vara, vilket egentligen är en felaktig beskrivning. Detta rör
              upp mycket känslor, vilket vi kan se i alla de mejl och brev som
              har kommit med anledning av denna fråga. Och många har, som jag
              bedömer det, en felaktig uppfattning om betänkandet, medan andra
              för en seriös diskussion också om moral och etik i denna fråga.
            </seg>
            <seg n="d583805c">
              De flesta som har skrivit har förordat att det ska vara i princip
              fritt att anordna tävlingar etcetera oberoende av hur drabbningen
              går till. Man vill helt enkelt inte ha någon reglering alls. Jag
              har respekt för det, men jag delar inte den uppfattningen.
            </seg>
            <seg n="254eb040">
              Jag ska dela upp mitt inlägg i ett par avsnitt. Jag ska först
              ta upp ordet professionell. Enligt ordboken betyder det yrkesmässig
              verksamhet. Vi har en gammal historia om amatörer och professionella
              inom idrotten, och förr kunde man bli diskvalificerad för att
              ha tagit emot pengar för utövandet av idrott på elitnivå. I Folkpartiet
              har vi definitivt ingenting emot att man tjänar pengar på sin
              idrott, oberoende av om det handlar om fotboll, höjdhopp, golf
              eller boxning.
            </seg>
            <seg n="02f4744b">
              Detta betänkande från kulturutskottet handlar om de regler och
              den lagstiftning som vi ska ha för att kampsporter ska få utövas,
              och det har ingenting med professionalitet att göra. Det handlar
              i stället om reglering av de kampsporter som tillåter deltagarna
              att, som Göran nämnde i sin inledning, med slag, sparkar eller
              annat våld avsiktligt träffa motståndarens huvud. För att anordna
              tävlings-, tränings- och uppvisningsmatcher där sådant förekommer
              ska tillstånd inhämtas. Och det ska bara ges om tävlingsregler
              och säkerhetsbestämmelser innebär en godtagbar säkerhet för deltagarna.
              Det är ju detta som är kärnfrågan och kärnorden godtagbar säkerhet.
            </seg>
            <seg n="9c98986b">
              Det handlar alltså inte om specifika begrepp som boxning, thaiboxning,
              karate eller annat. Det handlar om den godtagbara säkerheten för
              deltagarna, och då enkannerligen den medicinska säkerheten enligt
              mitt sätt att se på det.
            </seg>
            <seg n="d0f10140">
              Vilka kriterier föreslås då för godtagbar säkerhet? Det kan handla
              om utrustning. Vad händer om det trots allt blir en knockout?
              Det handlar om ålder och om begränsad matchtid. Det innebär att
              oberoende av vad man kallar kampsporten så kan en medicinsk bedömning
              göras av om den ska vara tillåten eller inte. Det kan givetvis
              innebära att regelförändringar måste göras och att det finns olika
              regler. Det finns boxning som bedöms vara tillåten, nämligen sådan
              som sker i enlighet med de regler som jag tror gäller för deltagande
              i olympiska spel. Jag kan inte se att man inte skulle kunna göra
              motsvarande för andra kampsporter.
            </seg>
            <seg n="eab40395">
              Utskottet är tydligt i sin beskrivning, och man säger att det
              är angeläget att slå fast att ingen kampsport i förväg bör betraktas
              som förbjuden.
            </seg>
            <seg n="f98b9aaf">
              Det som skiljer en del kampsporter från andra sporter är att
              avsikten är att få motståndaren satt ur stridbart skick, gärna
              med en knockout, det vill säga att motståndaren slås medvetslös.
              Och jag kan egentligen inte förstå vitsen med det. Det är ju syftet.
              Och så är inte fallet i andra idrotter.
            </seg>
            <seg n="4fe8afb7">
              Det finns förvisso skaderisker också i andra idrotter. Det vet
              jag mycket väl, och jag har läst mycket statistik under den senaste
              tiden och i anslutning till de gånger som vi har haft en debatt
              om detta. Men en viktig skillnad är att om man där försöker skada
              sin motståndare blir man bestraffad. Och i några kampsporter blir
              man belönad.
            </seg>
            <seg n="6ee88cee">
              Jag har tidigare i någon debatt gjort en jämförelse. Jag är en
              siffernisse, vilket jag visste innan jag fick höra det i går kväll,
              och läser om rekord genom tiderna, framför allt friidrottsrekord.
              Jag vet hur dessa rekord har utvecklats genom åren. Ett tag utvecklades
              de på grund av dopning och liknande. Men nu när detta förhoppningsvis
              har minskat avsevärt sätter man fortfarande nya rekord. Inom tyngdlyftning,
              som också var föremål för mycket dopning, men jag tror att man
              har kommit till rätta med en hel del i det avseendet, sätts det
              nya rekord. Inom friidrotten beror det kanske till en del på utrustning
              och banor, men det handlar även om bättre träning. Det är samma
              sak när det gäller tyngdlyftning. Bättre träning gör att man kan
              lyfta mer. Och gissningsvis har man inom boxningen, sedan den
              nuvarande lagen om förbud mot proffsboxning infördes för 35 år
              sedan, lärt sig att slå ännu hårdare. Men det mottagande föremålet,
              det vill säga huvudet, har inte blivit starkare under dessa 35
              år. Så fort går inte den utvecklingen. Så det är alltså större
              medicinska risker i dag än vad det var förr.
            </seg>
            <seg n="67705f8b">
              Fru talman! Så här långt yrkar jag bifall till propositionen.
            </seg>
            <seg n="6c49a813">
              Det talas och skrivs en hel del om att ett bifall till propositionen
              i detta avseende skulle driva tusentals ungdomar ut ur landet.
              Det är fullständigt larv. Det finns mängder av ungdomar som i
              dag tränar boxning enligt de regler som gäller för den så kallade
              amatörboxningen. Och jag är övertygad om att om andra kampsporters
              regler anpassas till godtagbar säkerhet kommer de också att attrahera
              ungdomar i olika åldrar, såväl flickor som pojkar. Det kan inte
              vara rimligt att det är det våldsamma som ska vara attraktionskraften.
            </seg>
            <seg n="c6474d7e">
              Sedan finns det andra delar i förslaget som inte är lika bra
              som det som jag har yrkat bifall till. Det gäller den myndighet
              som ska ge tillstånd till tävlingar etcetera för de kampsporter
              som söker tillstånd. Jag förstår inte vitsen med att ge en länsstyrelse
              detta uppdrag. Jag kan inte ens förstå varifrån idén kommer. För
              mig är det de medicinska synpunkterna som har störst relevans
              i detta sammanhang, med uttrycket godtagbar säkerhet. Då vore
              det rimligt att en organisation med stark kompetens på detta område
              fick ansvaret. Dessutom handlar tillståndsgivningen om hela landet.
              Det borde indikera att det ska vara en organisation med regionala
              förankringar. Och det har Socialstyrelsen. Därför anser vi i Folkpartiet
              att det ur kompetenssynpunkt och ur synpunkten att Socialstyrelsen
              har en regional organisation skulle vara rimligt att de fick ansvaret
              för det.
            </seg>
            <seg n="a39cb3ba">
              Jag står givetvis bakom de reservationer där Folkpartiet finns
              med, men av tidsskäl yrkar jag bifall bara till reservation 4
              under punkt 6.
            </seg>
            <seg n="57204517">
              Fru talman! Slutligen kan jag inte undvika att kommentera det
              faktum att detta är min sista debatt i riksdagen. Det har varit
              åtta spännande, intressanta, stimulerande, givande och också arbetsamma
              år som går mot sitt slut. Jag har haft den stora förmånen att
              få vara ordförande i kulturutskottet. Vi hade en avslutning tillsammans
              i går kväll, och det är givetvis med vemod som jag ser detta goda
              kamratgäng skingras. Och det sades många vänliga saker i går.
            </seg>
            <seg n="8f07600c">
              Men jag vill också här i kammaren uttrycka min stora uppskattning
              till ledamöterna och ersättarna för de gångna åren tillsammans.
              Även om vi har olika uppfattningar så sker meningsutbytena i god
              ton och inte så sällan med glimten i ögat.
            </seg>
            <seg n="63566bd8">
              Jag vill också tacka kansliet med kanslichefen Per Mårtensson
              i spetsen för deras utomordentligt goda service till oss alla,
              även där med mycket gott humör och stor kompetens.
            </seg>
            <seg n="7f977ddd">
              Ett stort tack också till övriga i kammaren och på kansliet,
              och till talmännen som har gjort att jag känner att dessa åtta
              år har varit värda allt arbete.
            </seg>
          </u>
          <note type="speaker" n="b1049f6a">
            Anf. 91 KENT OLSSON (m):
          </note>
          <u who="kent_olsson_8e1b7d" xml:id="i-daac5a31c6171176-0" n="e78f0d07">
            <seg n="40cf7fcf">
              Fru talman! Det är lite synd, Lennart Kollmats vi har ju haft
              ett så gott samarbete genom åren att i denna den sista debatten
              behöva uttrycka att vi skiljer oss åt. Trots det vill jag här
              från talarstolen önska Lennart Kollmats lycka till och tacka för
              den tid som varit.
            </seg>
            <seg n="2b8d0d7b">
              Jag kommer sedan till det som debatten egentligen ska handla
              om, nämligen kampsport. Men låt mig, fru talman, först få yrka
              bifall till reservation 1.
            </seg>
            <seg n="28dcd556">
              Ja, så har den proposition äntligen kommit som det väntats på
              så länge. Den långa tid det har tagit att få fram propositionen
              borde betyda att vi fick en klar och tydlig proposition där man
              talar om vad som gäller för amatörboxning, som är ett vedertaget
              begrepp, vad som gäller för professionell boxning, som också är
              ett vedertaget begrepp, och vad som gäller för kampsporter. Men
              så är alls inte fallet med den här propositionen.
            </seg>
            <seg n="0d582d13">
              En ny tillståndslag införs. Men vad innebär denna lag? Vilken
              form av boxning tillåts? Vilka former av kampsport tillåts? Det
              vet i dag inte någon alls.
            </seg>
            <seg n="21d8c11b">
              I propositionen står det att regeringen anser att lagen om förbud
              mot professionell boxning ska upphöra. Det står att läsa på första
              raden i propositionen.
            </seg>
            <seg n="4eefcdbd">
              Jag som tycker att detta är bra skulle därmed kunna tänka att
              allting därmed är klart. Men vi vet inte vad som gäller eller
              inte gäller. Regeringen säger att man ska tillåta kampsport och
              att det finns en godtagbar säkerhet för deltagarna. Men vad är
              en godtagbar säkerhet för deltagarna? Den frågan hade jag tänkt
              ställa till vice statsminister och idrottsminister Bosse Ringholm.
              Men eftersom han inte är här får jag väl vända mig till Lars Wegendal
              i hopp om att han kan svara.
            </seg>
            <seg n="49df1e67">
              Har amatörboxningen, Lars Wegendal, en godtagbar säkerhet? Där
              tillåts slag mot huvudet, liksom i proffsboxning. Ska amatörboxning
              förbjudas enligt den här lagen? Är det mindre farligt med knockout
              i första ronden, i första minuten, i amatörboxning än att bli
              slagen knockout i tionde ronden i proffsboxning? När är det godtagbar
              säkerhet?
            </seg>
            <seg n="ae35b971">
              Eller ska man tyda lagen så det talas ju om att amatörboxningen
              kan stå som symbol för boxning att eftersom den blir tillåten
              och där finns en säkerhet blir också proffsboxningen tillåten
              i Sverige, liksom den är tillåten i andra länder i världen? Sverige
              är ju ganska unikt med att ha ett proffsboxningsförbud.
            </seg>
            <seg n="6a92872c">
              I betänkandet säger man: Mot denna bakgrund anser utskottet att
              kampsporter där det tillåts våld mot huvudet bör särbehandlas
              och att den nu föreslagna regleringen bör begränsas till att gälla
              de kampsporter som tillåter deltagarna att med våld avsiktligt
              träffa motståndarens huvud. Utskottet kan dock inte ansluta sig
              till uppfattningen i flera motioner att dessa kampsporter automatiskt
              ska förbjudas utan anser att deltagarnas säkerhet kan garanteras
              genom att kampsporternas tävlingsregler och säkerhetsbestämmelser
              prövas individuellt.
            </seg>
            <seg n="f8206bc0">
              Vad innebär detta? Innebär det att det ska ges möjligheter eller
              att möjligheter inte ska ges för att kampsporterna får finnas?
              Jag vill säga att den här lagen är synnerligen konstig. Man skulle
              på ett helt annat sätt än vad nu är fallet vilja se en lag som
              visade tydlighet.
            </seg>
            <seg n="3dbd3722">
              Man kan konstatera att den här nya lagen inte speciellt mycket
              bygger på fakta, utan den bygger i väldigt stor omfattning på
              fördomar. I dag i Sverige har boxare yrkesförbud. Sedan mer än
              30 år tillbaka är det förbjudet att anordna och ställa upp i professionell
              boxning.
            </seg>
            <seg n="0d46ec58">
              Med den här lagen är det meningen att det ska bli ytterligare
              skärpning. Alla kampsporter där det förekommer slag mot huvudet
              ska stoppas.
            </seg>
            <seg n="3107ad40">
              Den lagstiftning som förbjuder proffsboxning bygger inte, som
              jag nyss sade, på fakta utan på fördomar. Man säger att boxning
              kan leda till hjärnskador, att osunda ekonomiska intressen tjänar
              pengar på detta och att boxning leder till ett allmänt förråande
              av samhället.
            </seg>
            <seg n="c1597176">
              Jag tycker att de argumenten är inte bara förlegade utan också
              i stor omfattning absurda. Visst kan både boxning och vissa kampsporter
              anses vara våldsamma, men det kan faktiskt även gälla fotboll
              och ishockey. Det kan även gälla störtlopp i flygande kilometerfart.
              Ett antal sporter kan räknas upp som har betydligt större skaderisker
              än boxningen.
            </seg>
            <seg n="7133c6b8">
              På något sätt kan man alltid skada sig i fysiska sporter. Trots
              att det är ganska tufft i hockey kan väl knappast något proffshockeyförbud
              väntas.
            </seg>
            <seg n="41022c60">
              En seriös sport som boxning förråar inte Sverige, menar jag.
              Vi ser på boxning ändå. Vi ser ju på boxning via alla de tv-kanaler
              som finns utomlands och som vi kan ta del av.
            </seg>
            <seg n="4a6ebfff">
              Inte heller ska vi glömma alla de ungdomar som ägnar sig åt detta.
              Vi har ca 200 000 ungdomar i Sverige som ägnar sig åt kampsport.
              Och betänk den sociala betydelse som detta har för många! Många
              av dem som kommer in i detta samhälle med regler får lära sig
              hur det fungerar. De hade kanske annars i många fall löpt risken
              att komma snett dock inte alla.
            </seg>
            <seg n="e3ab3745">
              Man ägnar sig åt detta frivilligt. Och som jag tidigare sagt
              får man inte göra det i Sverige, då gör man det utomlands. Här
              är det liksom en dubbelmoral: Ägna er inte åt detta här, men gör
              det gärna utomlands!
            </seg>
            <seg n="0770f43d">
              Det är, som sagt, inte så att kampsporter är de idrotter där
              det förekommer mest skador. Risken finns också, som vi säger i
              vår reservation, att det växer upp en svart kampsportsverksamhet
              i stället för en reglerad verksamhet. Det är väl inte något som
              någon av oss vill ha.
            </seg>
            <seg n="b5bed600">
              Som jag tidigare sade, innan vice statsministern kom hit trevligt
              att vice statsministern är här är den här lagen otydlig. Varför
              ska man ta ut avgifter för att få tillstånd? Varför ska ansökningstiden
              vara så lång som tre månader före en match? Varför får inte tävlingsreglerna
              bestämmas av idrotten själv? Och varför ska de som ställer upp
              i en tävling om det så är boxare, funktionärer eller läkare bli
              åtalade om det inte finns ett tillstånd? Det är många frågor man
              kan ställa i detta sammanhang.
            </seg>
            <seg n="c8d9f7c5">
              Fru talman! Jag ser fram emot en spännande debatt kanske inte
              lika spännande som i boxningsringen. Men nog kan det bli en spännande
              debatt. Jag hoppas att vi får klarhet om en hel del saker, för
              jag måste säga att propositionen inte är en av de mest klara och
              mest briljanta propositionerna som kommit från regeringen.
            </seg>
            <seg n="8dda88e3">
              Fru talman! Ännu en gång yrkar jag bifall till reservation 1.
            </seg>
          </u>
          <note type="speaker" n="68003e15">
            Anf. 92 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-63a3acb27d1c5300-1" n="66e9f8cd">
            <seg n="04fcc76c">
              Fru talman! Kent Olsson höll fram att denna lagstiftning är så
              otydlig. Jag tänkte då på Moderaternas reservation som, med tanke
              på attacken om otydlighet, borde vara ett under av tydlighet.
              Moderaterna biträder ju tankarna kring en ny lag om det här. Jag
              tänkte därför att jag måste se vad det exakt handlar om.
            </seg>
            <seg n="412fe01c">
              Man vill komma åt oseriösa arrangörer och avarter inom kampsporterna.
              Jag vet ungefär vad oseriösa är. Men vad är avarter inom kampsporterna?
              Finns det i det avseendet någonting som indikerar medicinska avarter
              eller något liknande? Vad är det som är avarter? Menar Kent Olsson
              att reservationen är betydligt mer stringent än vad betänkandet
              är? Det pekas dessutom på att vi för detta med godtagbar säkerhet
              ska ha en expertis, något som varken Kent Olsson eller jag är.
              Vi har en läkarmedverkan när det gäller att göra bedömningen av
              vad som är godtagbar säkerhet. I propositionen finns det, tycker
              jag, en stringens, något som Kent Olsson uppenbart inte tycker.
            </seg>
          </u>
          <note type="speaker" n="2aa1667f">
            Anf. 93 KENT OLSSON (m) replik:
          </note>
          <u who="kent_olsson_8e1b7d" xml:id="i-daac5a31c6171176-1" n="e78f0d07">
            <seg n="58e397df">
              Fru talman! Jag tycker inte, Lennart Kollmats, att propositionen
              är stringent. I första meningen där talas det om att ta bort förbudet
              mot proffsboxningen. Sedan tar man upp ett antal regler som handlar
              om att vi inte ska få ha proffsboxning.
            </seg>
            <seg n="716997b9">
              Lennart Kollmats kan läsa exempelvis vad som sägs om amatörboxningsdelen
              i dag. Man ser numera risken att något händer där. Samtidigt står
              det att man kan ha amatörboxningen som utgångspunkt för de regler
              som eventuellt ska finnas.
            </seg>
            <seg n="ed7512fe">
              Det är i många delar oerhört otydligt vad som kommer att gälla
              eller inte. När vi har antagit propositionen i dag vet vi inte
              vilka av kampsporterna som kommer att vara tillåtna. Man ska genomgå
              en lång process för detta, som det står här.
            </seg>
            <seg n="26dee386">
              Man har haft så pass lång tid på sig att gå igenom och göra propositionen
              att man borde ha kunnat göra klarare regler. Den som har gjort
              utredningen, Svenska brottningsförbundets ordförande, tycker heller
              inte att propositionen är ett under av klarhet och ställer sig
              inte bakom den.
            </seg>
            <seg n="b8f3eed5">
              Man kunde ha kommit fram till betydligt klarare riktlinjer än
              vad man har gjort i detta fall.
            </seg>
          </u>
          <note type="speaker" n="852387cd">
            Anf. 94 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-63a3acb27d1c5300-2" n="66e9f8cd">
            <seg n="97ad3709">
              Fru talman! Att Boxningsförbundets ordförande inte ställde sig
              bakom förslaget var ingen större överraskning.
            </seg>
            <seg n="920d1d8f">
              Kent Olsson använde i sitt första inlägg argumenten som fanns
              för 3540 år sedan, nämligen att boxningen var förråande och att
              det var ekonomiska skumraskaffärer eller liknande. Jag bara undrar
              var du hittar det i dag i förslaget i propositionen. Det är inget
              argument som någon av oss har tagit upp. Jag har tagit fram de
              medicinska aspekterna.
            </seg>
            <seg n="419f9c2c">
              I den utredning som kom finns det en genomgång av de långsiktiga
              hjärnskador som boxare kan drabbas av. De uppskattar i undersökningen
              att 1017 % av professionella boxare drabbas av konstaterbar kronisk
              hjärnskada med försämrat minne, demens och så vidare.
            </seg>
            <seg n="24bd5b2d">
              I en undersökning av 14 finska, skandinaviska och europeiska
              boxningsmästare det var åtta proffs och sex amatörer uppvisades
              hos fem av de åtta professionella boxarna förlust av delar av
              hjärnsubstansen. Det fanns neuropsykologiska och neurologiska
              resttillstånd och så vidare hos andra i en annan undersökning
              i USA. Är det inte på något sätt oroande för Kent Olsson med de
              långsiktiga problem som uppstår?
            </seg>
            <seg n="d45ea411">
              Sedan går jag tillbaka till frågan om avarterna. Är det ingenting
              av medicinska delar i det, utan lämnar man helt och hållet det
              medicinska bakom sig i den moderata reservationen?
            </seg>
          </u>
          <note type="speaker" n="cf271797">
            Anf. 95 KENT OLSSON (m) replik:
          </note>
          <u who="kent_olsson_8e1b7d" xml:id="i-daac5a31c6171176-2" n="e78f0d07">
            <seg n="d76cc70f">
              Fru talman! Jag ska ta det sista först. När vi talar om avarter,
              som Lennart Kollmats tyckte var oklart, är det självklart att
              avarter i viss mån är vissa delar av det du är inne på och också
              den medicinska delen. Det är helt klart att vi talar om det. Det
              står i reservationen om extrema kampsporter.
            </seg>
            <seg n="9488abc5">
              Jag återgår till de medicinska aspekter som Lennart Kollmats
              talar om. Det finns medicinska aspekter i alla länder där man
              tillåter boxning. Det finns också läkare som säger att boxning
              inte är mycket farligare än andra idrotter. Man kan konstatera
              att boxning inte har fler skador än andra idrotter.
            </seg>
            <seg n="3f480e29">
              Utgångspunkten för dem som är emot boxning är givetvis att man
              tillåter slag mot huvudet. Jag noterar att boxning inte enbart
              går ut på att slå någon knockout. Det är faktiskt en idrott där
              man försöker fördela träffarna på kroppen och så vidare, och där
              får man poängen.
            </seg>
            <seg n="437ced61">
              Att det inträffar knockouter då och då vet vi allesammans. Men
              när man talar om medicinska aspekter ska man också se på de medicinska
              aspekter som inträffar i andra idrotter. Varför ska Sverige ihop
              med kanske två eller tre andra länder vara de enda som inte tillåter
              boxning?
            </seg>
            <seg n="12d331db">
              Jag frågar Lennart Kollmats, som tyvärr inte har replikrätt:
              Varför tycker Lennart Kollmats att det är bättre att människor
              boxas i Finland och utomlands? Det är inte så att människor kommer
              att minska sin boxning för att de inte får boxas i Sverige. Det
              är på något sätt som att man som strutsen sticker huvudet i sanden
              och säger: Låt dem göra det utomlands, då berör det inte mig speciellt
              mycket.
            </seg>
          </u>
          <note type="speaker" n="f731bcda">
            Anf. 96 KENNETH LANTZ (kd):
          </note>
          <u who="kenneth_lantz_1d03eb" xml:id="i-d2a8a7403d749b2f-0" n="8cef6bbe">
            <seg n="e4791c6e">
              Fru talman! Om vi förflyttar tankarna från Riksdagshuset och
              ned till Malmö och Rosengård och möter Dallas, som har lagt ned
              mycket av sin tid för att vara en förebild för många ungdomar,
              känns det lite svårt att vi nu behandlar ett betänkande på det
              här sättet. Jag tror dock att vi också har Dallas på vår sida.
              Det vill jag vara tydlig om. Det är inte fråga om att förbjuda
              all form av kampsport utan att reglera densamma.
            </seg>
            <seg n="f68deb6d">
              Dallas är ett föredöme, och han har många väldigt viktiga uppdrag
              och många ungdomar engagerade i sin verksamhet. Där tränar man
              boxning och uppmuntrar ungdomar att börja träna, för att kanske
              eventuellt vid mogen ålder konstatera att de inte professionellt
              får utöva sporten här i Sverige och mäta sig med andra kolleger
              i vårt eget land.
            </seg>
            <seg n="c1ee5a8d">
              Från Kristdemokraterna har vi valt att i stort sett ställa oss
              bakom betänkandet. Men vi har några reservationer som jag gärna
              vill belysa här och nu.
            </seg>
            <seg n="8c8900b3">
              Det har för mig varit av stort värde att bli inbjuden till olika
              kampsportsaktiviteter den senaste tiden och få se vad sporten
              egentligen har att erbjuda. Det har varit intressant att samtala
              med aktiva, funktionärer och föräldrar, som också har delgivit
              sina personliga upplevelser.
            </seg>
            <seg n="e99fcd51">
              Amatörmässig utövning av annan verksamhet som bedrivs med godtagbara
              säkerhetsåtgärder, vilket är väldigt viktigt för oss, som vi redan
              har hört sägas av Lennart Kollmats, accepterar vi. Men att träna
              med syfte att träffa med slag och sparkar i ansiktet och mot andra
              kroppsdelar har vi svårt för att acceptera.
            </seg>
            <seg n="da5a1f8b">
              Vi har enligt statistiken många idrotter som ligger långt från
              benämningen kampsporter men som tyvärr ändå visar upp en negativ
              skadestatistik. Det kan vara svårt att erkänna dessa siffror.
              Men det finns en enda ursäkt, och det är att dessa fall sker med
              en direkt koppling till ett olyckstillbud. Varken hästsport eller
              basket kan inskriva regler som tillåter slag mot motståndarens
              kropp, men ändå förekommer det tyvärr skador. Det vet vi. Detta
              bevisas också genom statistik.
            </seg>
            <seg n="ff78bf9f">
              Det är uppsåt och normgivande beteende som oroar mig och oss
              kristdemokrater. Vi har fått en attityd som egentligen inte alls
              kommer från kampsporten utan kanske snarare från filmindustrin,
              där det är så enkelt att fingera ett slagsmål. Detta är jag lite
              reserverad mot.
            </seg>
            <seg n="99a2a5ef">
              Det ligger till grund för min tveksamhet att tillåta kampsporten
              att agera helt fritt utan skydd i Sverige. Reglerna är säkert
              bra inom kampsporten det ifrågasätter jag inte och kontrollen
              är rigorös. Men jag är ändå oroad för den påverkan som det har
              på ungdomar i vissa sammanhang.
            </seg>
            <seg n="f0090451">
              Det finns flera fördelar, som jag lärt mig under mina studiebesök.
              Jag tänker på ungdomar som av olika skäl har ett behov eller finner
              ett stort engagemang och även på den fostran som påverkar dem
              som är positiv och som hela verksamheten har. Detta ifrågasätter
              jag inte, tvärtom. Jag är helt övertygad om att kampsporten generellt
              kan vara bra för många ungdomar. Den är hård och uppmuntrar till
              fostrande disciplin. Det är ingen som tar skada av lite ordning
              och reda även på arenorna.
            </seg>
            <seg n="42019544">
              Fru talman! I betänkandet föreslås att det ska vara lika behandling
              av dessa sporter, men tillstånd ska krävas för att arrangera kampsportsmatcherna.
              Det är en väg för att få mer lika behandling av de olika sporterna.
              Förslaget i betänkandet att länsstyrelsen ska få detta uppdrag
              är inte optimalt. Kristdemokraterna anser att Socialstyrelsen,
              som redan i dag har en bredare kunskap i hälsofrågor, enklare
              hade klarat av att bedöma tillståndsfrågorna. Jag vill därmed
              ställa mig bakom den argumentering som Lennart Kollmats har fört
              fram här redan tidigare.
            </seg>
            <seg n="54c67637">
              Riksdagens ombudsmän har också ställt sig bakom förslaget med
              flera länsstyrelser, som erkänner att vårt förslag kan vara bättre.
              Därför vädjar vi till kammaren att överväga att stödja det förslag
              som finns i reservation 4 under punkt 6. Jag yrkar härmed bifall
              till reservation 4 under punkt 6.
            </seg>
            <seg n="d48b9ebc">
              Inriktningen i propositionen och betänkandet är således i stort
              sett bra. Det finns en del som jag gärna skulle vilja lyfta fram
              lite extra. Det är den goda påverkan som kampsporten kan ha på
              ungdomar som kräver lite tuffare aktiviteter. Det är viktigt att
              man inte utestänger dessa från arenor och från att komma tillsammans
              under ordnade förhållanden.
            </seg>
            <seg n="f2a79fd9">
              Kristdemokraterna anser att seriösa sporter av detta slag kan
              ha god påverkan på många ungdomar. Men säkerligen krävs det oerhört
              rigorösa kontroller att det sker under ordnade omständigheter
              och med en godtagbar säkerhet. Det sociala ansvar som många ledare
              tar för ungdomsgrupper vill vi också uppmuntra till. Det är betydligt
              viktigare med ett sådant engagemang än att bli utknockad på en
              arena.
            </seg>
            <seg n="6d279412">
              Genom att träna seriöst inom sporterna lär sig ungdomar bevisligen
              att visa hänsyn till andra och att fungera i ett socialt sammanhang.
              På det sättet kan de också få utlopp för sin kreativitet och dessutom
              få en meningsfull fritid.
            </seg>
            <seg n="31042432">
              Kampsporternas rigorösa kontroll sker genom att kunnig sjukvårdspersonal
              är närvarande. Det är en trygghetsfaktor. Men vi ska inte glömma
              bort de krav som vi genom den här propositionen ändå ställer oss
              bakom.
            </seg>
            <seg n="13d24a3a">
              Fru talman! Med detta vill Kristdemokraterna visa att vi ställer
              oss bakom stora delar av betänkandet. Vi anser att kampsporterna
              kan ha en viss uppgift i vårt samhälle. Mångfalden inom idrottsrörelsen
              är viktig. Men det får aldrig ske på bekostnad av att man ska
              ha som mål och syfte att skada sin medmänniska och medtävlare.
            </seg>
          </u>
          <note type="speaker" n="ddcd83f7">
            Anf. 97 ROSSANA DINAMARCA (v):
          </note>
          <u who="rossana_dinamarca_7ce574" xml:id="i-63db62eb6e55f09e-0" n="246c014f" next="i-0d95e9a1e4157aad-0">
            <seg n="963666fe">
              Fru talman! Låt mig inleda med att säga att vi i Vänsterpartiet
              tycker att det behövs en reglering av samtliga kampsporter, men
              det måste vara en rimlig reglering. Då är det av stor vikt att
              idrotten självständigt, inom givna ramar, får utforma sina säkerhetsregler.
              På samma sätt som alla idrotter, ska kampsporterna nå upp till
              godtagbar säkerhet för sina deltagare.
            </seg>
            <seg n="226a5aee">
              Den reglering av säkerhetsföreskrifter på detaljnivå som återfinns
              i regeringens proposition kan knappast tjäna säkerheten med tanke
              på de mycket skilda idrotter som berörs och kan komma att beröras.
              Därför anser vi att regeringen ska återkomma med ett förslag på
              hur en rimlig reglering av kampsporterna ska utformas.
            </seg>
            <seg n="b197f66f">
              Regeringen och utskottet verkar ha lite svårt för att bestämma
              sig för vad de vill. Å ena sidan menar man att den nya regleringen
              är ett enklare sätt att inte tillåta kampsporter med slag mot
              huvudet än att göra en lista över vilka fler, utöver proffsboxningen,
              som man vill förbjuda. Å andra sidan menar man att detta inte
              innebär att någon kampsport ska betraktas som förbjuden. Det är
              viktigt att vi är tydliga med vad vi vill. Så hur ska ni ha det?
            </seg>
            <seg n="1937a3a9">
              I propositionen vill regeringen införa en lag om tillståndsplikt
              för vissa kampsportsmatcher som innehåller moment med slag mot
              huvudet. Ansökan om tillstånd ska göras skriftligen hos den myndighet
              som regeringen bestämmer. Av propositionstexten framgår sedan
              i avsnitt 8.2 att den föreslagna regleringen torde innebära att
              såväl professionell boxning som arrangemang av vissa andra kampsporter
              som i dag genomförs inte kommer att få tillstånd med nuvarande
              tävlingsregler och säkerhetsbestämmelser.
            </seg>
            <seg n="c1d2a1a7">
              Vänsterpartiet hävdar att tillståndsprocessen under sådana förhållanden
              är en helt onödig och kostnadskrävande byråkratisering eftersom
              tillstånd ändå inte kommer att ges. Den professionella boxningens
              regler är internationella, och någon speciell svensk, mjukare
              form av proffsboxning kan nog inte förväntas få något större genomslag.
              Ingenting har därmed framkommit som berättigar ett upphävande
              av förbudet mot professionell boxning.
            </seg>
            <seg n="5c6410fe">
              Dessutom är det orimligt att göra allmänna detaljregleringar,
              såsom regeringen och utskottsmajoriteten gör, när man ska bestämma
              hur lång en match ska vara och vilken utrustning som ska användas.
              Vi kan inte heller bestämma att amatörboxningens regler ska vara
              norm för övriga kampsporter. Detta är ett beslut som vi måste
              låta idrottsrörelsen och dess ingående förbund avgöra eftersom
              det handlar om skilda idrotter.
            </seg>
            <seg n="6c6cf521">
              Vi anser därför att den här propositionen bör avslås och yrkar
              därmed bifall till reservation 2, och jag vill meddela att vid
              en omröstning kommer vi också att stödja reservation 1.
            </seg>
          </u>
          <note n="97f3d58c">
            I detta anförande instämde Siv Holma (v).
          </note>
          <note n="11874826">
            Anf. 98 BIRGITTA SELLÉN (c):
          </note>
          <u who="rossana_dinamarca_7ce574" xml:id="i-0d95e9a1e4157aad-0" n="246c014f" prev="i-63db62eb6e55f09e-0">
            <seg n="b171278e">
              Fru talman! Tack, vice statsministern, för att du är här och
              ska delta i debatten. Det höjer tempot lite grann.
            </seg>
            <seg n="70b5db7d">
              Fru talman! Detta ärende om kampsporter har nästan fått mig att
              gå ned för räkning, men jag lyckades resa mig när domaren hade
              räknat till sju. Vad var det då som fick mig att gå ännu en rond?
            </seg>
            <seg n="cecf1a03">
              Jo, det är propositionens skrivning om att tävlings-, tränings-
              eller uppvisningsmatch i kampsport som tillåter deltagarna att
              med slag, sparkar eller annat våld avsiktligt träffa motståndarnas
              huvud inte ska få anordnas utan tillstånd och att säkerhetsbestämmelserna
              ska innebära en godtagbar säkerhet för deltagarna. Av misstag
              har jag råkat skriva godstagbar säkerhet i stället för godtagbar
              säkerhet i mitt manus. Det var kanske lite symbolik i det. Det
              kan ju också vara en viktig säkerhet att ta hand om den som har
              blivit knockad. Begreppet godtagbar gör i alla fall att Centerpartiet
              kan acceptera propositionen, om än motvilligt och efter många,
              långa diskussioner inom partiet. Godtagbar är ju väldigt godtyckligt.
            </seg>
            <seg n="e9949ab5">
              Sedan proffsboxningsförbudet antogs för drygt 36 år sedan har
              det etablerats väldigt många andra kampsporter i Sverige som till
              och med är tuffare än proffsboxning. Det skulle bli problematiskt
              att förbjuda alla dem. Så därför: Av två onda ting tillåta eller
              förbjuda har Centerpartiet valt att acceptera propositionens huvudinriktning,
              men vi har en del synpunkter som vi lyfter fram i en del reservationer,
              vilka jag snart återkommer till.
            </seg>
            <seg n="a9bd0977">
              Fru talman! När personer som värnar om kampsporter försöker hitta
              argument till varför vi ska tillåta sporter som innebär sparkar
              och slag mot huvudet brukar de säga att skaderisken är större
              i många andra sporter och att det är större dödlighet i ridsporten
              än i kampsporterna. Dessa kampsportens försvarare må förlåta mig,
              men jag förstår faktiskt inte logiken i detta resonemang. Måhända
              kan Kent Olsson ge mig någon logik i det senare eftersom han är
              för att vi ska få slå ned varandra.
            </seg>
            <seg n="9ff1e776">
              Visst är det sant att det förekommer många och svåra olyckor
              också i andra sporter. Men då handlar det inte om att medvetet
              slå emot huvudet för att knocka en annan person. När jag talar
              om att man medvetet slår mot huvudet för att skada sin motståndare
              vet jag att kamportsentusiasterna, som håller på med kamsporter
              där slag och sparkar mot huvudet förekommer, tvår sina händer
              och anser att jag totalt har missuppfattat sporten. Men ingen
              kan ta känslan av att det handlar om att medvetet vilja skada
              sin motståndare ifrån mig. De tragiska ridolyckor som vi så ofta
              hör talas om i debatterna händer i en ridsport som, precis som
              kampsporter, är ifrågasatt, nämligen fältritt.
            </seg>
            <seg n="1b1401bc">
              I kampsporterna finns det väldigt många signaler som känns fel
              för mig. Det är ohälsosamt att slå hårda slag eller sparka mot
              huvudet. Det kan ge allvarliga skador. Det ger signaler om att
              det är tillåtet i kampsporter att slå och sparka andra för att
              knocka ned dem. Om man får knocka någon i boxningsringen kan man
              få för sig att man får göra det ute på gatan också. Du belönas
              dessutom med poäng för att slå eller sparka ned en annan människa.
            </seg>
            <seg n="f4c651d2">
              Vi vet att slag mot huvudet riskerar att ge svåra hjärnskador.
              Det finns en typ av Alzheimer som är relaterad just till boxningsskador.
              Jag behöver bara nämna ett par namn: Muhammed Ali och Ingemar
              Johansson.
            </seg>
            <seg n="36bca6a5">
              En av de tuffa kampsporter som jag har tvingat mig själv att
              se är thaiboxning. Det var i Thailand. Jag beslöt mig för att
              gå till tävlingen bara för att se hur det går till och för att
              jag ska veta vad jag talar om när jag talar i en kampsportsdebatt.
            </seg>
            <seg n="3d3036f4">
              Jag tvingade mig att se tio matcher som avlöste varandra. Det
              började med att det var två killar som var sex år som sparkade
              och slog emot varandra. När den ena hade vunnit gick han glad
              i hågen och sträckte fram händerna mot domaren och fick en slant
              i handen. Föräldrarna jublade vid sidan om. Så fortsatte matcherna.
              I de yngsta klasserna fick de en slant på en gång. När de som
              tävlade blev äldre och äldre var det bälten som man fick.
            </seg>
            <seg n="9204ae07">
              Jag kommer aldrig att glömma det jag fick se under de där tio
              matcherna. Det tog hårt på mig att små pojkar fick pengar. De
              fick belöningen direkt. Det är klart att de fortsätter att slåss
              då. Men det allra värsta var när de större grabbarna sparkade
              pang rakt på halsen under örat och motståndaren stupade direkt.
            </seg>
            <seg n="081c1fe4">
              Är det sådant som är bra för hjärnan och för människokroppen?
            </seg>
            <seg n="75563bac">
              Utskottet säger i svar på motioner att kampsporter där det tillåts
              våld mot huvudet bör särbehandlas. Det är tack vare den ståndpunkten
              som Centerpartiet inte har föreslagit avslag på propositionen.
              Visar det sig sedan att allvarliga skador kommer att öka får vi
              utreda det senare, och jag kan lova, eller kanske hota med, att
              Centerpartiet verkligen kommer att följa utvecklingen.
            </seg>
            <seg n="84becdaf">
              Fru talman! Vi har en del reservationer, men jag yrkar bifall
              bara till reservation 4 under punkt 6.
            </seg>
            <seg n="c0352aca">
              Vi anser inte att det ska vara en länsstyrelse som ska vara tillståndsmyndighet.
              Centerpartiet anser att Socialstyrelsen är bättre lämpad att vara
              tillståndsmyndighet. Det krävs medicinsk kompetens, och vi anser
              att den kompetensen finns hos Socialstyrelsen.
            </seg>
            <seg n="256cc565">
              I remissvaren kan man dessutom läsa att flera länsstyrelser har
              framhållit att en central förvaltningsmyndighet, exempelvis Socialstyrelsen,
              är att föredra framför en länsstyrelse som tillsynsmyndighet.
              Jag hoppas innerligt att vice statsministern kan förklara varför
              man har kommit fram till att det är länsstyrelsen som ska vara
              tillståndsmyndighet.
            </seg>
            <seg n="d2678251">
              Dessutom kan jag lägga till att vi vet väldigt lite om vad som
              kommer att hända med länsstyrelserna i framtiden. Ansvarsutredningen
              håller på att titta över det, och kanske att vi om några år inte
              har några länsstyrelser. Tvärtom kan de komma att försvinna. Varför
              ska vi då lägga ansvar på dem i denna fråga?
            </seg>
            <seg n="c76a75a0">
              Beträffande den medicinska kompetensen anser vi att det i det
              uppdraget ska ligga ansvar för att ta fram de riktlinjer som ska
              gälla för begreppet godtagbar säkerhet som kommer att ligga till
              grund för att man ska få tillstånd att anordna tävlingar. Till
              det uppdraget bör man koppla en myndighet som har medicinska expertkunskaper.
            </seg>
            <seg n="1aa06252">
              Vi anser dessutom att lokala polismyndigheter ska samarbeta med
              tillståndsmyndigheten för att lämna information om utövare som
              kan anses som oseriösa, oavsett om de ansöker om tillstånd för
              att få anordna tävlingar eller inte.
            </seg>
          </u>
          <note type="speaker" n="7061a156">
            Anf. 99 KENT OLSSON (m) replik:
          </note>
          <u who="kent_olsson_8e1b7d" xml:id="i-f69cff6c5d84d098-0" n="e78f0d07" next="i-d9117088c1cc2d42-0">
            <seg n="98033d58">
              Fru talman! Jag har stor respekt för Birgitta Sellén och hennes
              syn när hon menar att det blir stora hjärnskador. Men jag blir
              förvånad när Birgitta, som i övrigt är en klok och sansad riksdagsledamot,
              säger att boxare går ut för att medvetet skada. Jag tror inte
              att man i någon idrott går ut för att medvetet skada någon. Man
              håller sig till de regler som finns och där slag mot huvudet är
              en del. Men att säga att man medvetet skulle skada någon tycker
              jag är att ta i. Det är faktiskt idrottsutövare som sysslar med
              det.
            </seg>
            <seg n="67428732">
              Sedan skulle jag vilja fråga Birgitta Sellén: Är det bättre om
              dessa boxare boxas utomlands, där det kanske är mindre reglerat
              än i Sverige? Är det inte att på något sätt komma ifrån samvetet
              om man säger: Låt dem inte boxas i Sverige, men låt dem gärna
              boxas i andra länder?
            </seg>
            <seg n="71e998d8">
              Min tredje fråga är följande. Vi konstaterar att det finns andra
              idrotter som är ganska så farliga och där mycket olyckor inträffar.
              Många ägnar sig åt klättring i dag. Det är en farlig idrott. Många
              har dött när de gett sig ut på expeditioner. Är det meningen att
              vi ska förbjuda sådant också då det orsakar svåra skador? Det
              skulle vara intressant att höra Birgitta Selléns svar på den frågan.
            </seg>
          </u>
          <note n="08a54c6e">
            Anf. 100 BIRGITTA SELLÉN (c) replik:
          </note>
          <u who="kent_olsson_8e1b7d" xml:id="i-d9117088c1cc2d42-0" n="e78f0d07" prev="i-f69cff6c5d84d098-0">
            <seg n="6dd8e211">
              Fru talman! Vi har inte sagt att vi vill förbjuda det. Vi går
              med på att man ska ha tillståndsprövningar.
            </seg>
            <seg n="dc675cad">
              Jag ska börja med hjärnskador. Det är bara att konstatera att
              det är bevisat att många av dem som boxas får hjärnskador som
              är relaterade just till att de har hållit på med boxning.
            </seg>
            <seg n="8cd7531b">
              När jag talar om medvetet menar jag att om det inte skulle vara
              medvetet skulle det i reglerna stå att du inte får slå eller sparka
              mot huvudet. I och med att man enligt reglerna får göra det slår
              man mot huvudet. Vad vill du nå med det? Jo, du vill knocka din
              motståndare och få poäng. Du belönas med poäng för att du har
              knockat motståndaren.
            </seg>
            <seg n="e308c658">
              Du pratar om att det händer olyckor i andra idrotter. Vi brukar
              prata om olyckor i samband med hockey när man tacklar. Men då
              blir det bestraffningar i stället.
            </seg>
            <seg n="5b3fdf9c">
              Jag förstår inte resonemanget. Du får förlåta, Kent Olsson.
            </seg>
            <seg n="a4fae5b0">
              När det gäller att boxas utomlands bär varje enskild individ
              ansvar för sitt eget liv. Vill man väldigt gärna boxas efter de
              tuffa internationella reglerna vi har ju pratat om att luckra
              upp bestämmelserna i Sverige är det ens eget liv man ansvarar
              för.
            </seg>
            <seg n="ea8bb993">
              Du pratade om andra idrotter som bergsklättring. Det är en enskild
              individ som har utsatt sig för risken och som själv tar risken
              att skada sin egen person. Det handlar inte om att gå i clinch
              med någon annan.
            </seg>
          </u>
          <note type="speaker" n="a6d53740">
            Anf. 101 KENT OLSSON (m) replik:
          </note>
          <u who="kent_olsson_8e1b7d" xml:id="i-f69cff6c5d84d098-1" n="e78f0d07" next="i-d9117088c1cc2d42-1">
            <seg n="93cfcfb8">
              Fru talman! Man tar faktiskt, Birgitta Sellén, risker även i
              boxning. Det är man själv som väljer om man vill boxas eller inte.
              Det är ingen som tvingar en till att boxas.
            </seg>
            <seg n="2ab0d75a">
              Vi har olika uppfattningar, och jag respekterar det. Kan du ändå
              inte ta bort det du sade, för det är så illa, att man medvetet
              går in för att skada någon annan? Man går inte medvetet in för
              att skada någon annan. Det är inte så att boxare säger: Nu ska
              jag skada den andra personen. De går in för att vinna.
            </seg>
            <seg n="58e4a8ff">
              Jag blir lite irriterad varje gång jag hör pratet om att man
              medvetet skadar en annan. Det är inte så att boxare går in i ringen
              och säger: Nu ska jag skada. Däremot ger det poäng när man slår
              mot huvudet.
            </seg>
            <seg n="4e1c17bd">
              För sista gången: Man skadar inte någon medvetet.
            </seg>
          </u>
          <note n="ac38c26d">
            Anf. 102 BIRGITTA SELLÉN (c) replik:
          </note>
          <u who="kent_olsson_8e1b7d" xml:id="i-d9117088c1cc2d42-1" n="e78f0d07" prev="i-f69cff6c5d84d098-1">
            <seg n="6587addc">
              Fru talman! Det kan väl tyckas så när man slår ned någon att
              man inte medvetet vill att det ska bli en hjärnskada, och det
              kan jag förstå. Men medvetet slår man mot ansiktet. Då kan kraften
              vara så stor att det kan bli en skada för livet för boxare. Då
              har man gjort det mer eller mindre medvetet. Jag vet att det låter
              tufft när jag säger medvetet. Det är vad det innebär i förlängningen.
              Du har ändå tillstånd till det i matcher i olika kampsporter med
              sparkar och slag. Där anser jag att sparkarna är ännu tuffare.
              Där gör man det ännu mer medvetet för få den andra att falla.
              Man riktigt ser hur hjärnan skakar runt som äggulan i ett okokt
              ägg.
            </seg>
          </u>
          <note type="speaker" n="63d6c43f">
            Anf. 103 LARS WEGENDAL (s):
          </note>
          <u who="lars_wegendal_6a6a9a" xml:id="i-a47fa69a91f738c0-0" n="975241a7" next="i-89a141a6fd1f5399-0">
            <seg n="c9ab9f75">
              Fru talman! För cirka fem år sedan beslutade riksdagen efter
              ett förslag från ett enigt kulturutskott om ett tillkännagivande
              till regeringen där riksdagen uppmanade regeringen att genomföra
              en utredning kring kampsporterna och därefter återkomma till riksdagen
              med ett förslag om en ny lagstiftning.
            </seg>
            <seg n="cb2ef298">
              Bakgrunderna till tillkännagivandet var flera. Under flera år
              har vi i kulturutskottet behandlat motioner och debatterat förslag
              kring den gällande lagstiftningen, som förbjuder professionell
              boxning i Sverige. Några enstaka motionärer, förvisso ganska högljudda
              och medialt uppmärksammade, hade genom åren velat upphäva förbudet.
              Andra, mindre uppmärksammade, ville ha kvar förbudet. Återigen
              andra ville se över lagstiftningen med anledning av att lagstiftningens
              bakomliggande motiv hade förändrats och föråldrats. Man uppmärksammade
              också att andra kampsporter och kampsportsvarianter hade börjat
              dyka upp i landet, kampsporter som man uppfattade som minst lika
              riskfyllda för utövarna som den professionella boxningen men som
              den nuvarande lagstiftningen inte omfattar.
            </seg>
            <seg n="141274ef">
              Bakgrunden är också att riksdagen vid ett flertal tillfällen
              haft omröstningar om det skulle vara tillåtet med professionell
              boxning i Sverige eller inte. Vid samtliga tillfällen som riksdagen
              röstat i denna fråga har det funnits en överväldigande majoritet
              för att bibehålla förbudet.
            </seg>
            <seg n="357807dc">
              Till bakgrunden hör vidare den av regeringen tillsatta utredningen
              som avlämnade sitt betänkande i mars 2003. Utredaren föreslog
              där en reglering med krav på tillstånd av polisen enligt ordningslagen
              för offentliga tillställningar som innehåller tävling eller uppvisning
              i kampsporter med slag eller sparkar riktade mot motståndarens
              huvud.
            </seg>
            <seg n="682ec6a3">
              Utredarens förslag möttes vid remissbehandlingen av viss kritik.
              Främst var det invändningar mot förslaget att knyta regleringen
              till ordningslagen, och vissa remissinstanser förordade en särskild
              lag. I utredningen gjordes emellertid en mycket god genomgång
              av befintliga kampsporter, idrotternas eget regelsystem, riskerna
              för utövarna av olika kampsporter samt omfattningen av de olika
              kampsporterna.
            </seg>
          </u>
          <note n="a41a9509">
            Fru talman! Låt mig så gå över till regeringens förslag till
            ny lagstiftning, till utskottets förslag med anledning av propositionen
            och till några kommentarer till de reservationer som finns i betänkandet.
          </note>
          <u who="lars_wegendal_6a6a9a" xml:id="i-89a141a6fd1f5399-0" n="975241a7" prev="i-a47fa69a91f738c0-0">
            <seg n="8f1093f8">
              Regeringen föreslår att alla kampsporter som tillåter slag, sparkar
              eller annat våld som träffar huvudet bör regleras. Alla vi som
              har insikt om idrottens natur vet att idrottslig verksamhet kan
              innebära risker för utövaren att skada sig. Ofta är också idrottaren
              införstådd med riskerna. Men liksom i all riskfylld verksamhet
              bör vi göra en bedömning av var gränsen går mellan individens
              rätt att bestämma över sin egen handling och samhällets ansvar
              för att skydda honom eller henne. Naturligtvis är det alltid i
              första hand den enskildes eget beslut och ansvar vad han eller
              hon vill utsätta sig för och vilka hälsorisker han eller hon vill
              ta.
            </seg>
            <seg n="d1216ae5">
              Vi som hävdar behovet av en reglering menar att det även fortsättningsvis
              bör vara det allmännas ansvar att människor inte utsätter sig
              för orimliga risker för allvarliga skador. Att utsätta sig för
              slag, sparkar och annat våld mot huvudet innebär stor risk för
              skador av både akut och långsiktig karaktär. Huvudargumentet för
              att införa en reglering av kampsporter som tillåter våld som träffar
              huvudet är just risken för att utövaren ska drabbas av hjärnskador.
            </seg>
            <seg n="6152a0bc">
              Detta argument hör man ofta bemötas med att det även i andra
              sporter finns skaderisker, och det är riktigt, även om man säkert
              kan ifrågasätta den statistik som dessa argument bygger på. En
              sak är säker, de idrotter som har regelverk som uttryckligen tillåter
              slag, sparkar och annat våld som träffar huvudet ger automatiskt
              ett skadepanorama som på ett mer påtagligt sätt innefattar risk
              för hjärnskador.
            </seg>
            <seg n="6c1260f8">
              Fru talman! Regeringen och utskottet föreslår alltså inte att
              alla kampsporter ska regleras utan endast den kampsport som i
              sitt regelverk tillåter slag, sparkar och annat våld mot huvudet.
              I den allmänna debatten har det ibland varit svårt att se denna
              gränsdragning. Många som varit motståndare till den föreslagna
              regleringen har, medvetet eller omedvetet, dragit alla kampsporter
              över en kam, vilket jag ser som djupt olyckligt.
            </seg>
            <seg n="087f61b9">
              Jag är fullt medveten om den fantastiska verksamhet som bedrivs
              i många föreningar runtom i landet. Jag ser dessa föreningars
              sociala funktion, deras integrerande funktion och deras ungdomsverksamhet.
              Jag ser också att medlemsantalet i många föreningar ökar. Och
              jag ser alla dessa idrottsledare som gör en beundransvärd insats.
              Samtidigt ser jag att vissa av kampsporterna tillåter slag, sparkar
              och annat våld mot utövarens huvud. Det är i dessa sporter regeringen,
              utskottet och jag vill införa en reglering just för att öka säkerheten
              för dem som utövar sådana kampsporter eller varianter av dem.
            </seg>
            <seg n="cd71d122">
              Det har också framförts synpunkter om att vissa kampsporter ska
              behöva söka tillstånd. Främst har diskussionen förts om de idrotter
              som ingår i förbund som i sin tur ingår i Riksidrottsförbundet,
              att de skulle behöva regleras. Det är en synpunkt som jag i sig
              har förståelse för. En av utgångspunkterna för den föreslagna
              regleringen är emellertid att den ska tillämpas lika för alla
              kampsporter som i sina regler tillåter slag, sparkar och annat
              våld mot huvudet, oavsett kampsporternas organisatoriska tillhörighet,
              och, framför allt, över tiden. Därför är det omöjligt att särbehandla
              just de kampsporter som ingår i förbund som ingår i Riksidrottsförbundet.
            </seg>
            <seg n="e1164999">
              Det skulle också innebära att Riksidrottsförbundet i realiteten
              fick ta på sig uppgiften att pröva om kampsportens tävlingsregler
              och säkerhetsbestämmelser ger en godtagbar säkerhet för deltagarna.
              Dessutom skulle de tvingas kontrollera om regler och bestämmelser
              ändras efter hand. Det skulle bli en märklig ordning med två tillståndsgivare
              och det skulle säkert innebära både mer byråkrati och svårigheter
              att upprätthålla samma bedömningsgrunder.
            </seg>
            <seg n="ee4c6414">
              Ett annat argument som lyfts fram i debatten är att det är fel
              att politiken bestämmer idrottens regler. Jag kan se det resonemanget
              i några av de motioner som behandlas i betänkandet. Det utskottet
              gör är att tillstyrka det resonemang som regeringen för vad gäller
              acceptabel säkerhetsnivå för utövarna. Vi menar, liksom regeringen,
              att en acceptabel säkerhetsnivå ligger i linje med den säkerhetsnivå
              och de säkerhetsföreskrifter som finns inom amatörboxningen och
              inom de idrotter som organiseras i förbund som ingår i Riksidrottsförbundet.
              Inom parentes bör nämnas att den nivån är densamma som utredningen
              Kampidrott i fokus kom fram till.
            </seg>
            <seg n="5565fc66">
              När det gäller den tillståndsgivning som regeringen föreslår,
              och som utskottet ställer sig bakom, ska tillståndsmyndigheten
              naturligtvis fatta sina beslut utifrån innehållet i de ansökningar
              som de olika kampsportsarrangörerna eller förbunden inlämnar,
              alltså vilken säkerhetsnivå man har för den enskilde utövaren
              vid evenemanget.
            </seg>
            <seg n="15c1ff4c">
              Fru talman! Låt mig avslutningsvis kommentera några av de reservationer
              som finns i betänkandet. Moderaterna biträder i varje fall tankarna
              bakom den nya lagen. De skriver i reservationen att syftet med
              lagen bör vara att komma åt oseriösa arrangörer och avarter av
              kampsporter. Jag undrar naturligtvis vad reservanterna menar med
              detta. Var lägger Moderaterna sin ribba för tillåtlighet? Ligger
              den på någon annan säkerhetsnivå vad gäller utövarna än nivån
              i regeringens förslag?
            </seg>
            <seg n="e5766ac8">
              Det håller inte att lite luddigt uttrycka missnöje med förslaget.
              Man ska kunna kräva att det ledande oppositionspartiet tar ställning
              till var gränsen för den enskildes säkerhet går. Vad är, med andra
              ord, avarter? Vilka aktiviteter menar Moderaterna är tillåtna,
              och vilka avarter vill de komma åt?
            </seg>
            <seg n="2ec7da2d">
              Vänsterpartiet vill i sin reservation behålla den nuvarande lagstiftningen,
              som förbjuder professionell boxning, samtidigt som de vill införa
              en reglering av övriga kampsporter. Det är naturligtvis en möjlig
              väg att gå, men det är också en väg som är föga logisk. Som jag
              nämnde i inledningen var just en av utgångspunkterna för kulturutskottets
              tillkännagivande att uppdra åt regeringen att söka finna en sammanhållen
              reglering för alla kampsporter, ett tillkännagivande som också
              Vänsterpartiet står bakom. Jag tror mig dock förstå att även om
              Vänsterpartiet av olika skäl kommer att yrka avslag på propositionen
              är de i grunden ganska nöjda med den nivå på säkerhet som propositionen
              beskriver.
            </seg>
            <seg n="a453aea0">
              Det är riktigt att propositionen, liksom utredningen som propositionen
              har som utgångspunkt, relativt utförligt beskriver säkerhetsnivåerna
              för bland annat matchlängd, handskarnas utformning, åldersgräns
              och förfarandet vid knockout. Det är emellertid det regelverk
              som finns för den enskilda matchen och den enskilda idrotten,
              och som presenteras i ansökan om tillstånd, som ska ligga till
              grund för tillståndsmyndighetens beslut. Det är alltså den enskilda
              idrottens regelverk för utövande av säkerhet som är utgångspunkten
              för myndighetens beslut. Det regeringen och utskottet beskriver
              är den acceptabla nivån av säkerhetsåtgärder samtidigt som vi
              säger att vissa skillnader i bedömningen måste göras på grund
              av de olika idrotternas skiftande karaktär.
            </seg>
            <seg n="912669ad">
              Det finns också, fru talman, ett antal motioner där man från
              olika utgångspunkter vill avslå propositionen. Det finns motioner
              där man rakt av vill förbjuda alla idrotter som innehåller avsiktligt
              slag mot huvudet, men det finns även de som menar att professionell
              boxning bör tillåtas. Med tanke på talarlistan utgår jag från
              att dessa motioner kommer att diskuteras senare.
            </seg>
          </u>
          <note n="59e2e840">
            Avslutningsvis yrkar jag bifall till utskottets förslag i betänkandet
            i dess helhet och avslag på samtliga motioner och reservationer.
          </note>
          <note type="speaker" n="cd73f25b">
            Anf. 104 KENT OLSSON (m) replik:
          </note>
          <u who="kent_olsson_8e1b7d" xml:id="i-daac5a31c6171176-3" n="e78f0d07">
            <seg n="9da8c5fd">
              Fru talman! Jag skulle vilja fråga utskottets ansvariga på regeringssidan:
              Vill man tillåta boxning eller inte? Är detta en skärpning av
              de regler som finns? Man talar nämligen om att all idrott som
              tillåter slag, sparkar eller annat våld som träffar huvudet ska
              regleras.
            </seg>
            <seg n="053fa646">
              I dag är amatörboxning tillåten i Sverige. Men med den definition
              som finns här skulle ju inte amatörboxning bli tillåten. Det är
              slag mot huvudet också i amatörboxning.
            </seg>
            <seg n="3f437b05">
              Det skulle vara intressant att höra Lars Wegendals definition.
              Man måste ju ha tänkt någonting, även om det är en myndighet som
              ska tillåta det här, i fråga om man tillåter amatörboxning men
              inte proffsboxning. Är det i så fall farligare om det inträffar
              en olycka i proffsboxningen än i amatörboxningen? Som jag sade
              tidigare: Det kan faktiskt inträffa något i första rondens första
              minut någon kan bli knockad i amatörboxningen. Är det då inte
              lika farligt som om man blir knockad i proffsboxningen? Jag finner
              det lite underligt med logiken här. Men förhoppningsvis kan Lars
              Wegendal reda ut detta åt mig, så att jag får lite mer klarhet
              i detta.
            </seg>
            <seg n="2bad3776">
              Men, som sagt var, är amatörboxning på väg att förbjudas, eftersom
              den också innehåller slag mot huvud som utdelas med en viss avsikt?
            </seg>
          </u>
          <note type="speaker" n="7255c447">
            Anf. 105 LARS WEGENDAL (s) replik:
          </note>
          <u who="lars_wegendal_6a6a9a" xml:id="i-69b9979590ffaa7c-0" n="975241a7">
            <seg n="b4629bd4">
              Fru talman! Ibland förundras jag väldigt över Kent Olssons argumentation
              och frågor. Har Kent Olsson läst den här propositionen? Där står
              nämligen svaret.
            </seg>
            <seg n="2d5270f4">
              Vi bryr oss inte om ifall det är professionell verksamhet eller
              amatörverksamhet. Det är det som är utgångspunkten för den här
              propositionen. Vi gav ett tillkännagivande. Även om Kent Olsson
              inte satt i kulturutskottet på den tiden gav vi ett tillkännagivande
              där vi bland annat konstaterade att den utgångspunkt som fanns
              för den gamla proffsboxningslagen var förlegad. Nu var det de
              medicinska skälen som var de bärande skälen.
            </seg>
            <seg n="03c81e4b">
              När vi nu pratar om den här nya tillståndsgivningen är det de
              sporter som har slag, sparkar och annat våld mot huvudet som ska
              ha tillstånd. Och då är det naturligtvis en medicinsk bedömning
              som måste göras. Men där finns också allt det andra som Kent Olsson
              säkert känner till, eftersom han nickade jakande när jag visade
              upp den här propositionen.
            </seg>
            <seg n="1fab39ad">
              Det finns ett regelsystem kring de olika sporterna. Det finns
              det när det gäller antalet ronder. Det finns det när det gäller
              pausernas längd. Det finns det när det gäller hur vadderade handskarna
              är och så vidare. Allt det här måste det ju göras en samlad bedömning
              av. Det är just det som den här tillståndsmyndigheten ska ägna
              sin tid åt, att försöka hitta den här normala gränsen.
            </seg>
            <seg n="421dd3a3">
              Sedan har vi sagt i propositionen och i betänkandet jag sade
              det också i mitt anförande att en rimlig nivå, som vi ser det,
              är ungefär där amatörboxningen ligger och där övriga sporter som
              organiseras av förbund inom Riksidrottsförbundet ligger. Där tror
              vi att ribban ligger. Kent Olsson har säkerligen en helt annan
              ribba. Jag ställde också en fråga om det. Vad är avarter, Kent
              Olsson? Jag måste få ett svar på detta.
            </seg>
          </u>
          <note type="speaker" n="e405ab29">
            Anf. 106 KENT OLSSON (m) replik:
          </note>
          <u who="kent_olsson_8e1b7d" xml:id="i-daac5a31c6171176-4" n="e78f0d07">
            <seg n="46dfb9ba">
              Fru talman! Jag har en helt annan ribba än vad Lars Wegendal
              har. Och jag kan glädja Lars Wegendal med att jag också har läst
              propositionen, väldigt noga till på köpet.
            </seg>
            <seg n="7b7ed80b">
              Men man kan se på dem som har haft åsikter kring detta. Även
              amatörboxningsförbundet är ju faktiskt oroat. Jag är medveten
              om att man i propositionen inte skiljer på amatörboxning och proffsboxning.
              Men det är en verklighet som vi lever med. Det finns en amatörboxning
              och en proffsboxning. Och eftersom man från amatörboxningsförbundets
              sida är väldigt oroad över den här regeln ställde jag denna fråga.
            </seg>
            <seg n="1d0bd428">
              Det här är inget under av klarhet jag är inte den förste som
              säger det. Ska man tyda det som Lars Wegendal säger som att amatörboxning,
              på den nivå som den nu bedrivs och med de regler som man nu har,
              kommer att få fortsätta som nu? Eller ska man tyda det som att
              det kommer att bli nya regler vad gäller den amatörboxning som
              vi har nu?
            </seg>
          </u>
          <note type="speaker" n="57767e2f">
            Anf. 107 LARS WEGENDAL (s) replik:
          </note>
          <u who="lars_wegendal_6a6a9a" xml:id="i-69b9979590ffaa7c-1" n="975241a7">
            <seg n="cc88817f">
              Fru talman! Reglerna för hur amatörboxningen ska gå till får
              naturligtvis amatörboxningen själv avgöra. Vad det här handlar
              om är en tillståndsgivning som tar hänsyn till utövarnas säkerhet.
              Det handlar om ett mycket bredare spektrum av infallsvinklar som
              man måste ha i den här tillståndsmyndigheten. Man måste se på
              allt det som berör idrotten.
            </seg>
            <seg n="d776733e">
              Men jag tror att det kommer att hamna någonstans kring amatörboxningen,
              det vill säga att amatörboxningen, som den är i dag, blir tillåten
              och att de kampsporter som finns inom Riksidrottsförbundet tillåts.
              Sedan vet vi naturligtvis inte vad det här kommer att utvecklas
              till. Vi kan gå tillbaka tio år i tiden. Då hade vi inte alls
              så många kampsporter i Sverige som vi har i dag, och det kommer
              säkerligen inom de närmaste tio åren att dyka upp ytterligare
              kampsporter. Det är också ett av skälen till att vi inte kan namnge
              vilka kampsporter som ska vara tillåtna och vilka som ska vara
              förbjudna. Det här kommer att vara ett levande instrument i de
              här bedömningarna, som tillståndsmyndigheten ska göra. Men allting
              utgår från de regler och de säkerhetsföreskrifter som idrotten
              själv har.
            </seg>
          </u>
          <note type="speaker" n="f2683bbd">
            Anf. 108 ROSSANA DINAMARCA (v) replik:
          </note>
          <u who="rossana_dinamarca_7ce574" xml:id="i-c526d335c4fb5631-0" n="246c014f">
            <seg n="7045d93c">
              Fru talman! Lars Wegendal! Du undrade över hur logiska vi var
              egentligen. Jag ställde i mitt anförande en fråga lite om hur
              ni ville ha det.
            </seg>
            <seg n="40129dac">
              När Mona Sahlin var idrottsminister gjorde hon sig ganska populär,
              skulle jag vilja säga, bland proffsboxarna genom att säga att
              man skulle verka för att upphäva proffsboxningsförbudet. Därmed
              gav hon sken av att det skulle bli tillåtet att utöva detta i
              Sverige. Det är lite samma sken som man ger i den här propositionen.
              Man säger nämligen att man ska upphäva förbudet och tillåta sporten,
              men samtidigt säger man: Nej, det ska vi inte, utan de som har
              slag mot huvudet ska inte tillåtas.
            </seg>
            <seg n="3f568d49">
              Jag menar att man måste bestämma sig. Och när man redan har bestämt
              sig, om man nu har det, undrar jag varför man inrättar en tillståndsmyndighet
              som redan på förhand har avgjort att de kampsporter som i dag
              har någon form av slag mot huvud inte kommer att tillåtas. Och
              det som jag tycker är mest märkligt med det här är att man använder
              sig av amatörboxningen som något slags norm för alla kampsporterna.
              Det tycker jag faktiskt är något respektlöst.
            </seg>
          </u>
          <note type="speaker" n="b6843915">
            Anf. 109 LARS WEGENDAL (s) replik:
          </note>
          <u who="lars_wegendal_6a6a9a" xml:id="i-69b9979590ffaa7c-2" n="975241a7">
            <seg n="04034794">
              Fru talman! Jag blir lite förundrad när Rossana Dinamarca säger
              att alla kampsporter med slag mot huvudet ska förbjudas, för så
              är det inte. Det står klart och tydligt i propositionen. Men de
              ska begära att få tillstånd. Det ska vara en bedömning av de kampsporter
              som i sitt regelverk har slag, sparkar eller annat våld mot huvudet.
              Det är det som det här handlar om.
            </seg>
            <seg n="6aee2e62">
              Av alla dessa kampsporter hur många det är vet jag inte blir
              det säkerligen sådana som kommer att bli förbjudna på grund av
              att deras säkerhetsföreskrifter och deras regelverk för utövaren
              inte är tillräckligt säkra. Och det kommer att bli sådana som
              kommer att tillåtas.
            </seg>
            <seg n="86d8b82c">
              Det finns något som bekymrar mig lite grann. När kulturutskottet
              fattade beslutet om att begära den här utredningen var det ett
              enigt kulturutskott. De bakomliggande diskussionerna handlade
              om att vi såg att det var tokigt att vi bara hade namngivit den
              professionella boxningen i förbudet när vi såg att det kom andra
              kampsporter som hade ett skadepanorama som var ungefär detsamma.
              Dem kunde man inte göra något åt. Då sade vi från kulturutskottets
              sida att vi vill ha en samlad reglering av alla kampsporter. Det
              är det vi diskuterar just nu. Det är fråga om en samlad reglering
              av alla kampsporter. Jag förstår inte riktigt.
            </seg>
            <seg n="90f6e621">
              Jag är bekymrad över att Rossana Dinamarca säger att om de inte
              får bifall på reservation 2 kommer de att yrka bifall på reservation
              1, som innebär att den professionella boxningen ska tillåtas.
              Jag fattar inte hur Vänsterpartiet resonerar i den frågan.
            </seg>
          </u>
          <note type="speaker" n="9f3bc59f">
            Anf. 110 ROSSANA DINAMARCA (v) replik:
          </note>
          <u who="rossana_dinamarca_7ce574" xml:id="i-c526d335c4fb5631-1" n="246c014f">
            <seg n="bb7f6c32">
              Fru talman! När vi yrkar avslag är det för att vi tycker att
              vår reservation med den motivering vi har är mycket bättre. Ett
              avslag är ett avslag. När det gäller hur vi kommer att ställa
              oss vid en omröstning, ser vi att vi inte kommer att vinna gehör
              ensamma. I det här fallet handlar det om att på punkten om att
              avslå propositionen håller vi med Moderaterna. Om det råder inget
              tvivel.
            </seg>
            <seg n="7d5945dc">
              Lars Wegendal säger att kampsporter inte ska förbjudas utan i
              stället ska de inte tillåtas. Jag ber om ursäkt för att jag använder
              ordet förbud, men man vill inte tillåta kampsporterna.
            </seg>
            <seg n="696a38de">
              Om man tänker tillåta några sporter med slag mot huvudet, vilka
              sporter är det fråga om? Hur hårt eller hur löst är det okej att
              slå? Där faller återigen logiken. Man säger å ena sidan att man
              inte tycker om sporter med slag mot huvudet, de ska regleras,
              det ska sökas tillstånd och de får sannolikt inte tillstånd. Å
              andra sida står Lars Wegendal i talarstolen och säger att vissa
              av dem kommer att tillåtas. Jag förstår inte riktigt.
            </seg>
            <seg n="f8cb8fc9">
              Jag kan förstå att det inte är helt rimligt att göra upp en lång
              lista på en mängd kampsporter som man inte vill tillåta eftersom
              en siffra eller bokstav kan läggas till så att det går att komma
              runt listan. Var i stället konsekvent och säg att alla sporter
              som har slag mot huvudet inte ska tillåtas.
            </seg>
          </u>
          <note type="speaker" n="172ad891">
            Anf. 111 LARS WEGENDAL (s) replik:
          </note>
          <u who="lars_wegendal_6a6a9a" xml:id="i-69b9979590ffaa7c-3" n="975241a7">
            <seg n="fd06c207">
              Fru talman! Jag vet inte om det sista är något som Vänsterpartiet
              står för, nämligen att inte tillåta alla de sporter som har slag
              mot huvudet. Det är i så fall också sensationellt.
            </seg>
            <seg n="e7278bbe">
              Jag försökte utveckla i mitt anförande att det inte bara är fråga
              om slag mot huvudet. Det är grundförutsättningen för tillståndsgivningen.
              Det handlar om hela spektrumet av regler kring just den idrott
              eller kampsportsmatch man måste ta hänsyn till. Det är fråga om
              antal ronder, vilken skyddsutrustning som utövarna har, hur den
              medicinska kompetensen kring matchen ser ut. Det är alla dessa
              spektrum som finns omkring en match som ska avgöra. Man ska göra
              en samlad bedömning. Därför går det inte att säga att den inte
              ska vara tillåten, men den ska vara tillåten. Vi lägger ribban
              ungefär där amatörboxningen och där förbunden inom RF ligger i
              tillåtlighet.
            </seg>
            <seg n="c0070000">
              Rossana Dinamarca säger att man tänker stödja reservation 1.
              Men visst har motiven bakom reservationen betydelse om en sådan
              reservation skulle gå igenom? Det är instrumentet som talar om
              för regeringen att det är av ett visst skäl som propositionen
              avslås. Därför har det jättestor betydelse. I Moderaternas reservation
              pratar man om oseriösa arrangörer eller avarter av kampsporter.
              Läs däremot det särskilda yttrandet nr 1. Där talar man om att
              man vill ha tillåtlighet för professionell boxning, men det tror
              jag inte att Vänsterpartiet vill.
            </seg>
          </u>
          <note type="speaker" n="6f27567d">
            Anf. 112 MIKAEL JOHANSSON (mp):
          </note>
          <u who="mikael_johansson_ec52c2" xml:id="i-15047eb73a2ab036-0" n="1d904c5a">
            <seg n="3b767be7">
              Fru talman! Då Miljöpartiet de gröna inte har en ordinarie ledamot
              i kulturutskottet, och det därmed inte syns huruvida vi gröna
              håller med utskottsmajoriteten eller några av reservanterna, vill
              jag tydliggöra vår politik i den här debattens centrala fråga,
              det vill säga hur vi ser på proffsboxningen och andra kampsporter.
              Hade vi röstat om någon av beslutspunkterna i betänkandet hade
              vi röstat i enlighet med reservation 2.
            </seg>
            <seg n="6b66732e">
              Regeringen föreslår att det införs en lag om tillståndsplikt
              för vissa kampsportsmatcher som innehåller moment av slag mot
              huvudet. Av propositionstexten framgår att den föreslagna regleringen
              torde innebära torde innebära att såväl professionell boxning
              som arrangemang av vissa andra kampsporter som i dag genomförs
              inte kommer att få tillstånd med nuvarande tävlingsregler och
              säkerhetsbestämmelser.
            </seg>
            <seg n="0e2e3f59">
              Frågan är då varför det behövs en tillståndsprocess för proffsboxningen
              när det så tydligt framgår vad regeringen vill uppnå. För mig
              känns det lite onödigt, fru talman. Nej, rakt på sak: Fortsätt
              med förbudet mot proffsboxning. Däremot behövs det definitivt
              något slags reglering för övriga kampsporter som utövas med hjälp
              av slag mot huvudet.
            </seg>
          </u>
          <note type="speaker" n="81dfc274">
            Anf. 113 Vice statsminister BOSSE RINGHOLM (s):
          </note>
          <u who="bosse_ringholm_a0d4f8" xml:id="i-e89d346cf3a3aa78-0" n="13bae33f" next="i-4a495b027380a880-0">
            <seg n="c3c14b71">
              Fru talman! Till att börja med vill jag gärna uttrycka min tillfredsställelse
              och glädje över att det finns ett så uppenbarligen brett stöd
              i kammaren för den lag om tillståndsplikt för vissa kampsporter
              som regeringen har föreslagit. Jag vill gärna understryka som
              flera har gjort i debatten att det inte handlar om att dra all
              kampsport över en kam. Det handlar framför allt om att försöka
              få till stånd en modern lagstiftning eftersom det proffsboxningsförbud
              vi har haft sedan över 35 år tillbaka inte längre fungerar. Det
              har tillkommit nya sporter under hand som har till och med en
              våldsammare karaktär än proffsboxningen. Det går inte heller att
              göra en lista där man lägger till sporter. Många frågar efter
              listan. Vilka sporter kan i fortsättningen inte vara tillåtna,
              och så vidare? Sporterna ändrar karaktär, och därför måste lagen
              ha en allmängiltig utformning.
            </seg>
            <seg n="100a626b">
              Som både Göran Persson i Simrishamn, Lennart Kollmats, Birgitta
              Sellén och andra har sagt är det de medicinska riskerna som har
              varit avgörande för regeringens bedömning av vilka sporter som
              ska tillståndsprövas i fortsättningen. Jag tycker att man inte
              nog kan understryka de medicinska aspekterna. Jag har i diskussionen
              hört, bland annat från Kent Olsson, ett sätt att underskatta de
              medicinska riskerna som jag tycker är beklagligt. Det handlar
              naturligtvis om unga människors liv och situation som kanske inte
              omedelbart återverkar på deras medicinska situation och status,
              men de kan ha ganska förfärande effekter om 1030 år. Därför ska
              man definitivt inte underskatta de medicinska konsekvenserna och
              riskerna.
            </seg>
            <seg n="66990e28">
              Det sades också här, från bland annat Kent Olsson, att det är
              dubbelmoral att det finns proffsboxning eller andra typer av motsvarande
              sporter utomlands. Det är inget som vi från svensk sida kan reglera.
              Det är ett märkligt argument att det är bra att tillåta proffsboxning
              eller motsvarande andra våldsamma sporter därför att de ändå finns
              utomlands. Med samma logik kan vi tillåta narkotika i Sverige
              eftersom den bevisligen tillåts i vissa andra länder. Bara den
              parallellen visar hur undermåligt argumentet är.
            </seg>
            <seg n="262c42b4">
              Några har ställt frågan om vilken typ av myndighet som behövs
              för att pröva den typen av sporter i fortsättningen. Bland annat
              Socialstyrelsen har föreslagits. Man kan naturligtvis överväga
              olika typer av myndigheter. Skälet till att regeringen har stannat
              vid en länsstyrelse är att en länsstyrelse oftast är en myndighet
              som har att hantera olika typer av tillstånd. Socialstyrelsen
              är mer en myndighet som ägnar sig åt konsulterande verksamhet
              och gör andra typer av bedömningar och är inte en tillståndsmyndighet
              i den bemärkelsen.
            </seg>
            <seg n="e2f72a1d">
              Den mer specifika medicinska kompetensen finns naturligtvis på
              olika håll i samhället men måste byggas upp oavsett vilken myndighet
              som har valts. Regeringen har i det fallet stannat vid att föreslå
              en länsstyrelse. Vi tror att det räcker med en länsstyrelse för
              att få en likartad bedömning över hela landet.
            </seg>
            <seg n="c3ea6656">
              Det handlar framför allt om att man i ett initialskede får en
              praxisutformning i länsstyrelsen som gör att det går relativt
              smidigt i fortsättningen, när man väl har gjort de grundläggande
              medicinska bedömningarna.
            </seg>
            <seg n="2df148ef">
              Det har också framförts i debatten här och i några av reservationerna
              att man bara skulle åtala arrangörerna och inte deltagare och
              funktionärer. Jag skulle gärna vilja understryka att alla som
              deltar i den här typen av arrangemang, oavsett om man är arrangör,
              aktiv eller funktionär, har ett individuellt ansvar för sin medverkan.
              Det är därför rimligt att alla behandlas på samma sätt.
            </seg>
            <seg n="a17ef05c">
              Lars Wegendal har bland annat tagit upp diskussioner om de så
              kallade skadorna och diskussionen där man säger att i idrottens
              försäkringsstatistik kan man inte se att just boxning och kampsporter
              är mer företrädda än andra.
            </seg>
            <seg n="d77d321d">
              Precis som Lars Wegendal sade är det inte någon tillförlitlig
              statistik. Det försäkringsbolag som idrotten använder sig av har
              som praxis att över huvud taget inte ens teckna försäkringar för
              exempelvis vissa typer av fullkontaktskarate. Det gör att det
              inte finns någon fullständig statistik från berörda försäkringsbolag
              i det här läget.
            </seg>
            <seg n="ee0df997">
              När man gör jämförelser med andra sporter måste man dessutom,
              såsom det sades, konstatera att det i andra sporter handlar om
              olyckshändelser, inte någonting som är accepterat enligt regelverket.
              En viktig aspekt är också att andra sporter som ibland drabbas
              av olyckor, typ ridsport och ishockey, har en helt annan omfattning
              på både tränings- och tävlingstillfällen, ett helt annat antal
              aktiviteter, än de relativt få kampsporter som vi i praktiken
              talar om och som har ett relativt begränsat antal utövare.
            </seg>
            <seg n="0448d65a">
              Det här är en lagstiftning där man inte kan göra en lista där
              man förbjuder ett antal sporter, utan det finns möjlighet att
              via en prövning tillåta vissa sporter och andra får då inte tillstånd.
              Det är klart att lagstiftningen då måste ha en allmän karaktär.
              Om man kan utgå från att det mycket väl kan bli förändringar i
              många av de sporter som organisationerna själva bestämmer tävlingsreglerna
              för i framtiden, och som kan justera sina tävlingsregler, måste
              naturligtvis den myndighet som ska hantera det här i fortsättningen
              också vara konsekvent i sin tillämpning av kriterierna för de
              medicinska risker som man vill bedöma i fortsättningen.
            </seg>
            <seg n="2e85a59b">
              Jag vill till sist säga att idrotten, som är vår största folkrörelse,
              skänker väldigt mycket glädje och mycket spänning för många människor.
              Denna glädje och spänning som idrotten skänker vill vi gärna värna
              om. Det innebär att vi också vill ha en idrott där utövarna kan
              känna sig trygga och säkra. Då är inte minst de medicinska säkerhetsaspekterna
              i den typ av kampsporter som vi här talar om oerhört värdefulla.
            </seg>
            <seg n="a101db96">
              Precis som har sagts från flera i debatten här är det oerhört
              viktigt att konstatera att det inte är fråga om att ha ett generellt
              förbud mot all form av kampsport, vilket en del försöker framställa
              det som. Det är ganska missledande, och jag utgår från att det
              är avsiktligt som man missleder allmänheten när man gör den typen
              av påståenden.
            </seg>
            <seg n="ba9d1677">
              Det är fråga om att just understryka att idrotten har ett eget
              stort ansvar via det regelverk som de olika organisationerna fastställer,
              men samhället lägger ut allmänna säkerhetskrav och medicinska
              krav, som rimligen då ska följas upp av en myndighet, i det här
              fallet en länsstyrelse, och alla ska behandlas lika. Vi ska självfallet
              inte medverka till varken någon byråkratisering, höga avgiftsnivåer
              eller annat.
            </seg>
            <seg n="fe6ee3ac">
              Jag är säker på att när det väl har etablerats en praxis är det
              en ganska smidig hantering i fortsättningen. Avsikten är inte
              att den som har en viss typ av sport ska söka för vartenda evenemang
              och varje tillfälle under åren framöver, utan när man väl får
              den etablerade praxisen kommer det att kunna löpa ganska smidigt.
            </seg>
            <seg n="20c80ed2">
              Med det, fru talman, vill jag bara till sist konstatera att vi
              på det här viset kan övergå från en lagstiftning och ett förbud
              mot proffsboxning, som tyvärr är helt obsolet i dagsläget eftersom
              det har kommit så många nya sporter, över till en mer modern lagstiftning,
              som nu täcker hela det här området och behandlar alla på ett likvärdigt
              sätt i fortsättningen.
            </seg>
          </u>
          <note n="7894877d">
            Anf. 114 BIRGITTA SELLÉN (c) replik:
          </note>
          <u who="bosse_ringholm_a0d4f8" xml:id="i-4a495b027380a880-0" n="13bae33f" prev="i-e89d346cf3a3aa78-0">
            <seg n="3bae5b50">
              Fru talman! Jag vill till vice statsministern ställa ytterligare
              en fråga runtomkring det här med den som ska vara tillståndsmyndighet.
              Vi har från Folkpartiet, Kristdemokraterna och Centerpartiet sagt
              att vi tycker att länsstyrelsen verkar illa vald som tillståndsmyndighet
              och att det bör vara Socialstyrelsen i stället. Även riksdagens
              ombudsmän och flera länsstyrelser har framhållit att det bör vara
              en central förvaltningsmyndighet.
            </seg>
            <seg n="5421f002">
              Jag skulle väldigt gärna vilja få en förklaring till att regeringen
              har fastnat för att en länsstyrelse ska vara tillståndsmyndighet.
            </seg>
          </u>
          <note type="speaker" n="6e42ae6d">
            Anf. 115 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-e89d346cf3a3aa78-1" n="13bae33f" next="i-4a495b027380a880-1">
            <seg n="3c72ad4f">
              Fru talman! Den huvudsakliga anledningen är naturligtvis att
              länsstyrelserna på många områden, exempelvis miljöområdet, har
              just den här typen av tillståndsuppgifter. Socialstyrelsen är
              en myndighet som är mer inriktad på att verka på områden av konsulterande
              karaktär och med forskningsuppgifter.
            </seg>
            <seg n="491e1627">
              Vi har konstaterat att både Socialstyrelsen och länsstyrelsen
              i dagsläget har att bygga upp en ny kompetens, som finns på olika
              håll i landet, om det ska byggas upp en ny myndighet. Vi tycker
              då att det är rimligt att det sker i en myndighet som är van just
              vid att lämna olika former av tillstånd för arrangemang. Socialstyrelsen
              har normalt sett inte i uppgift att lämna tillstånd för olika
              typer av offentliga arrangemang.
            </seg>
          </u>
          <note n="6257ca96">
            Anf. 116 BIRGITTA SELLÉN (c) replik:
          </note>
          <u who="bosse_ringholm_a0d4f8" xml:id="i-4a495b027380a880-1" n="13bae33f" prev="i-e89d346cf3a3aa78-1">
            <seg n="7d9f42c0">
              Fru talman! Den förklaringen låter ändå lite märklig. Länsstyrelserna
              bestämmer över sina egna län, och de går inte in och trampar alltför
              mycket på andras. Man kan ibland samarbeta över länsgränser och
              så vidare, men här ska en länsstyrelse bestämma över alla länsstyrelser,
              om jag tolkar det rätt. Det låter alltså väldigt konstigt.
            </seg>
            <seg n="ff2ba0c1">
              Jag vill också koppla på att det är helt rätt, som Bosse Ringholm
              säger, att idrottsrörelsen ska kunna bestämma väldigt mycket över
              sin verksamhet och att vi som politiker inte ska vara där och
              peta på allt vad de gör. Men när det gäller den godtagbara säkerheten,
              anser ministern då att det är idrottsrörelsen själv som ska garantera
              den? Från Centerpartiets sida anser vi att det är viktigare att
              det är medicinska expertkunskaper som ska ligga till grund för
              det där.
            </seg>
            <seg n="3b27ebd0">
              Allra sist till vår ordförande: Tack för de här åren som ordförande!
            </seg>
          </u>
          <note type="speaker" n="cebd3c4c">
            Anf. 117 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-587d8bb6b55dedd4-0" n="13bae33f">
            <seg n="5c20343e">
              Fru talman! Först är det så att den medicinska sakkunskapen naturligtvis
              ska finnas hos myndigheten. Man kan inte begära att organisationerna
              ska stå för den. Det är myndigheten som ska stå för den typen
              av expertis.
            </seg>
            <seg n="23ae30ea">
              Sedan är det ganska vanligt det finns många exempel på det att
              en länsmyndighet kan vara avgörande för frågor i flera eller i
              alla län i landet. Det är ganska vanligt till exempel på skatteområdet,
              där man har speciella frågor. Vi har exempelvis en myndighet på
              skatteområdet i Ludvika som hanterar momsfrågor för alla delar
              av Sverige trots att det bara är i en del av den myndigheten.
              Det är ingen ny praxis på något sätt.
            </seg>
          </u>
          <note type="speaker" n="6db2bb55">
            Anf. 118 KENT OLSSON (m) replik:
          </note>
          <u who="kent_olsson_8e1b7d" xml:id="i-daac5a31c6171176-5" n="e78f0d07">
            <seg n="71605c51">
              Fru talman! Vice statsministern och jag delar ett gemensamt idrottsintresse,
              och jag tycker att det är tråkigt att konstatera att ministern
              har blivit ett slags förbudsminister. Förut var proffsboxning
              förbjudet, och nu kommer ytterligare ett antal delar att förbjudas,
              vad jag förstår, inom kampsporten. Jag tycker att det är lite
              tragiskt. I fråga om amatörboxningen står det ganska oklart i
              reglerna, om den ska få vara kvar eller inte.
            </seg>
            <seg n="09c201d0">
              Det är inte alls så att jag underskattar de medicinska aspekterna.
              Men det finns andra idrotter där olycksriskerna är betydligt större.
              I ishockey händer väldigt mycket, och vi vet att spelare som spelar
              väldigt mycket får många hjärnskakningar och kan få men av detta.
              Även om Bosse Ringholm var inne på det tidigare vill jag fråga
              honom: Varför är det bättre att man boxas på Åland än att man
              boxas i Sverige?
            </seg>
            <seg n="938844d3">
              Det är inte så att de här människorna får mindre skador. Det
              är väl snarare så att genom att tillåta det här kan man ha en
              bättre reglering än vad man har i andra fall. Jag är lite förvånad
              över att man inte ser den aspekten på detta.
            </seg>
            <seg n="413d1860">
              Vi vet att antalet svenska boxare som ägnar sig åt proffsboxning,
              om vi behåller den termen, inte har minskat särskilt mycket därför
              att vi har förbjudit den här i Sverige.
            </seg>
            <seg n="30496400">
              Sedan går jag över till den sista frågan, som mer rör det byråkratiska.
              Även om ministern försökte förklara det så kan jag inte riktigt
              förstå detta: Varför ska de som deltar i ett arrangemang, oavsett
              om de är boxare, läkare eller domare, få böta för det? Det borde
              väl räcka att det är arrangören som har ansvaret?
            </seg>
          </u>
          <note type="speaker" n="26ff8e7d">
            Anf. 119 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-587d8bb6b55dedd4-1" n="13bae33f">
            <seg n="b70d27a4">
              Fru talman! Kent Olsson tillhör ett parti som normalt sett brukar
              understryka behovet av individuellt ansvar. Om man deltar som
              funktionär eller på annat sätt är delaktig i ett kampsportsarrangemang
              eller en gala som inte är tillåten så finns det rimligen skäl
              att utkräva det individuella ansvaret hos individen. Man kan inte
              skylla ifrån sig och säga att man inte visste om att arrangören
              inte hade fått tillstånd.
            </seg>
            <seg n="0e05b67a">
              Jag tror att Kent Olsson ska rannsaka sitt sinne och tänka efter.
              Hans parti tycker i vanliga fall inte att det här med individuellt
              ansvar är helt fel. Det gäller inte minst i en sådan här situation,
              där det handlar om medicinska skadeverkningar.
            </seg>
            <seg n="d145ce4a">
              Jag försökte vara tydlig med att säga att proffsboxning naturligtvis
              inte är bättre på Åland än i Sverige. Den har naturligtvis samband
              med medicinska risker ur alla synpunkter. Om vi hade tillåtit
              proffsboxning under de 35 senaste åren i Sverige vet vi ingenting
              om ifall vi hade haft många fler proffsboxare än dem vi har i
              dag som är svenska medborgare. Det har vi inte någon som helst
              kunskap om, och vi har ingen möjlighet att göra en sådan bedömning.
              Vi kan bara gissa, helt enkelt. Men det är inte mer acceptabelt
              att ha proffsboxning på Åland än någon annanstans.
            </seg>
            <seg n="75d2970b">
              Jag tog exemplet med narkotika för att vara övertydlig. Om man
              säger som Kent Olsson att det är bättre att vi själva tillåter
              proffsboxning för att vi då kan bestämma reglerna så kan man säga
              att det finns länder som tillåter försäljning av narkotika, och
              därför kan vi också göra det, men med lite bättre regler, i Sverige.
              Det är så tydligt som det kan vara hur haltande den jämförelsen
              är, Kent Olsson.
            </seg>
            <seg n="cf2c1330">
              Låt mig till sist säga att de flesta trots allt är överens om
              de medicinska aspekterna. Jag tycker att de underskattas ibland.
              Det är klart att man alltid kan säga, om man har en extrem liberal
              uppfattning, att individen själv får ta ansvaret för de medicinska
              konsekvenserna. Men det handlar ju inte bara om mig själv och
              om min egen bedömning, utan om de konsekvenser detta får för samhället
              och för individens långsiktiga utveckling.
            </seg>
          </u>
          <note type="speaker" n="f26a8b33">
            Anf. 120 KENT OLSSON (m) replik:
          </note>
          <u who="kent_olsson_8e1b7d" xml:id="i-daac5a31c6171176-6" n="e78f0d07">
            <seg n="007889b9">
              Fru talman! Även om ministern tog upp exemplet med narkotika
              vill jag säga att det inte finns några större likheter mellan
              narkotika och boxning. Vad gäller narkotikan är man ganska överens
              i de flesta länder om att det ska bekämpas. När det gäller boxning
              är det i princip bara Norge, Kuba och något land till som har
              kvar förbudet. Det innebär att det är ganska enkelt att komma
              ut någon annanstans och boxas. Jag har en känsla av att vi inte
              kommer längre i debatten om det här.
            </seg>
            <seg n="cd8fc3cb">
              Låt mig i stället gå över till ansvaret och arrangörerna. Om
              det är som så att någon bjuder in en till ett arrangemang så tar
              man inte som fotbollsspelare eller i andra idrotter reda på vem
              som står bakom arrangemanget. Varför ska man lägga detta ansvar
              på dem som ägnar sig åt en kampsport som boxning? Det är klart
              att deltagarna räknar med att det ska vara ett arrangemang som
              är godkänt. Därför säger vi att det borde vara arrangörer som
              har ansvaret i det här fallet, och inte de funktionärer som är
              med.
            </seg>
            <seg n="8c8550d3">
              Jag är inte ensam om att tycka detta, och jag tror att en stor
              del av idrottsrörelsen står bakom det i de remissvar som finns.
              Det är att gå lite väl onödigt hårt och byråkratiskt fram. Men
              även där har vi tydligen olika uppfattningar.
            </seg>
          </u>
          <note type="speaker" n="256f3904">
            Anf. 121 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-587d8bb6b55dedd4-2" n="13bae33f">
            <seg n="1cc2a56a">
              Fru talman! Det är bekant att det internationellt sett finns
              det som Kent Olsson kallar för avarter i proffsboxningen. Med
              den logik som Kent Olsson har är det inte särskilt svårt att låta
              någon arrangör som kanske inte är så nogräknad stå för ett arrangemang
              som inte är tillåtet. Sedan låter man deltagarna leva i föreställningen
              att det finns någon form av tillstånd. Det är klart att alla måste
              ta det individuella ansvaret. Jag har svårt att se varför man
              just här ska göra ett stort undantag för individuellt ansvar.
              Vi vet att idrottsrörelsen lägger stor vikt vid säkerhetsaspekterna
              i sina olika idrotter och på alla sätt försöker minimera skaderiskerna,
              antingen det gäller ishockey, ridning eller någon annan sport.
              Det finns en viktig skillnad mellan den typ av skaderisker som
              inte är avsedda, utan olyckshändelser, och sporter som man från
              början vet med sig kan innebära oerhört stora risker med våld
              mot huvudet, som är helt oskyddat. Det är den stora skillnaden.
            </seg>
            <seg n="0e4d7d36">
              Den uppfattning som jag har, och som jag har lyssnat mig till
              i idrottsrörelsen, är att man gör en stor skillnad mellan amatörboxning
              och motsvarande kampsporter där risker inte finns på samma sätt
              som i de grövre fallen av kampsporter och proffsboxningen. Det
              är stor skillnad mellan det ena och det andra. Det tror jag att
              idrottsrörelsen också är beredd att fortsätta att ta ansvaret
              för, och att i fortsättningen behålla minimala skaderisker.
            </seg>
          </u>
          <note type="speaker" n="4e10b4be">
            Anf. 122 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-d2a8a7403d749b2f-1" n="8cef6bbe">
            <seg n="bedfcf7d">
              Fru talman! Jag vill bara ställa en fråga och göra en liten fördjupning
              med tanke på det som även Birgitta Sellén talade om angående tillståndsmyndigheten.
              Tar inte ministern någon hänsyn alls till remissinstanserna som
              har haft synpunkter på detta? Kör han bara på med skygglapparna
              för ögonen i egen fart?
            </seg>
            <seg n="32a8d48c">
              Jag vill också komplettera med en ny frågeställning på samma
              område. Finns det i så fall redan någon länsstyrelse som är utsedd
              eller omnämnd?
            </seg>
          </u>
          <note type="speaker" n="a2921438">
            Anf. 123 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-587d8bb6b55dedd4-3" n="13bae33f">
            <seg n="982453f3">
              Fru talman! Självfallet har vi noga sett efter vad remissinstanserna
              säger på området när det gäller att välja myndighet som sköter
              tillståndsgivningen. Det är en relativt splittrad bild bland remissinstanserna.
              Vi har självfallet samrått med Socialstyrelsen och med andra myndigheter
              om vilken som kan vara den mest lämpliga myndigheten.
            </seg>
            <seg n="2aeff3f6">
              Som jag har sagt förut har vi kunnat konstatera att man måste
              bygga upp en kompetens i en ny myndighet, oavsett om det är Socialstyrelsen
              eller länsstyrelsen. Det finns kompetens på olika håll, men den
              är inte samlad på det sätt som vi önskar i fortsättningen.
            </seg>
            <seg n="b4a62fe0">
              Det har inte funnits någon önskan från Socialstyrelsen att ta
              till sig den typen av kompetens. Jag förstår det, därför att Socialstyrelsen
              inte tycker att man är en tillståndsgivande myndighet på samma
              sätt som våra länsstyrelser, som oftast svarar för tillståndsgivning
              när det gäller miljöområdet och även för olika typer av arrangemang.
              Socialstyrelsen har ingen som helst erfarenhet av den typen av
              tillståndsgivning.
            </seg>
          </u>
          <note type="speaker" n="b0b76b80">
            Anf. 124 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-d2a8a7403d749b2f-2" n="8cef6bbe">
            <seg n="e0c56ff0">
              Fru talman! Låt mig då bara repetera den andra frågan jag ställde.
              Finns det någon länsstyrelse som i så fall redan är påtänkt, utsedd
              eller liknande?
            </seg>
          </u>
          <note type="speaker" n="e74dbc7b">
            Anf. 125 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-587d8bb6b55dedd4-4" n="13bae33f">
            <seg n="86424bb4">
              Fru talman! Vi har självfallet fört en diskussion med flera länsstyrelser,
              men vi avvaktar riksdagens hantering och kammarens beslut. Sedan
              kommer vi att fortsätta bereda frågan.
            </seg>
          </u>
          <note type="speaker" n="494cdc1c">
            Anf. 126 PETER PEDERSEN (v):
          </note>
          <u who="peter_pedersen_adf032" xml:id="i-0c330451a8682ce3-0" n="efc39945" next="i-ba0c4fe8f0f7bd8b-0">
            <seg n="25ab7ac3">
              Fru talman! Det här är ett kärt ämne, som vi nu förhoppningsvis
              diskuterar någon av de sista gångerna. Jag hade hoppats att det
              här skulle vara sista gången, för jag tillhör dem som var glada
              när vi lyckades hitta fram till en gemensam ståndpunkt om att
              vi ville ha en förutsättningslös utredning om olika kampsporter.
              Jag tycker kanske inte att den har blivit så förutsättningslös,
              framför allt inte när man läser slutresultatet i regeringens proposition.
              Där slås det ganska påtagligt fast att detta torde innebära att
              proffsboxning även i fortsättningen ska vara förbjuden.
            </seg>
            <seg n="6dd9e96b">
              Jag ägnar mycket tid åt politik, musik och idrott. Jag tror att
              det är en fördel i alla tre aktiviteterna om man förenar kunskap
              och färdighet med improvisation på något vis. Det gäller inte
              minst boxning och kampidrotter, eller för den delen fotboll. Men
              jag tycker att det känns som om det är lite för mycket improvisation
              i debatten nu om propositionen. Man säger å ena sidan att man
              förfasar sig över idrotter som tillåter att man slår och sparkar
              någon annan, framför allt om det träffar i ansiktet eller huvudet.
              Å andra sidan säger man inte någonstans att det här ska vara förbjudet.
              Man ska hitta den godtagbara säkerheten. Ingenstans står det att
              man vill förbjuda det här. Alla de som är uppe här har moraliserande
              synpunkter på kampsporter, men ingen har hittills riktigt klart
              uttryckt att man vill förbjuda alla idrotter som tillåter den
              typen av aktiviteter.
            </seg>
            <seg n="3e8903e9">
              Vi pratar, men vi fattar inte beslut. Jag misstänker att det
              finns en rädsla för att ni då skulle dra på er alltför mycket
              kritik av ett ännu större antal människor, kvinnor och män, som
              ägnar sig åt till exempel boxning. Ni pratar om att det är hemskt
              med idrotter som tillåter knockout. Man jämför till och med boxning
              med uppsåtlig misshandel i propositionen, vilket jag tycker är
              direkt förolämpande oavsett om man är boxare som amatör eller
              professionell. Jag känner så pass många boxare att jag tycker
              att det är förolämpande med den typen av uttryckssätt. Ingen boxare,
              kampsportare eller fotbollsspelare går avsiktligt in för att skada
              sin medspelare eller motspelare. På ett annat ställe i propositionen
              går det att läsa att man, på ett korrekt sätt, konstaterar att
              i boxning och andra kampsporter får man vinstgivande poäng genom
              att träffa en fastställd yta på kroppen. Det är ett sätt att vinna
              en match, helt enkelt. Man går inte upp i en boxningsring eller
              en karatearena för att skada motståndaren, utan man deltar i en
              idrott där det finns vissa fastställda regler. Genom att hålla
              sig inom det regelverket kan man vinna matchen. Gör man inte det
              blir man diskvalificerad, precis som i alla andra idrotter.
            </seg>
            <seg n="0eb53f94">
              Sedan har vi det andra spåret. När man inte kommer fram på den
              linjen säger man att det måste hållas isär om ett slag i ansiktet
              eller mot huvudet är avsiktligt eller inte. Som Britt Solberg
              mycket korrekt slår fast i sin utredning bryr sig hjärnan inte
              om ifall ett slag eller en spark var med avsikt eller inte. En
              hjärnskakning är en hjärnskakning.
            </seg>
            <seg n="628a50e6">
              Jag kan hålla med idrottsministern, som jag vet är en sann bekämpare
              av alkoholmissbruk apropå den här parallellen till narkotika,
              som jag tyckte var något märklig: Vill vi verkligen bekämpa minskningen
              av hjärnceller i fosterlandet Sverige borde vi rikta ännu mer
              insatser mot att bekämpa den ökade alkoholkonsumtionen. Det skulle
              ge mycket mer effekt. Nu inriktar vi oss på ett fåtal människor
              som väljer att ägna sig åt kampsport, och hela tiden är argumentet
              att vi vill rädda hjärnceller. Man ska inte få ta egna beslut.
            </seg>
            <seg n="a425bbad">
              Det finns inte heller någon statistik, vill jag hävda, att använda
              som bevis vare sig för eller emot boxning eller andra kampsporter.
              All statistik hämtas utifrån. Vi har ju inte haft någon svensk
              proffsboxning sedan den 1 januari 1970, utan vi hänvisar till
              proffsboxare i andra länder till exempel USA, där man får hålla
              på och boxas tills man är ungefär i min ålder. Detta tycker jag
              är fullständigt olämpligt nästan oavsett vilken idrott man håller
              på med. Det är precis den typen av avarter vi skulle kunna jobba
              mot om vi tillät professionell boxning i Sverige och jobbade inom
              de förbund som finns tillsammans med Svenska Boxningsförbundet
              för att få en säkrare idrott.
            </seg>
            <seg n="9ff294a0">
              Det låter precis som om boxningen har varit likadan i alla år.
              Den som vet någonting om boxning vet att det har hänt oerhört
              mycket på säkerhetsområdet. Förr fick man boxas hur länge som
              helst och utan handskar. Snarare använde man redskap som gjorde
              att man skulle skada sin motståndare. Sedan har det skett en nedtrappning
              av antalet ronder som man får gå i en match.
            </seg>
            <seg n="6c6612bc">
              Lennart Kollmats säger att man springer fortare och fortare och
              slår hårdare och hårdare men att hjärnan inte utvecklas. Nu är
              det ju så att man bäst motverkar slag genom att undvika att få
              dem. Vidare tränar man nackmusklerna för att motverka slag och
              slippa den här skvalpningen av hjärnan som jag tror att Birgitta
              Sellén pratade om.
            </seg>
            <seg n="07854c48">
              Vi kan inte ha oss själva som måttstock när vi talar om vad som
              ska vara tillåtet eller inte tillåtet. Jag skulle bli allvarligt
              skadad om jag ställde upp i störtlopp, till exempel, med mina
              förutsättningar just nu. Om jag ställde upp i en NHL-match skulle
              jag säkert bli allvarligt skadad, eller i en boxningsmatch. Vi
              måste se att detta är vältränade idrottsmän och idrottskvinnor
              som utövar olika idrotter. Vi kan inte bara ha en massa myter
              om att de som håller på med kampidrott mycket oftare än andra
              blir skadade på ett allvarligt sätt, att de får allvarliga huvudskador.
              Lägg då fram den bevisningen, om det är på det sättet! Det finns
              ingenting som styrker den åsikten.
            </seg>
            <seg n="02933941">
              Jag har skrivit många motioner om detta. Den senaste jag skrev
              var på propositionen, Kr24, och den har av någon anledning fallit
              bort. Jag hittar inte den i någon reservation. Annars brukar ni
              alltid bifalla och avslå hit och dit, men den har liksom fallit
              bort av någon anledning. Jag hoppas att det beror på att den är
              så bra att ni inte riktigt haft argument att bemöta den med.
            </seg>
            <seg n="7e240efe">
              Det som trots allt gör mig riktigt glad i propositionen är att
              vi nu avskaffar särlagstiftningen att professionell boxning ska
              vara förbjuden. I stället ska vi ha en tillståndsplikt för alla
              kampidrotter som tillåter slag mot motståndaren, framför allt
              huvudet. Jag kan acceptera en sådan tillståndsplikt.
            </seg>
            <seg n="9f784698">
              En sak gör mig dock besviken. Läser man själva lagtexten ser
              man att den är ganska neutral, men regeringen kan inte låta bli
              att i den omliggande texten som ju kommer att vara ganska viktig
              för tillståndsmyndigheten peta in, precis som för övrigt idrottsministern
              gjorde i samband med lagrådsremissen, att detta kommer att innebära
              att proffsboxningen är förbjuden även i framtiden. Det står det
              faktiskt inte i propositionen.
            </seg>
            <seg n="1c9f6f20">
              Jag skulle vilja fråga idrottsministern: Är idrottsministern
              nu beredd att göra samma tolkning som kulturutskottet gör och
              som för övrigt även jag gör i yrkande 3, tror jag, i min motion
              Kr24 nämligen att det är angeläget att slå fast att ingen kampsport
              i förväg bör betraktas som förbjuden? Håller idrottsministern
              med om den tolkningen på s. 11 i kulturutskottets betänkande?
            </seg>
            <seg n="d16c66d8">
              På s. 12 står det: Tillståndsmyndigheten bör därför inte förbjuda
              en kampsport enbart på grund av dess beteckning eller klassificering
              utan bör göra en samlad prövning med utgångspunkt i den specifika
              kampsportens tävlingsregler och säkerhetsbestämmelser.
            </seg>
            <seg n="6ab5749b">
              Jag vill ha ett svar på den frågan. Jag tror att även kampsportsvärlden
              vill ha det.
            </seg>
            <seg n="939ac4a6">
              En annan märklighet, som jag förstår att även idrottsrörelsen
              har varit inne och haft synpunkter på, är att man å ena sidan
              säger till dem som ägnar sig åt exempelvis amatörboxning att det
              är en bra idrott som kan vara ett föredöme för andra kampidrotter.
              Å andra sidan säger man: Men nu ska ni betala en tillståndsavgift
              för att ni utövar er idrott.
            </seg>
            <seg n="69ba7288">
              För att jämföra med trängselavgifter innebär det i praktiken
              att vi inför en trängselavgift på dem som ägnar sig åt kampidrott.
              Och de kommer inte i alla avseenden från socialgrupp 1 utan är
              ofta inte bemedlade nog att kunna hålla på med mer dyrbara idrotter
              som hockey. Nu säger vi: Om ni ägnar er åt karate eller boxning
              ska ni i fortsättningen betala en avgift för det.
            </seg>
            <seg n="c8e072f7">
              Då är svaret ungefär att det vore konstigt att göra skillnad
              på en ideell, allmännyttig förening och en kommersiell organisation.
              Det argumentet förstår jag inte alls. Jag var med och tog fram
              den idrottspolitiska propositionen tillsammans med dåvarande idrottsministern
              Ulrica Messing, och då slog vi fast att det är viktigt att inom
              idrotten göra skillnad när ideella organisationer gör om sig till
              kommersiella bolag. Är man ett kommersiellt bolag ska vanlig skattelagstiftning
              gälla och så vidare.
            </seg>
            <seg n="312a9601">
              Vi har särregler för idrotten vad gäller skattelagstiftningen.
              Det finns vissa positiva särregler som gäller idrotten. Min fråga
              till idrottsministern är: Varför ska det inte gälla även i det
              här avseendet? Om man nu är accepterad av och upptagen som medlem
              i Riksidrottsförbundet, som flera av de här idrotterna är, varför
              ska man då straffas med en avgift? Det vill jag gärna ha svar
              på.
            </seg>
            <seg n="749be7e3">
              Man vet aldrig vilken debatt som är den sista, men om detta skulle
              vara min sista debatt är jag väldigt glad att jag fick prata just
              om kampsporter. Jag vill yrka bifall till min motion Kr24, punkt
              14. Jag vill också tacka alla trevliga ledamöter i kulturutskottet
              för ett gott samarbete under många år. Jag vet att några av er
              slutar, och jag kommer att sakna er väldigt mycket även om jag
              tycker att ni har helt fel när det gäller er inställning till
              kampsporter i allmänhet och boxning i synnerhet. Tack ska ni ha!
            </seg>
          </u>
          <note n="c68f3148">
            Anf. 127 BIRGITTA SELLÉN (c) replik:
          </note>
          <u who="peter_pedersen_adf032" xml:id="i-ba0c4fe8f0f7bd8b-0" n="efc39945" prev="i-0c330451a8682ce3-0">
            <seg n="14d86b83">
              Herr talman! Det är alltid intressant att lyssna till Peter Pedersen.
              Du är så engagerad i dina debatter. Det ska du ha en eloge för,
              tycker jag.
            </seg>
            <seg n="b55022fa">
              Jag lyfte i mitt anförande upp att jag tycker att det finns många
              signaler inom kampsporterna som känns fel för mig. Jag anser att
              det är ohälsosamt med hårda slag och sparkar mot huvudet och att
              kampsporterna kan ge signaler om att det är tillåtet att slå och
              sparka andra för att knocka ned dem.
            </seg>
            <seg n="5a025328">
              Ser inte Peter Pedersen att det finns en risk att en del som
              håller på med kampsporter och då tänker jag kanske framför allt
              på de sporter där det också finns sparkar, eftersom vi ser att
              det förekommer så mycket i samhället tycker att jag kan det här,
              jag vet hur jag ska göra när jag hamnar i en konflikt, och så
              använder man sig av de här sparkarna som man har lärt sig när
              man gått i kampsportsträning? Man glömmer bort de regler man lärt
              sig på lektionen, eller vad det nu ska kallas när man går på träning,
              och använder sig av sparkar för att slå ned någon även ute på
              gatan.
            </seg>
          </u>
          <note type="speaker" n="e6a93f89">
            Anf. 128 PETER PEDERSEN (v) replik:
          </note>
          <u who="peter_pedersen_adf032" xml:id="i-0c330451a8682ce3-1" n="efc39945" next="i-ba0c4fe8f0f7bd8b-1">
            <seg n="afcf2549">
              Herr talman! Det här tror jag är en av de absolut största myter
              som finns om kampsport. Jag har småtränat lite. En del tror att
              jag varit svensk mästare. Detta vill jag här och nu bestrida,
              men jag har tränat lite boxning och karate och varit inne och
              tittat på lite andra idrotter. Oavsett vilken idrott det gäller
              vet man inom kampidrotten att man har fokus på sig. Så fort det
              händer någonting på stan någon provocerar en boxare, till exempel,
              talar om att man är världsmästare och gärna vill se vem som är
              starkast kommer det att stå i tidningen att en boxare var i bråk.
              Det står det aldrig om det är en fotbollsspelare.
            </seg>
            <seg n="50098aa4">
              Det jag fick lära mig, och det tror jag gäller fortfarande, är
              ungefär att om man råkar i bråk som kampsportare ska man först
              försöka prata sig ur situationen och sedan springa tre kilometer
              och hoppas att motståndaren inte har lika bra kondition. Om man
              sedan står mot en vägg och motståndarna är tre stycken och använder
              redskap, kniv eller någonting, har man möjligtvis rätt att använda
              det våld som krävs precis som vilka människor som helst. Jag tror
              att det är en stor myt att de som ägnar sig åt kampsporter skulle
              vara speciellt benägna att använda sina kunskaper på stan.
            </seg>
            <seg n="9f1f16e2">
              De som tränar de här idrotterna vet att det är ett enormt hårt
              arbete. Om man bara vill lära sig att slåss finns det enklare
              sätt att nå fram till att vinna ett slagsmål på stan än att hålla
              på med kampidrott, vill jag säga, för det är ett tungt, hårt och
              slitsamt arbete som jag inte tror att någon våldsbenägen fanatiker
              av något kön ägnar sig åt frivilligt. Det finns enklare sätt att
              vinna på gatan.
            </seg>
          </u>
          <note n="8d3c2292">
            Anf. 129 BIRGITTA SELLÉN (c) replik:
          </note>
          <u who="peter_pedersen_adf032" xml:id="i-ba0c4fe8f0f7bd8b-1" n="efc39945" prev="i-0c330451a8682ce3-1">
            <seg n="a1afb5e4">
              Herr talman! Det är möjligt att det ligger lite grann i det som
              Peter säger, att har en boxare varit ute och slagits står det
              boxare i tidningen och att det i samma situation inte står fotbollsspelare.
              Då står i stället namnen. Då står det Ljungberg och Mellberg och
              allt vad det är. Det är ett precis lika tydligt språk.
            </seg>
            <seg n="011f8983">
              Sedan skulle jag vilja ställa en annan fråga som jag funderade
              över. Den har att göra med hur Vänstern kommer att hantera reservationerna
              som finns i betänkandet. Jag drar mig till minnes förra mandatperioden
              när vi hade mycket debatt om kampsporter. Peter Pedersen ville
              ha en utredning för att vi förhoppningsvis skulle få tillstånd
              att godkänna proffsboxning, som naturligtvis var Peters önskan.
              Det blev en väldig diskussion. Den kulminerade i att Moderaternas
              Elisabeth Fleetwood ställde upp på utredningen för att få avslag
              på att godkänna proffsboxning. Jag tror att Peter känner igen
              diskussionen. Tänker ni i dag återgälda den väntjänsten? Moderaterna
              stödde er förra gången så i dag är kanske Vänsterpartiet redo
              att stödja Moderaterna.
            </seg>
          </u>
          <note type="speaker" n="6230c41c">
            Anf. 130 PETER PEDERSEN (v) replik:
          </note>
          <u who="peter_pedersen_adf032" xml:id="i-96d7219fe32623a3-0" n="efc39945">
            <seg n="e3f27c17">
              Herr talman! Jag tror att mina partikamrater kommer att rätta
              till det. Jag tror att det beror på en liten missuppfattning.
              Jag har inte riktigt förstått varför de olika yrkandena har hamnat
              på de ställen de gjort. Avslag på propositionen, står det som
              rubrik på reservation 1 från Moderaterna. Men jag kan inte se
              någonstans när jag läser den texten att de faktiskt yrkar avslag
              på propositionen. Det kanske Kent Olsson kan förtydliga. Man godkänner
              lagstiftningens syfte, men jag hittar inte riktigt själva yrkandet
              på avslag i motivationen i texten. Men det får mina partikamrater
              reda ut.
            </seg>
            <seg n="8fe5a7c2">
              Jag bara konstaterar att Vänsterpartiet, tyvärr, tycker jag,
              har ett kongressbeslut som säger att vi ska behålla proffsboxningsförbudet,
              och så säger man ingenting i princip om de övriga kampsporterna.
              Det har jag försökt ändra på, men jag har inte lyckats än. Jag
              hoppas att jag kan göra det i framtiden. Det innebär att det per
              definition är omöjligt för Vänsterpartiet att ställa upp på den
              här lagstiftningen, för det innebär faktiskt att vi upphäver det
              specifika proffsboxningsförbudet. Det är själva problematiken.
            </seg>
            <seg n="f41ca1ba">
              Det är inget återgäldande. Jag hoppas att det är en missuppfattning.
              Jag kan säga att det är en något vilseledande rubricering för
              det står avslag på propositionen och jag kan inte hitta det avslaget
              riktigt, utan Moderaterna säger ungefär att man ställer upp på
              själva inriktningen men inte är riktigt nöjd med vissa delar.
              Då är det inte ett riktigt avslag. Jag tycker att det bör förtydligas
              i den fortsatta debatten.
            </seg>
            <seg n="5c277299">
              Jag ber om ursäkt för att jag strulade till det lite.
            </seg>
          </u>
          <note type="speaker" n="5b54e84e">
            Anf. 131 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-63a3acb27d1c5300-3" n="66e9f8cd">
            <seg n="92e8ec53">
              Herr talman! När jag för det första gjorde rekordjämförelserna
              med friidrott på olika sätt och sade att det utvecklas hoppas
              jag att jag inte sade att hjärnan inte utvecklas. Det hoppas jag
              innerligt att den gör. Det är skallens hårdhet som inte utvecklas
              med utvecklingen. Detta sagt för att rätta till det om jag skulle
              ha sagt fel.
            </seg>
            <seg n="852657ef">
              Sedan vill jag ta upp att det har sagts i debatten att man får
              flytta utomlands för att boxas i proffsboxningsmatcher. Jag skulle
              vilja fråga Peter, som är mer insatt och kunnig i det här än jag
              är: Är det lika regler i alla länder för det som kallas professionell
              boxning? Du antydde att så inte skulle vara fallet. En medicinsk
              undersökning var gjord i USA och där får man ju boxas på ett helt
              annat sätt än man kanske får i andra länder. Eller är det så att
              de olika boxningsorganisationerna var och en har sina regler så
              att det som sagts tidigare, att det är lika regler utanför Sverige,
              i Kuba, Norge och vad det nu är för någonting, inte stämmer.
            </seg>
            <seg n="63721a66">
              För det andra skulle jag vilja säga att när det gäller knockouten
              och logiken håller jag med om att det inte är logiskt att ställa
              upp för de regler som finns inom den så kallade amatörboxningen.
              Men det är för mig en kompromiss. Jag skulle personligen helst,
              ska jag i ärlighetens namn säga, velat se ett stopp även för den
              delen. Men det här är en kompromiss som jag tycker är rimlig.
              Det är en godtagbar säkerhet som jag kan acceptera, att vi har
              de regler som i dag gäller i Sverige för att kunna boxas i OS
              till exempel. Det är ju de regler som gäller vid olympiska spel.
            </seg>
            <seg n="edc5680f">
              När det gäller alkoholkonsumtionen håller jag med Peter i det
              avseendet att det vore fantastiskt bra att få ned alkoholkonsumtionen
              för att minska förlusten av hjärnsubstans och hjärnceller. Men
              det utesluter inte på något sätt att man vidtar åtgärder på andra
              områden också. Jag tycker att det är viktigt att ha med det i
              sammanhanget.
            </seg>
          </u>
          <note type="speaker" n="0acb50f0">
            Anf. 132 PETER PEDERSEN (v) replik:
          </note>
          <u who="peter_pedersen_adf032" xml:id="i-96d7219fe32623a3-1" n="efc39945">
            <seg n="05b103b9">
              Herr talman! Tyvärr sätter vi i så fall in alltför lite åtgärder
              för att få ned alkoholkonsumtionen. Om vi verkligen vill komma
              till rätta med stora samhällsproblem, personliga tragedier och
              enormt stora kostnader för samhället borde vi faktiskt ägna mer
              tid åt det senare än åt att hålla på och jaga ett antal boxare
              eller kampsportare. Jag tycker att det är en märklig argumentation,
              måste jag säga.
            </seg>
            <seg n="e5c67780">
              När det gäller olika regler för boxning är det så att Sveriges
              Boxningsförbund är med i Europeiska Boxningsunionen. Där finns
              det fastställda regler för vad som gäller. Men allting kan utvecklas.
              Det var det som var min poäng. Boxningssporten, för att ta det
              exemplet, har inte alltid sett likadan ut. Den har humaniserats:
              kortare matcher, mer skydd, bättre regler. Det kan man förstås
              fortsätta med.
            </seg>
            <seg n="22f5f18d">
              Men min poäng är att jag även i det här fallet tycker att det
              är märkligt att Folkpartiet kan tycka att vi ska gå in och ha
              synpunkter på hur tjocka handskarna ska vara, hur långa matcherna
              ska vara och så vidare. I alla andra sammanhang brukar vi vara
              överens om att idrotten själv faktiskt ska avgöra sina idrottsregler.
              Jag ser med fasa fram emot att vi får en reglering av hur hård
              pucken ska vara eller vilken lutning vi får ha på störtlopp, för
              om det lutar för mycket kan man faktiskt slå ihjäl sig om man
              kör omkull och så vidare. Nu överdriver jag lite, men idrotten
              värnar om sina utövare. De som inte gör det har inga utövare.
              Kom till vår idrott, här ska vi skada er till döds! Vem tror att
              någon skickar in ungarna där? Idrottsutövarna och deras ledare
              och tränare kommer förstås att se till att det fungerar på ett
              bra sätt.
            </seg>
            <seg n="e3a9f1e4">
              Sedan tycker jag att det var ärligt och bra att Folkpartiet erkänner
              att den här lagstiftningen inte är speciellt logisk. Jag tror
              att det kan vara bra att man hittar en balans någonstans. Då tycker
              jag att man hade kunnat nöja sig med att säga: Vi vill att tillståndsmyndigheten
              ska avgöra vad som är godtagbar säkerhet. Om man uppfattar att
              den är det ska den godkännas. Därför finner jag med glädje att
              det faktiskt står ungefär så i kulturutskottets betänkande. Och
              jag utgår från att tillståndsmyndigheten mer lyssnar på kulturutskottet
              än på regeringen i det här avseendet. Då kan vi få en vettig lagstiftning,
              trots allt.
            </seg>
          </u>
          <note type="speaker" n="ff4ddee0">
            Anf. 133 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-63a3acb27d1c5300-4" n="66e9f8cd">
            <seg n="af8fa805">
              Herr talman! Det senare hoppas jag också, därför att riksdagens
              beslut faktiskt handlar om det betänkande som kulturutskottet
              lägger fram och inte om den proposition som regeringen lägger
              fram. Det är självklart att det är riksdagens beslut som är det
              som gäller.
            </seg>
            <seg n="4c356e56">
              När det gäller idrotten som bestämmer själv vill jag peka på
              att en del av de här kampsportsorganisationerna faktiskt inte
              är inkluderade i Riksidrottsförbundet. Jag ser med fasa på det
              Peter Pedersen antyder, att de organisationer som inte ens har
              kommit in i RF självfallet ska bestämma sina regler. Då är vi
              ute på hal is. Det vill jag helt enkelt inte ställa upp på.
            </seg>
            <seg n="954f66c8">
              Peter känner ändå till mycket om det här och har en god sakkunskap.
              Du sade att det är ett fåtal inom kampsporterna, som man inte
              ska jaga, medan alkoholkonsumenterna är så många fler. Jag håller
              med om att proportionerna inte är desamma. Vi har i kulturutskottet
              fått uppgiften att behandla detta, medan de insatser som samhället
              gör för att bekämpa alkoholkonsumtionen är avsevärt mycket större
              än det här innebär. Det är inte jämförbart på samma dag.
            </seg>
            <seg n="65c7dda5">
              Men det har sagts i debatten att det är ett par hundra tusen
              som tvingas utomlands för att träna om det här går igenom, bland
              annat aktiva eller före detta aktiva pugilister. Då skulle jag
              vilja höra ditt svar och din tolkning. Om detta går igenom i riksdagsbeslut,
              vilket jag tror, hur många ungdomar tror du tvingas utomlands
              för att träna och liknande i de här kampsporterna? Är det 5 000,
              10 000 eller 200 000?
            </seg>
          </u>
          <note type="speaker" n="5e06671b">
            Anf. 134 PETER PEDERSEN (v) replik:
          </note>
          <u who="peter_pedersen_adf032" xml:id="i-96d7219fe32623a3-2" n="efc39945">
            <seg n="286e6cba">
              Herr talman! Den frågan är omöjlig att besvara eftersom vi ännu
              inte har sett var gränsen för godtagbar säkerhet kommer att ligga.
              Skulle man lägga in alla som tillåter slag eller sparkar mot huvudet
              kan det bli de högre siffrorna. Det beror helt och hållet på var
              tillståndsmyndigheten anser att den tillåtna nivån ska ligga.
              Den frågan går inte att besvara.
            </seg>
          </u>
          <note type="speaker" n="006892ff">
            Anf. 135 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-587d8bb6b55dedd4-5" n="13bae33f">
            <seg n="2ae842f5">
              Herr talman! Regeringens förslag är alltså en tillståndsplikt
              för vissa kampsportsmatcher. Många efterlyser en lista på vilka
              sporter som inte kommer att vara tillåtna utan förbjudna i fortsättningen.
              Skälet till att regeringen inte kan lägga fram ett sådant förslag
              är att det inte går att ha en sådan lista som hela tiden är aktuell.
              Det måste göras en bedömning utifrån generella villkor av den
              medicinska säkerheten.
            </seg>
            <seg n="763a50e7">
              Precis som Lennart Kollmats säger att idrotten själv tar ansvar
              för sina regler så kan idrotten också ändra sina regler hela tiden.
              Därför kan man inte göra en lista där man har aktuella sporter
              som är tillåtna eller inte tillåtna. Det måste vara de generella
              medicinska kraven som gäller alla i fortsättningen, och sedan
              får detta prövas från fall till fall. Det gör att ingen är på
              förhand utsedd för att inte klara reglerna. Det beror alldeles
              på vilka regler man själv tänker tillämpa i den sport som söker,
              och sedan får man pröva dem mot de regler som regering, riksdag
              och tillståndsmyndigheter har ställt sig bakom.
            </seg>
            <seg n="e2b18d2f">
              När kulturutskottet gör bedömningen att den här lagstiftningen
              inte har tillkommit för att göra proffsboxningen tillåten så är
              det en ganska rimlig slutsats. Den har ju tillkommit därför att
              vi har haft ett proffsboxningsförbud som har fungerat väl i 35
              års tid men som numera är akterseglat eftersom det har tillkommit
              nya sporter som är av samma karaktär eller till och med värre
              ur medicinsk synpunkt än proffsboxning, och därför måste lagstiftningen
              göras om. Det är alltså en rimlig bedömning som kulturutskottet
              har gjort i det fallet.
            </seg>
            <seg n="751bd25f">
              När det gäller avgifter vill jag säga att det självfallet är
              så att på ett område där det förekommer både ideell och kommersiell
              verksamhet, vilket det gör när det gäller exempelvis olika kampsportsskalor,
              är det rimligt att själva tillståndsprövningen är enhetlig. Jag
              vill gärna understryka att det här med avgifter, som görs till
              en stor fråga, inte handlar om att man vid varenda tillfälle ska
              betala avgift i åratal framöver, utan det är ju fråga om att få
              till stånd en generell prövning av någon sport som har samma regelverk.
              Om amatörboxningen, som är det enklaste, har sin prövning klarad
              så gäller det för lång tid framöver, såvida det inte sker någon
              förändring av regelverket inom amatörboxning. Jag tycker att avgifternas
              betydelse i sammanhanget är väsentligt överdriven.
            </seg>
          </u>
          <note type="speaker" n="84ec17dd">
            Anf. 136 PETER PEDERSEN (v) replik:
          </note>
          <u who="peter_pedersen_adf032" xml:id="i-96d7219fe32623a3-3" n="efc39945">
            <seg n="b5828838">
              Herr talman! Jag tycker att det är glädjande att idrottsministern,
              som jag uppfattar det, inte längre klart slår fast att den här
              lagstiftningen per definition kommer att innebära att proffsboxning
              även i framtiden ska vara förbjuden, utan att det helt enkelt
              är upp till tillståndsmyndigheten att avgöra om de tävlingsbestämmelser
              och de tävlingsregler som till exempel boxningen eller karaten
              lämnar in kan anses vara godtagbara eller inte. Då tycker jag
              att vi har kommit en bit på vägen.
            </seg>
            <seg n="c00da9b1">
              Det är ju faktiskt det som jag har i ett av mina yrkanden och
              som kulturutskottet slår fast: Man kan inte bara titta definitionsmässigt
              och säga att om ni håller på med den och den idrotten så är det
              per definition förbjudet, och om ni inte gör det så är det tillåtet.
              Ett exempel på det är att vi har George Scott, som var världsmästare
              i en organisation i boxning, och vi har Zoltan Sarossy, som är
              en duktig svensk boxare. Han fick aldrig boxas som proffs på hemmaplan,
              men han blev svensk olympisk silvermedaljör. Men då kom de på
              att de skulle ställa upp i Globen i stället och mötas i en K 1-match,
              där det var tillåtet att både slå och sparka. Då var det helt
              plötsligt tillåtet. Det visar ju det absurda i den lagstiftning
              som vi har haft.
            </seg>
            <seg n="be669f1a">
              Jag kan ställa upp på att vi i all mänsklig aktivitet måste ha
              någon typ av säkerhetstänkande det ska gälla idrott, och det ska
              gälla samhället i stort och vi ska minimera risken för allvarliga
              skador. Men jag tror att vi måste våga ha förtroende för att idrottsorganisationerna
              är de bästa företrädarna när det gäller att utforma sina egna
              tävlingsregler och tävlingsbestämmelser. Då är det sedan upp till
              tillståndsmyndigheten om de är tillräckligt bra eller inte för
              att de ska vara godtagbara. Då får man ju en dialog som gör att
              man möjligtvis kan förändra regelverket.
            </seg>
            <seg n="b98a7255">
              Men jag ser också en viss taktik i det hela. Förut har det varit
              väldigt mycket nej till proffsboxning, inte minst från Folkpartiet.
              Nu säger man i stället så här: Vi har ingenting emot att människor
              tjänar pengar på sin idrott, men då ska proffsboxarna ha exakt
              samma regler som amatörboxarna har. Då är det tillåtet.
            </seg>
            <seg n="4ccdfb2c">
              Jag tycker att det är ett fegt sätt att argumentera, för då vet
              man att det inte kommer att fungera eftersom EBU:s regler inte
              ser ut så. Jag kan säga att i USA finns det ungefär lika många
              regeluppsättningar som det finns delstater.
            </seg>
            <seg n="52a3539a">
              Det är alltså inte omöjligt att hitta fram till en utveckling
              av regelsystemet som gör att vi tänker ännu mer på boxarnas, karateutövarnas
              eller vad det nu kan vara säkerhet. Jag utgår från att det ligger
              i Svenska Boxningsförbundets djupaste intresse och att man också
              slåss för det redan i dag.
            </seg>
          </u>
          <note type="speaker" n="24f9fb33">
            Anf. 137 LARS-IVAR ERICSON (c):
          </note>
          <u who="unknown" xml:id="i-587d8bb6b55dedd4-6" n="63235b4b">
            <seg n="01864457">
              Herr talman! Det har i olika sammanhang förts fram många argument
              för kampsporternas förträfflighet: att det är billiga sporter,
              att unga våldsamma män lär sig respekt och disciplin, att det
              är vuxna människor som väljer att träna och tävla i kampsporter,
              att de är medvetna om riskerna och att dessa sporter engagerar
              många invandrare och hjälper dem ur arbetslöshet och passivitet.
              Ja, uppräkningen skulle kunna fortsätta. Vi har också här i debatten
              fått höra en del till kampsporternas försvar.
            </seg>
            <seg n="9d62c384">
              Men jag kan inte låta mig övertygas av dessa argument utan förlitar
              mig på den medicinska sakkunskapen. Jag undrar om det verkligen
              kan kallas idrott om målsättningen är att via sparkar och slag
              mot huvudet få motståndaren ur balans.
            </seg>
            <seg n="20205c44">
              Det har ibland gjorts jämförelser med andra idrotter, till exempel
              skaderisken för den som spelar hockey. Det kan vara av intresse
              att ta del av Luleå Hockeys matchläkare Yelverton Tegnérs syn
              på hockey kontra kampsport. Han har studerat vad som händer när
              en hockeyspelare får en lindrigare form av hjärnskakning i samband
              med en tackling. Testpersonen uppvisade en kraftig stegring av
              äggviteämnen i hjärnan och då var det bara en enda smäll mot huvudet
              som orsakade detta. Slutsatsen blir då: Tänk på vad som händer
              i en kampsportsmatch, då du får upprepade smällar mot hjärnan.
              Varje smäll ger en liten hjärnskada.
            </seg>
            <seg n="7b3c81ad">
              Jag har med intresse tagit del av dagens debatt för och emot
              kampsport, men det som har satt mest spår hos mig är ändå mötena
              med en man som proffsboxats. Visserligen hade han varit aktiv
              en relativt kort tid, men även då utsätts huvudet och därmed vitala
              delar av hjärnan för slag som skakar om hjärnan. Jag minns mina
              möten med mannen. De bestod mest av samtal där jag gång på gång
              fick tala om vem jag var och upprepa det som jag hade sagt någon
              minut tidigare.
            </seg>
            <seg n="f1875259">
              Herr talman! Jag kommer att göra allt för att mina barnbarn inte
              ska uppmuntras att ägna sig åt kampsporter som går ut på att med
              slag och sparkar träffa motståndarens huvud, och jag välkomnar
              tillståndsplikten för vissa kampsporter i väntan på deras definitiva
              sorti ur sportens värld.
            </seg>
            <seg n="6100f79f">
              Jag vill också avslutningsvis stämma in i hyllningskören till
              Lennart Kollmats. Som pendlare mellan tre utskott har jag alltid
              känt mig mycket välkommen i kulturutskottet, och Lennart har stor
              del i detta. Jag vill önska dig all välsignelse för framtiden
              och att det ska finnas många idrottsresultat att fylla på i förrådet.
            </seg>
          </u>
          <note type="speaker" n="2ad08a34">
            Anf. 138 PETER PEDERSEN (v) replik:
          </note>
          <u who="peter_pedersen_adf032" xml:id="i-96d7219fe32623a3-4" n="efc39945">
            <seg n="6a52ad45">
              Herr talman! Om du nu har pratat med en matchläkare i ishockey
              som kan beskriva de allvarliga skador man kan få genom en liten
              enkel tackling så skulle jag vilja att du utvecklade om den här
              matchläkaren talade om vilka regler som finns exempelvis om en
              hockeyspelare får en allvarlig huvudskada, till exempel en hjärnskakning.
              Vad har man för speciella regelsystem som avgör om spelaren då
              till exempel blir avstängd under en betydande tid, som i boxning?
            </seg>
            <seg n="40b6a428">
              Min erfarenhet är att en boxare inte får boxas om han har blivit
              slagen knockout. En hockeyspelare kan däremot stå på isen någon
              vecka efteråt. I stora internationella mästerskap överväger intresset
              att spelaren är en viktig kugge för laget, och då får man ställa
              upp.
            </seg>
            <seg n="a24ab2d7">
              Jag hävdar fortfarande att Britt Solberg hade rätt i sin analys.
              Hjärnan tar inte hänsyn till om jag har fått skadan frivilligt,
              ofrivilligt, med avsikt eller inte. Det är viktigt att man läker
              ut skadan oavsett om man har fått den i trafiken, i boxningsringen
              eller i en hockeymatch.
            </seg>
            <seg n="8d972077">
              Jag hävdar att hockey har mycket att lära av kampsporterna när
              det gäller säkerhetstänkande och allvarliga skador mot huvudet.
              Det finns fortfarande ingen statistik som tyder på att kampsporter
              skulle vara överrepresenterad när det gäller den typen av skador.
            </seg>
          </u>
          <note type="speaker" n="00e574d7">
            Anf. 139 LARS-IVAR ERICSON (c) replik:
          </note>
          <u who="unknown" xml:id="i-587d8bb6b55dedd4-7" n="63235b4b">
            <seg n="44876110">
              Herr talman! Jag är naturligtvis ingen medicinman. Jag utgår
              bara ifrån vad Yelverton Tegnér och övrig läkarexpertis har sagt
              i detta ärende. Det måste väl ändå vara så att en skada som inträffar
              i hockey rimligtvis är lindrigare eftersom man använder en hel
              del skydd i den sporten jämfört med i de kampsporter som vi behandlar
              här i dag.
            </seg>
          </u>
          <note type="speaker" n="cbe45dcb">
            Anf. 140 PETER PEDERSEN (v) replik:
          </note>
          <u who="peter_pedersen_adf032" xml:id="i-96d7219fe32623a3-5" n="efc39945">
            <seg n="4eb66547">
              Herr talman! Skydd är jättebra, men jag hävdar att en ishockeyhjälm
              inte hjälper speciellt mycket mot en hjärnskakning. Det gör inte
              en boxningshjälm heller. Den kan hjälpa mot krosskador till exempel.
            </seg>
            <seg n="510eadc4">
              Som Birgitta Sellén sade tidigare kommer hjärnan i rotation om
              man får ett hårt slag, en spark eller en tackling. Den skvalpar
              runt och det skadar hjärnan. Det kan man motverka med att bygga
              upp starka nackmuskler oavsett om man är hockeyspelare eller boxare.
            </seg>
            <seg n="147d72cb">
              Utredningar visar att ett huvudskydd i vissa lägen kan öka skadan.
              Det ökar tyngden på huvudet som kommer i rotation och det kan
              förvärra skadan.
            </seg>
            <seg n="4fd125c8">
              Jag vill återigen säga att det måste vara upp till de enskilda
              idrotterna att avgöra vilken typ av skyddsutrustning man ska ha
              för att få maximal säkerhet. Det vore helt främmande att vi här
              i riksdagen ska besluta om hur en hockeyutrustning ska se ut.
              Vi är nästan där när det gäller kampsporterna. Vi är inne på att
              man ska ha handskar, matcherna får bara ha en viss längd och man
              blir trött när matcherna blir för långa. Det blir man rimligtvis
              även vid sudden death i en hockeymatch. Man tappar humöret och
              kan börja slåss.
            </seg>
            <seg n="f36fbf72">
              Ska vi förbjuda den typen av långa matcher? Jag tycker inte det.
              Det måste hockey- och kampsportsförbunden få bestämma själva.
            </seg>
          </u>
          <note type="speaker" n="7e2f126d">
            Anf. 141 LARS-IVAR ERICSON (c) replik:
          </note>
          <u who="unknown" xml:id="i-587d8bb6b55dedd4-8" n="63235b4b">
            <seg n="9308c0d8">
              Herr talman! Naturligtvis finns det många trevliga idrotter som
              man kan ägna sig åt utan att behöva något skydd över huvud taget,
              långlöpning till exempel som jag varmt rekommenderar.
            </seg>
            <seg n="095da469">
              När det ändå tydligen ska förekomma kampsporter i fortsättningen
              är det viktigt att vi får skydd som ger största möjliga skydd
              åt dem som ska tävla.
            </seg>
            <seg n="56e5a0ac">
              Centerpartiet har en reservation om att vi vill se till att de
              som ska utforma skydden har medicinsk kompetens så att det blir
              så liten skada som möjligt.
            </seg>
            <seg n="ba2b6db2">
              Återigen: Mera långlopp för dagens ungdomar!
            </seg>
          </u>
          <note type="speaker" n="56f39a80">
            Anf. 142 LUCIANO ASTUDILLO (s):
          </note>
          <u who="unknown" xml:id="i-587d8bb6b55dedd4-9" n="63235b4b">
            <seg n="e54d922d">
              Herr talman! Jag vill börja med ett citat från riksdagen:
            </seg>
            <seg n="ef42d318">
              Den har gjort sällskap med detta jazz- och shimmyelände som vältrar
              in över våra restauranger och för ögonblicket sysselsätter den
              svenska överklassen. De offentliga boxningstävlingarna äro uttryck
              kan man säga för en negerkultur. Därför är det icke så mycket
              att förvåna sig över att det är negrer som allra mest figurerar
              som stora boxningshjältar ute i världen.
            </seg>
            <seg n="7564d593">
              Orden är Arthur Engbergs och är hämtade ur en debatt i riksdagen
              1924 som handlade om just boxning.
            </seg>
            <seg n="63b75a16">
              Herr talman! Man kan konstatera att argumenten kring boxning,
              i synnerhet professionell boxning, varierat med åren. Det har
              handlat om allt från boxningens skadeverkningar till dess förråande
              effekter. Ibland har man gått ännu längre, som det här citatet
              visar.
            </seg>
            <seg n="386357a8">
              Redan 1924 fanns det de som tog avstånd från det här sättet att
              argumentera. En framstående socialdemokrat vid namn Per Albin
              Hansson menade i samma debatt att det saknades belägg för att
              boxningen verkade förråande och att ett förbud måste vara grundat
              på kunskap, inte på känslor.
            </seg>
            <seg n="6a5b4e56">
              Herr talman! Den debatt vi i dag har om kulturutskottets betänkande
              om tillståndsplikt för vissa kampsportsmatcher bygger, som jag
              har förstått det, på att man vill komma åt de spektakulära kampidrotter
              som kommit till Sverige det senaste årtiondet och inte minst de
              tävlingsarrangemang som riggas kring det.
            </seg>
            <seg n="cbdbfdf0">
              Vissa som gav uppdrag åt utredningen ansåg att det proffsboxningsförbud
              som fanns var otidsenligt och borde ses över.
            </seg>
            <seg n="6476fc21">
              Utredningen Kampsport i fokus som föregick lagförslaget har,
              tycker jag, kommit fram till ganska bra slutsatser. Utredningens
              förslag innebär i praktiken att professionell boxning och andra
              kampsporter skulle kunna tillåtas i Sverige om de bedrevs på sådant
              sätt och om arrangemangen var sådana att man kunde utöva dem med
              godtagbar säkerhet.
            </seg>
            <seg n="6ad52d0a">
              Det skulle ske genom en rad kontroller och man skulle reglera
              sporterna. Arrangörerna skulle beviljas tillstånd. Det skulle
              vara ekonomisk kontroll. Deltagarna skulle genomgå läkarundersökning
              och så vidare.
            </seg>
            <seg n="d62151e8">
              Jag tycker att det är en rimlig avvägning kring de problem som
              finns med den här sporten.
            </seg>
            <seg n="7de5a0be">
              Det lagförslag som vi ska ta ställning till har tyvärr inte följt
              med riktigt. Man har, enligt min personliga åsikt, valt att lägga
              ribban väldigt lågt på amatörboxningsnivå.
            </seg>
            <seg n="28222529">
              Jag ska beröra några av de argument som används mot boxning och
              andra kampsporter. Jag har gått igenom en del av de debatter som
              har varit i riksdagen under hela seklet. Det har varit spännande.
              Det är ungefär samma argument som dyker upp.
            </seg>
            <seg n="f00a8a40">
              När Ingemar Johansson boxades i USA till exempel var det då rätt
              av Sveriges Radio att inte direktsända den debatten? Det hade
              man en debatt i kammaren om. Det var ungefär samma argument som
              lyftes för och emot.
            </seg>
            <seg n="14cd029a">
              Det är märkligt att vi så här långt efteråt inte kan hitta nya
              argument. Det handlar om skaderiskerna och om att det finns någon
              sorts uttalat mål att slå ned varandra i den här sporten. Det
              borde i så fall förbjudas på moralisk grund.
            </seg>
            <seg n="bc931b2a">
              Det är väldigt få som gör det gällande i slutändan, precis som
              Peter Pedersen sade i sitt anförande.
            </seg>
            <seg n="b13b40c6">
              Vad gäller skaderiskerna ifrågasätter ingen att man kan vara
              skadefri när man utövar boxning eller någon annan kampsport. En
              lång idrottskarriär, oavsett idrott, kan leda till att man får
              långvariga skador, inte minst om man kontinuerligt får träffar
              mot huvudet. Boxning och kampsporter är därför högrisksporter.
            </seg>
            <seg n="680138a7">
              Riskerna varierar beroende på vilken kampsport det är, vilka
              regler som finns och vilka tävlingsmoment som tillåts.
            </seg>
            <seg n="5038509b">
              Jag tror att detta går att förebygga genom sjysta regelverk,
              kontinuerliga kontroller och hårda krav på sporten.
            </seg>
            <seg n="a07e2805">
              Om man ser hur skadorna ser ut kan man konstatera att det finns
              många andra idrotter än boxning där just hjärnskador är ett problem.
              I både hästhoppning och ishockey förekommer mycket hjärnskador.
              5 % av skadorna i ishockey är hjärnskakningar. 22 % av alla elithockeyspelare
              har drabbats av minst en hjärnskakning under sin karriär. Den
              sport som drabbas mest av hjärnskador är ridsporten.
            </seg>
            <seg n="b4567220">
              Det finns en annan sport som det är stort intresse för just nu,
              nämligen fotboll. Studier visar att nickningar man tillåter att
              man använder huvudet för att nicka bollen kan leda till långvariga
              hjärnskador och effekter som trauman på hjärnan som man har med
              sig resten av livet.
            </seg>
            <seg n="f9e053d2">
              Detta är någonting som vi måste ta till oss. Precis som har sagts
              tidigare så leder slag mot huvudet till skador oavsett vilken
              sport det är fråga om.
            </seg>
            <seg n="e5fb126b">
              Visst finns det professionella boxare som har drabbats av alzheimer.
              Många gånger beror det dels på att man har boxats alldeles för
              länge, dels på att det har varit dålig matchning. Men det är också
              sådant som man skulle kunna reglera i Sverige, så att man inte
              matchar en väldigt oerfaren boxare mot en väldigt erfaren. Det
              är sådant som man skulle ha kontroll över om man tillät proffsboxning
              i Sverige.
            </seg>
            <seg n="42b02254">
              Vilken slutsats drar jag? Jag upplever att man har ett särskilt
              intresse av att värna just boxares och kampsportares hälsa. Många
              har varit uppe här i talarstolen och hävdat de medicinska skälen
              till att vi måste reglera den här typen av sporter.
            </seg>
            <seg n="9aa0680b">
              Lars-Ivar Ericson var mycket tydlig när han sade: Det är framför
              allt av medicinska skäl som jag vill reglera detta eftersom jag
              aldrig kan kalla en idrott som tillåter sparkar mot huvudet för
              en idrott.
            </seg>
            <seg n="145c59a0">
              Och direkt efter att han hade talat om det medicinska så gick
              han över till att tala om moral och moraliska värderingar.
            </seg>
            <seg n="b6ffa9c6">
              Vad tillåter vi, och vad tillåter vi inte?
            </seg>
            <seg n="5ec327e2">
              Jag tycker att det är just när det gäller denna moraliska aspekt
              som man borde vara sjyst och ärlig och säga att det är på grund
              av den som man inte ställer upp på detta. Vi ställer inte upp
              på att det ska vara tillåtet att banka på varandra i huvudet.
            </seg>
            <seg n="1b569939">
              Jag håller inte med om det. Jag har respekt för andra som har
              en annan uppfattning om det. Jag har nämligen sett att denna idrott,
              precis som många har varit inne på, har hjälpt många ungdomar
              att komma ur ett utanförskap. Jag har sett hur den ändå har gett
              många en möjlighet till meningsfull fritid. Jag har sett hur många
              har kunnat gå vidare och skaffa sig ett bra liv.
            </seg>
            <seg n="e6e4bbb5">
              Men samtidigt har jag också, på grund av det förbud som vi har
              i Sverige, sett nära vänner till mig som har åkt över till USA
              och blivit grundlurade av den maffia som tyvärr finns i USA i
              fråga om proffsboxning.
            </seg>
            <seg n="2fcd94ae">
              Jag tycker, som sagt, att det hade varit mer hederligt att påtala
              de moraliska aspekterna och att man tycker att detta är fel och
              lämnat det därhän. Medicinska fakta finns nämligen och visar att
              det inte är större problem inom boxning jämfört med andra idrotter.
            </seg>
            <seg n="a4a3910c">
              Jag har läst propositionen och betänkandet, och jag har flera
              frågor som kvarstår som gör att jag känner mig oerhört tveksam
              i denna fråga. Och jag kommer att gå mot den socialdemokratiska
              gruppen i denna fråga. Det beror på att jag tycker att det är
              rimligt att idrotten själv får sätta upp sina regelverk, det beror
              på att man ska ta betalt av ideella organisationer för tillståndet,
              och det beror på att utövare riskerar straff för att utöva den
              idrott som de brinner för. Alla dessa tre faktorer och den ganska
              grumliga debatten om moral har gjort att jag kommer att avvika
              från majoriteten i mitt parti.
            </seg>
          </u>
          <note type="speaker" n="536c5ed8">
            Anf. 143 LARS WEGENDAL (s) replik:
          </note>
          <u who="lars_wegendal_6a6a9a" xml:id="i-69b9979590ffaa7c-4" n="975241a7">
            <seg n="827a79b6">
              Herr talman! Denna proposition bygger på den utredning som presenterades
              2003. Och i den utredningen talar utredaren om en reglering av
              kampidrotter. Och det är just med tanke på risken för hjärnskador
              som hon menar att man ska reglera kampidrotterna. Hon talar väldigt
              mycket om boxningen och skriver följande:
            </seg>
            <seg n="6007d089">
              Med de regelförändringar inom amatörboxningen som genomförts
              under de senaste decennierna finns det enligt min mening i dag
              inte någon anledning att ifrågasätta amatörboxningen.
            </seg>
            <seg n="cd0712c5">
              Vidare säger hon:
            </seg>
            <seg n="88a52775">
              Vad som framför allt talar emot att tillåta boxning i den form
              som professionell boxning normalt bedrivs i dag är ett antal faktorer
              vilka leder till större skaderisker än i amatörboxningen. Det
              gäller huvudsakligen utrustningen och matchernas längd.
            </seg>
            <seg n="7ae3417f">
              Dessutom säger hon:
            </seg>
            <seg n="fefdc758">
              Amatörhandskarnas utformning bör vara en utgångspunkt för vilken
              typ av handskar som skall krävas vid bedömningen av en ansökan
              om att få anordna en offentlig tillställning med boxning.
            </seg>
            <seg n="af03a431">
              Avslutningsvis säger hon:
            </seg>
            <seg n="d7a444ce">
              Inom amatörboxningen finns som nyss nämnts bestämmelser om handskar
              och matchlängd. Dessa bestämmelser utgör en acceptabel säkerhetsnivå.
              Jag anser därför, framför allt mot bakgrund av de medicinska riskerna,
              att dessa bestämmelser bör vara vägledande för bedömningen av
              om offentliga tillställningar med boxning skall få tillstånd.
            </seg>
            <seg n="4b3786ad">
              Min fråga till Luciano är: Har det som utredaren kom fram till
              någon betydelse, eller är det också felaktiga bedömningar enligt
              dig?
            </seg>
          </u>
          <note type="speaker" n="0ecfe73b">
            Anf. 144 LUCIANO ASTUDILLO (s) replik:
          </note>
          <u who="unknown" xml:id="i-587d8bb6b55dedd4-10" n="63235b4b">
            <seg n="786e15a9">
              Herr talman! Jag tycker att utredningen på många sätt har gjort
              ett strålande arbete, och jag tycker att många av de förslag som
              utredningen kommer fram till är bra. Det handlar om att man ska
              ha ett tillståndsförfarande, att man ska ha kontroll av de arrangemang
              som genomförs och att regelverket till och med kan skärpas i fråga
              om vilka rutiner som ska användas. Det gäller hur lång tid efter
              att man har blivit knockad som man kan gå en ny match och så vidare.
            </seg>
            <seg n="84af538d">
              Jag förstår att man inte kan gå lägre så att säga än till amatörboxning.
              Redan 1990 gjorde Yvonne Haglund från Karolinska Institutet en
              undersökning. Hon gjorde en jämförande studie i fråga om hjärnskador
              inom amatörboxning, fotboll och friidrott. Hon kunde i den studien
              konstatera att man inte kunde hitta någon skillnad i fråga om
              dessa sporter när det gällde hjärnskador.
            </seg>
            <seg n="62fe052d">
              Utredaren gjorde bedömningen att detta kan ligga till grund för
              regelverket. Jag gör bedömningen att man inom sporten själv ska
              hitta en rimlig nivå i fråga om de skadeverkningar som finns.
            </seg>
            <seg n="faccdd8e">
              Jag ser ju att vi tillåter ishockey trots att hjärnskadorna är
              fler där. Jag ser att vi tillåter ridsport trots att hjärnskadorna
              är fler där. Utredaren och jag gör olika bedömningar i fråga om
              den delen.
            </seg>
          </u>
          <note type="speaker" n="c18ed28f">
            Anf. 145 LARS WEGENDAL (s) replik:
          </note>
          <u who="lars_wegendal_6a6a9a" xml:id="i-69b9979590ffaa7c-5" n="975241a7">
            <seg n="440cdd8a">
              Herr talman! Jag har en annan fråga. Många forskare som forskar
              om alzheimer och annat är väldigt tydliga i fråga om att det är
              just upprepade slag som kan bidra till att man utvecklar alzheimer.
              Då handlar det både om frekvensen och styrkan i slagen mot ett
              oskyddat huvud.
            </seg>
            <seg n="41df1735">
              Ser Luciano Astudillo någon risk om man har en kampsport med
              regler som tillåter långa matcher, tunnare handskar och så vidare?
              Finns det inte en större risk i en sådan kampsport än i amatörboxning
              där man har kortare matcher, längre pauser och mer vadderade handskar?
            </seg>
          </u>
          <note type="speaker" n="779aa443">
            Anf. 146 LUCIANO ASTUDILLO (s) replik:
          </note>
          <u who="unknown" xml:id="i-e89d346cf3a3aa78-2" n="63235b4b">
            <seg n="fe8dfe9e">
              Herr talman! Det är klart att jag ser det. Men jag gör en annan
              bedömning. Jag tycker att man med denna reglering och den ribba
              som man sätter upp faktiskt ger sig på en ganska begränsad grupp
              människor och deras idrott. Jag tycker att vi skulle kunna göra
              mycket mer för att skydda människors hälsa. Debatten här tidigare
              om alkohol är ett exempel. Men det finns så mycket mer när det
              gäller vad som är risker, till exempel bilkörning. Vi har på olika
              sätt begränsat det.
            </seg>
            <seg n="16a2466b">
              Det handlar i slutändan om vad man själv gör för moraliska ställningstaganden
              i fråga om rökning och annat. Jag tror att varje samhälle lägger
              ribban på en viss nivå i fråga om sådant. Och jag och du, Lars,
              gör olika bedömningar i fråga om det stora problem som proffsboxningen
              eventuellt skulle kunna innebära och om hur många fler hjärnskador
              som svensk sjukvård skulle drabbas av. Jag tror inte att det skulle
              vara så många fler. Vi hade kanske kunnat göra mycket mer för
              att se till att ha en bra sjukvård och färre som drabbas av hjärnskador
              genom att vara tuffare i regleringen av just ridsport och hockey.
            </seg>
          </u>
          <note n="1fd3daf7">
            Anf. 147 GUNNAR AXÉN (m):
          </note>
          <u who="unknown" xml:id="i-4a495b027380a880-2" n="63235b4b">
            <seg n="b55d6a03">
              Herr talman! Detta kommer att bli en svart dag för svensk kampsport;
              det är det väl bara att inse.
            </seg>
            <seg n="cdc297e2">
              Luciano Astudillo och Peter Pedersen har redan framfört ett antal
              kloka argument. Men låt mig tillägga några och möjligen upprepa
              de bästa.
            </seg>
            <seg n="e7ea0e96">
              Kampsporter, allt från aikido till K 1 tillhör i dag Sveriges
              absolut största idrotter med 200 000 utövare. I åldrarna 1525
              år är kampsporterna den näst största av alla idrotter. Kampsporter
              är idrotter som spänner över alla samhällsgrupper, över kön och
              etniskt ursprung. Flera kampsporter återfinns också inom den olympiska
              rörelsen, bland annat boxning, taekwondo och judo. Den nya lagen
              kommer att beröra såväl taekwondo som boxning.
            </seg>
            <seg n="6b4ab0c6">
              Lagen syftar till att minska riskerna för kampsportsutövning;
              det har vi hört här. Hela tiden är argumentet att man vill minska
              riskerna man ska inte utsätta sig för onödigt eller orimligt stora
              risker. Men varje år tillåter samhället oss medborgare att handla
              riskfyllt. Vi dricker alkohol. Vi kör bil. Vi har oskyddat sex.
              Vi köper varje dag en miljon värktabletter. Allt det här och mycket
              mer är exempel på sådant som kan innebära risker. Risker kan aldrig
              helt utraderas.
            </seg>
            <seg n="ed0bdec7">
              Kampsporterna är dock i dag en av de allra minst riskfyllda idrotter
              som man kan utöva. Det har tidigare framförts argument om detta
              och redovisats fakta. Av det totala antalet försäkrade idrottsmän
              i Folksam utgör kampsportarna 2,5 % men står för 0,9 % av antalet
              skador 174 skador av 20 000 anmälda skador förra året.
            </seg>
            <seg n="68f05617">
              Kampsporterna har en skadefrekvens i nivå med den för bordtennisspelare
              en nivå långt under den för ishockey eller fotboll.
            </seg>
            <seg n="941e7fc0">
              Med undantag av boxningen har kampsporterna under de senaste
              40 åren inte medfört ett enda dödsfall. Boxningen har drabbats
              av ett dödsfall. Det kan jämföras med ridsporten som i genomsnitt
              har fyra dödsfall per år. Ridsporten drabbas av ungefär 1 000
              hjärnskakningar, skallskador, varje år.
            </seg>
            <seg n="55a58317">
              Birgitta Sellén ifrågasatte förut jämförelsen med ridsporten.
              Men den jämförelsen är högst relevant eftersom poängen är att
              man vill minska risken för skador. Vill man göra det ska man väl
              börja med de farligaste idrotterna, med de idrotter som leder
              till de flesta olyckorna om man nu är för detta.
            </seg>
            <seg n="13a32580">
              Som Peter Pedersen tidigare sade har kampsporterna rigorösa säkerhetsregler.
              Det är regel att den kampsportare som drabbas av hjärnskakning
              sätts i karantän i tre månader. Först därefter får man ägna sig
              åt sin idrott igen. När hände detta senast till exempel när det
              gäller en hockeyspelare?
            </seg>
            <seg n="5aea4c88">
              Vad är det då man lagstiftar mot med det här förslaget?
            </seg>
            <seg n="79e26051">
              De fakta vi har säger att kampsporter inte är i närheten av den
              skadebild som har målats upp och som närmast visar på kampsporter
              som livsfarliga sporter där människor allvarligt skadas mer eller
              mindre varje dag.
            </seg>
            <seg n="42fc47cd">
              Kampsporterna har oerhört tydliga regler för hur idrottsutövningen
              ska se ut, både för de förbund som finns inom Riksidrottsförbundet
              och för de förbund som finns utanför en reglering som respektive
              förbund självt svarar för, och ska ansvara för, precis som när
              det gäller alla andra idrotter.
            </seg>
            <seg n="b44651ba">
              Det är helt felaktigt att, som vissa påstått, syftet med kampsporter
              är att skada varandra. Det kan inte nog understrykas. Syftet är
              inte att skada sin träningskompis eller motståndare. Uppsåtlig
              misshandel har aldrig varit en del av kampsportens innehåll, även
              om det är någonting som har levt kvar, som det refereras till
              och som används som moraliskt argument detta snarare än en faktabaserad
              beskrivning av vad kampsporterna verkligen går ut på.
            </seg>
            <seg n="4da58a98">
              Regeringens huvudargument har legat vid de medicinska skadorna.
              Om detta har varit en förevändning för moraliska invändningar
              eller inte vet vi inte. Däremot vet vi att det är näst intill
              helt okänt vilka skador som flera av de här kampsporterna ger
              upphov till. Men mot bakgrund av vad vi känner till är det ingenting
              som talar för att kampsporterna är mer skadedrabbade än andra
              sporter.
            </seg>
            <seg n="2140fae4">
              Regeringens och utskottsmajoritetens linje är inget annat än
              ett uttryck för den förmyndarmentalitet som vi tyvärr emellanåt
              träffar på här i riksdagen; man tar bara hänsyn till vad som är
              politiskt korrekt detta snarare än att lyssna på de hundratusentals
              människor som har en annan, en avvikande, uppfattning. Man sätter
              sig till doms över dem som vill utöva en sport som man själv inte
              finner vara lämplig.
            </seg>
            <seg n="ebfe5244">
              Propositionen innebär i praktiken att man förbjuder ett antal
              sporter, även om man nogsamt har bemödat sig om att försöka undvika
              ordet förbud i detta sammanhang. Det är också väldigt förvånansvärt
              att vi i dag inte har någon riktig aning om vilka sporter som
              kommer att bli förbjudna med den här lagen som grund.
            </seg>
            <seg n="0761cb8d">
              Herr talman! Med detta yrkar jag bifall till motion 2005/06:Kr23.
              I motionen föreslås ett tydligt avslag på regeringens proposition
              samt att förbudet mot professionell boxning avskaffas, så om det
              är någon som vill stödja ett rent avslag på propositionen är det
              detta yrkande man bör gå på.
            </seg>
            <seg n="521daa32">
              Men vi ska väl försöka undvika ytterligare en tidsödande rösträkning
              här i dag. För den skull vill jag i protokollet få tydligt markerat
              att samtliga undertecknare av motionen förutom mig själv även
              Göran Lindblad, Lars Lindblad, Carl-Axel Roslund, Tomas Högström,
              Peter Danielsson, Ulf Sjösten, Patrik Norinder, Maud Ekendahl
              och Bengt-Anders Johansson självfallet stöder densamma. Det finns
              ytterligare ett antal ledamöter som gör det, dock inte så många
              att det borde vara påkallat med en rösträkning. Yrkandet gäller
              alltså punkterna 1 och 2.
            </seg>
          </u>
          <note type="speaker" n="f596a854">
            Anf. 148 ELSE-MARIE LINDGREN (kd):
          </note>
          <u who="else-marie_lindgren_d34175" xml:id="i-44cd9dbb99096ad4-0" n="9423e3ea">
            <seg n="029eb65a">
              Herr talman! Det har, tycker jag, varit en intressant debatt
              att lyssna till. Den har innehållit både sakargument och känsloargument,
              och så är det när vi talar om idrott och då kanske framför allt
              om proffsboxning. Det är vad jag hade tänkt ägna några minuter
              åt så här i slutet av debatten. Anledningen är att vi är några
              kristdemokrater som har en motion där vi säger att vi är för proffsboxning,
              så det känns angeläget att här få yttra sig i den frågan.
            </seg>
            <seg n="0e67105f">
              Sällan har jag fått så mycket respons på ett politiskt förslag
              som när jag skrev under motionen om proffsboxning. Oerhört många
              har hört av sig både de som är positiva och de som är negativa.
              Men faktum är att de flesta har varit väldigt positiva till motionen,
              så det känns bra att ha dem bakom mig i dag när jag talar om detta.
            </seg>
            <seg n="391a0c78">
              Vi kan aldrig hindra våra pojkar och flickor att boxas professionellt.
              Det tror vi kanske genom att vi vill ha tillståndsplikt, men det
              är inte så. Vi vet att de ändå kommer att fortsätta att boxas,
              utomlands. Genom att ta bort förbudet i Sverige vill vi ge dem
              ett tryggt och bra regelverk med regelbundna tester i stället
              för att de, som det nu är, tvingas åka utomlands där den kontroll
              inte finns som vi alltid önskar oss.
            </seg>
            <seg n="d9c22d5f">
              Det finns en statlig utredning, Kampidrott i fokus , där det
              sägs att efter gediget hörande av medicinsk och social expertis
              borde professionell boxning omgärdad av ett särskilt regelverk
              tillåtas i Sverige.
            </seg>
            <seg n="6f06fe44">
              Gunnar Axén nämnde Folksams statistik. Folksam försäkrar de flesta
              idrottsutövare i Sverige och har därför den mest kompletta statistiken
              över skaderisker. Enligt denna statistik utgör de kampsportsaktiva
              2,5 % av idrottarna, men kampsporten står för mindre än 1 % av
              skadorna. Allvarliga skador är ovanliga, och några dödsfall förekommer
              inte enligt Folksams statistik. Jag ville bara upprepa detta för
              sakens skull.
            </seg>
            <seg n="5e350de5">
              Herr talman! Det är givet så att proffsboxning självklart måste
              omges av en noggrann kontroll. Här har Sverige en stor möjlighet
              att bli ett föregångsland med medicinsk expertis som kontrollerar
              utövarna både före och efter varje match. Vilken annan sport har
              ett sådant omgärdat regelverk som boxningen har i dag? Det vill
              vi fortsätta med.
            </seg>
            <seg n="9bbf3f7f">
              Herr talman! Det finns också många sociala värden med kampsporter.
              Många ungdomar med en bakgrund som har varit kantad av både bråk
              och stök söker sig till kampsporter. För dem kan kampsportens
              hårda disciplin med tydliga regler om vad som är rätt fel vara
              mycket värdefull. Ledarna är för en del ungdomar kanske de enda
              vuxna personerna de har att vända sig till. Vi vet också att klubbarna
              spelar en viktig roll när det gäller integration.
            </seg>
            <seg n="7f5f84b2">
              Herr talman! Nu kommer jag till ett problem, som kanske kan lösas.
              Jag vill yrka bifall till den motion vi har väckt. Den heter 2005/06:kd151.
              Jag har inte heller hittat den i betänkandet. Jag kan reda ut
              detta med kansliet i efterhand.
            </seg>
          </u>
          <note type="speaker" n="96975b3f">
            Anf. 149 Vice statsminister BOSSE RINGHOLM (s) replik:
          </note>
          <u who="bosse_ringholm_a0d4f8" xml:id="i-587d8bb6b55dedd4-11" n="13bae33f">
            <seg n="0770ddbb">
              Herr talman! Tyvärr, Else-Marie Lindgren, blir en osanning som
              upprepas inte mer sann. Det har ett antal gånger sagts att försäkringsstatistiken
              visar att det är lägre skaderisk bland kampsporter. Det är fel.
              Det är fel. Det är fel.
            </seg>
            <seg n="6bb89c90">
              För det första är skadestatistiken inte komplett. Alla kampsporter
              omfattas inte av skadestatistiken. Den är helt enkelt inte relevant.
              För det andra kan man inte räkna antalet personer utan man måste
              räkna antalet tävlings- och träningstillfällen. Antalet tränings-
              och tävlingstillfällen i exempelvis ridsporten är mångdubbelt
              fler än vad som förekommer inom berörda kampsporter. Jag tycker
              att det är ett så dåligt argument. Det kan upprepas och upprepas
              och det blir ändå inte sant.
            </seg>
          </u>
          <note type="speaker" n="72ed8cee">
            Anf. 150 ELSE-MARIE LINDGREN (kd) replik:
          </note>
          <u who="else-marie_lindgren_d34175" xml:id="i-44cd9dbb99096ad4-1" n="9423e3ea">
            <seg n="36d7e2f6">
              Herr talman! Det får stå för statsrådet vad som är sant och vad
              som är fel i en statistik. Jag lutar mig mot Folksam, som ändå
              försäkrar de flesta idrottsutövare. De har tagit fram statistiken.
              Det känns självklart mer rätt att luta sig mot en statistik som
              är offentlig och som har skrivits under av ett i det här fallet
              stort försäkringsbolag.
            </seg>
            <seg n="9c733670">
              Sedan var det frågan om skaderiskerna. Jag har varit ute på en
              hel del boxningsklubbar i Borås, bland annat har vi en känd boxningsklubb
              som heter Ymer. Vi har talat om skaderisker. De har beskrivit
              för mig jag talar naturligtvis om amatörboxning att med det regelverk
              som finns, med den medicinska undersökning som görs före och efter
              både matcher och träningar och med den kontroll som görs av pojkar
              och flickor som utövar sporten är skaderisken mindre för boxning
              än för andra idrotter. Jag får luta mig mot den erfarenhet som
              de har.
            </seg>
          </u>
          <note type="speaker" n="7bc3d77d">
            Anf. 151 ROSSANA DINAMARCA (v):
          </note>
          <u who="rossana_dinamarca_7ce574" xml:id="i-c526d335c4fb5631-2" n="246c014f">
            <seg n="860e6ace">
              Herr talman! Lars Wegendal, du vet inte vad du har ställt till
              med!
            </seg>
            <seg n="6f6bab79">
              Moderat som moderat tänkte jag och yrkade bifall till reservation
              1. Det skulle jag inte ha gjort. Det är i ett par andra motioner,
              bland annat från moderater, som man yrkar avslag på propositionen,
              bland annat hörde vi Gunnar Axén. Men det finns också två andra
              förutom Vänsterpartiets. De har olyckligtvis behandlats tillsammans
              med Kent Olssons och Moderaternas motion, som inte över huvud
              taget tar upp frågan om avslagsyrkande.
            </seg>
            <seg n="fd2b4340">
              Därför vill jag dra tillbaka mitt stöd till Moderaternas reservation
              nr 1 och enbart yrka bifall till reservation nr 2, som alltså
              är avslag på propositionen. Jag har fått vibbar om att det ska
              kunna lösa sig även för kammarkansliet.
            </seg>
            <seg n="5c904552">
              Jag yrkar bifall till vår reservation, som handlar om avslag
              på propositionen.
            </seg>
          </u>
          <note type="speaker" n="38be2403">
            Anf. 152 SIV HOLMA (v):
          </note>
          <u who="siv_holma_858779" xml:id="i-c63583202647aff1-0" n="6338a738">
            <seg n="0ab0bf15">
              Herr talman! För ordningens skull, eftersom jag instämde i Rossana
              Dinamarcas första anförande, har vi efter att ha resonerat tillsammans
              här kommit fram till att det mest korrekta är att jag yrkar bifall
              till reservation 2.
            </seg>
          </u>
          <note n="82affef3">
            Överläggningen var härmed avslutad.
          </note>
          <note n="8c764d56">
            13 § Folkrörelsefrågor och allmänna samlingslokaler
          </note>
          <note n="ade2859e">
            Föredrogs
          </note>
          <note type="speaker" n="70369599">
            Anf. 153 LARS WEGENDAL (s):
          </note>
          <u who="lars_wegendal_6a6a9a" xml:id="i-69b9979590ffaa7c-6" n="975241a7">
            <seg n="5f834be1">
              Herr talman! Kulturutskottet ska nu debattera folkrörelsefrågor
              och allmänna samlingslokaler. Det är ett betänkande som behandlar
              mer än 30 motionsyrkanden kring de här frågorna. Det är yrkanden
              som handlar om folkrörelsepolitikens mål, olika regler för den
              ideella sektorn, krav på utredning av folkrörelsepolitiken, vissa
              forskningsfrågor på detta område, ledarförsörjningen i den ideella
              sektorn, Volontärbyråns viktiga verksamhet men också ett antal
              yrkanden kring allmänna samlingslokaler, statsbidragets storlek
              och andra frågor.
            </seg>
            <seg n="77baa233">
              Utskottet avstyrker alla motionsyrkanden, och detta har resulterat
              i tio reservationer.
            </seg>
            <seg n="9d6d626b">
              Min förhoppning är att det blir en snabb debatt och att vi lyckas
              undvika rösträkning i den kommande omröstningen. Det här är ändå
              frågor som mer eller mindre omfattande har debatterats tidigare
              under mandatperioden.
            </seg>
          </u>
          <note type="speaker" n="52df36af">
            Anf. 154 LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c1d229c6e4ea6e6e-0" n="7571cc5d">
            <seg n="8e1080d4">
              Herr talman! Kära vänner! Den här debatten skulle kunna bli hur
              bred som helst, som den förra, men jag väljer att i mitt anförande
              tala om frivilligsektorn.
            </seg>
            <seg n="38e924eb">
              Det här betänkandet handlar inte om pengar, tyvärr. I så fall
              hade jag kunnat ägna en hel del tid åt att argumentera för en
              nationell finansiering av Volontärbyrån en verksamhet som jag
              vet att även Miljöpartiet känner starkt för och som jag också
              vet att de har försökt finna en lösning för i budgetmanglingarna
              med regeringspartiet utan att lyckas, tyvärr. Vi moderater hoppas
              däremot få en möjlighet att göra denna satsning efter höstens
              val.
            </seg>
            <seg n="a30bdad7">
              Alltfler svenskar vill arbeta ideellt. Olika varianter på den
              rubriken ser vi ofta i tidningarna numer. Det är oerhört positivt.
              I dag hör invånarna i Sverige, tillsammans med England och Holland,
              till de mest engagerade i Europa. Över hälften av alla vuxna svenskar
              gör en ideell insats, i allmänhet inom idrottsvärlden. Det här
              engagemanget skulle kunna breddas rejält i den sociala sektorn
              och kultursektorn.
            </seg>
            <seg n="2cd8a2a1">
              Många vill men vet kanske inte hur, törs kanske inte och vet
              inte riktigt hur de ska gå till väga. Det är just därför som Volontärbyråns
              viktiga verksamhet, som Lars Wegendal också sade inledningsvis,
              är så fantastisk. Den borde därför spridas till betydligt fler
              kommuner än Helsingfors och ett fåtal till där den nu finns.
            </seg>
            <seg n="38e18ec8">
              Sedan starten här i Helsingfors för snart fyra år sedan har Volontärbyrån
              förmedlat ca 8 000 volontärer till ungefär 550 organisationer.
            </seg>
            <seg n="48f65b50">
              En helt färsk undersökning som byrån har gjort visar att en överväldigande
              majoritet av de organisationer som har fått volontärer därifrån
              anser att det varit avgörande för deras verksamheter.
            </seg>
            <seg n="4a5c7a18">
              Kanske mest intressant av allt och glädjande är att de flesta
              volontärer är mellan 18 och 35 år, och för de allra flesta av
              dessa är det första gången som de volonterar. Och nästan samtliga
              kan tänka sig att göra det igen. Det handlar om unga människor.
            </seg>
            <seg n="c7e47bc7">
              Ni ska få höra röster från organisationerna, vad de säger om
              Volontärbyrån.
            </seg>
            <seg n="86954a8a">
              Lotta Zetterqvist på Tjejzonen i Helsingfors säger: 99 % av alla
              våra volontärer kommer via Volontärbyrån. Det är ett mycket enkelt
              och effektivt sätt att få volontärer.
            </seg>
            <seg n="20378a62">
              På Kvinnojouren Frideborg säger man: Det är ett bra sätt att
              rekrytera ungdomar. Den gruppen hade vi aldrig nått på ett annat
              sätt.
            </seg>
            <seg n="a19ccee2">
              På Naturskyddsföreningen i Göteborg, som har använt sig av Volontärbyrån
              i Helsingfors, säger man: Utan förmedlingen lär vi inte få tag
              på volontärer.
            </seg>
            <seg n="b16236e8">
              Ni skulle kunna få många fler röster.
            </seg>
            <seg n="02effe11">
              Många talar om att det är sorgligt med den misär som finns på
              olika håll i vårt välfärdssamhälle. Det är sant, och det finns
              många skäl till det, ekonomiska och andra. Men det är också en
              följd, menar vi, av att det är för lite volontärarbete och för
              få mänskliga kontakter mellan människor.
            </seg>
            <seg n="68ac75dd">
              Vi tror att det frivilliga engagemanget lär oss att se andras
              behov, vilket också är grunden till ett tolerant samhälle. Engagemang
              fungerar som ett slags kitt människor emellan. Ur detta föds i
              bästa fall tillit, förståelse och, hoppas jag, en stor portion
              ödmjukhet.
            </seg>
            <seg n="772935c2">
              Utan detta kitt, herr talman, ökar i motsvarande mån misstron.
              I våra städer och förorter har denna process redan gått långt.
              Det är gallergrindar, järnjalusier för butikerna, bevakningskameror
              och väktare.
            </seg>
            <seg n="2a12daf3">
              Det här handlar om rädsla, och jag tror att rädslan är farlig
              i sig. Den här rädslan används också som ett argument för att
              inte engagera sig varför ska jag ta en risk? och i stället hoppas
              att någon annan ska göra det, kommunen, staten, företaget eller
              andra människor, bara inte jag behöver. Jag tror att det här är
              oerhört farligt. Det är en uppfattning som jag tror att vi alla
              delar oavsett politisk bakgrund.
            </seg>
            <seg n="013ad8bd">
              Vi inom Moderaterna och inom alliansen vill uppmana och uppmuntra
              till mer frivilligt engagemang i form av till exempel jourtelefoner,
              grannsamverkan mot brott, aktiva föräldragrupper på dagis och
              fritids och i skolan, nattvandrande vuxna, stödfamiljer för ensamstående
              föräldrar, läxläsningshjälp, frivillig väntjänst för pensionärer
              och stödpersoner för dem som sitter i fängelse. Listan kan göras
              hur lång som helst. Det vi behöver är fler möten mellan människor,
              inte färre.
            </seg>
            <seg n="77221f67">
              Det är just därför som Volontärbyråns verksamhet är så oerhört
              viktig.
            </seg>
            <seg n="08963d78">
              Majoriteten i utskottet skriver i sitt betänkande att finansieringen
              för närvarande bäst tillgodoses genom avtal mellan å ena sidan
              kommunerna och å andra sidan Volontärbyrån. Jo, det är förvisso
              sant, men det är också så att det tar tid och kraft att marknadsföra
              Volontärbyrån. I dag finns den väl etablerad i Helsingfors och
              i ytterligare några få kommuner. Men det här skulle kunna spridas
              till hela landet.
            </seg>
            <seg n="a12422c1">
              Den sittande Folkrörelseutredningen ska bland annat se över den
              framtida folkrörelsepolitikens inriktning, finansiering och omfattning,
              som det står, och lägga ett förslag senast den 30 juni nästa år.
              De kommer säkert också att titta på Volontärbyrån. Men utredningens
              rapport ska ut på remiss, och därefter ska en proposition skrivas.
              Då är vi förmodligen framme vid år 2009, i bästa fall. Det är
              långt dit, alldeles för långt.
            </seg>
            <seg n="6d2fccaa">
              Med detta yrkar jag bifall till reservation 7, men jag står naturligtvis
              bakom alla övriga reservationer där Moderaterna finns med.
            </seg>
          </u>
          <note type="speaker" n="85c13e1f">
            Anf. 155 HANS BACKMAN (fp):
          </note>
          <u who="hans_backman_6decfb" xml:id="i-7a9189a446fa686b-0" n="a75ea651">
            <seg n="1a5ecdec">
              Herr talman! När det gäller de allmänna samlingslokalerna tycker
              vi i Folkpartiet att de är av väldigt stor betydelse för en rad
              olika organisationer. De är en viktig grundpelare i det demokratiska
              samhället. Vi anser att samlingslokalerna i Sverige bidrar till
              att stärka den lokala identiteten och gemenskapen och demokratin.
              Vi är därför väldigt positiva till att man har avsatt 3,5 miljoner
              kronor per år för 2007 och 2008 för att förbättra tillgången till
              samlingslokaler för ungdomar.
            </seg>
            <seg n="2370db01">
              I betänkandet om allmänna samlingslokaler föreslog utredaren
              bland annat att bidraget till handikappanpassning av samlingslokalerna
              ska höjas. Nu handlar inte det här betänkandet om pengar, men
              vi i Folkpartiet har ändå ett tips på hur man skulle kunna finansiera
              en sådan handikappanpassning.
            </seg>
            <seg n="089614c3">
              Riksdagsbeslutet som ställer upp målet om en genomförd handikappanpassning
              till 2010 är bra och låter bra. Men många funktionshindrade känner
              att alltför lite händer som kan medföra att målet uppnås.
            </seg>
            <seg n="784abea4">
              Förklaringen till att anpassningen inte sker är enkel. Regeringen
              har hållit hårt på att kommuner, fastighetsägare och andra ska
              genomföra ombyggnader i snabb takt utan några statliga stimulansbidrag
              eller andra bidrag. Det är väldigt svårt att nå detta mål om anpassning
              samtidigt som kravet är att anpassningen egentligen inte får kosta
              något.
            </seg>
            <seg n="7fff9e78">
              Folkpartiets bedömning är klar. Utifrån de bedömningar som Boverket
              tidigare har utfört och den nuvarande situationen på byggmarknaden
              kan det konstateras att det behövs ett rejält statligt stimulansbidrag
              för att uppnå det mål om tillgänglighet som har satts upp för
              år 2010. Därför har vi i Folkpartiet flera gånger här i riksdagen
              föreslagit ett femårigt stimulansbidrag, som har avslagits av
              riksdagen. Nu är det inte längre fem budgetår kvar tills målet
              ska vara nått, men med den kombination av piska och morot som
              åstadkoms med en diskrimineringslagstiftning och ett stimulansbidrag
              bör det ändå vara möjligt att åstadkomma ett tillgängligt samhälle
              till år 2010. Därför har vi i Folkpartiet i vårt budgetalternativ
              för 2007 anslagit 250 miljoner kronor för just ökad tillgänglighet.
              För 2008 har vi anslagit 500 miljoner kronor. Delar av medlen
              kan användas till att handikappanpassa de föreningsdrivna samlingslokalerna.
            </seg>
            <seg n="8635ddda">
              Herr talman! När det gäller den ideella sektorn anser vi i Folkpartiet
              att samhället måste ta ett större ansvar för att stödja utvecklingen
              av den. Under den borgerliga regeringen inleddes ett arbete för
              att utveckla den ideella sektorn. Olika forsknings- och utredningsprojekt
              inleddes. En beredning för utveckling av den ideella sektorn tillsattes.
              Men arbetet avbröts när Socialdemokraterna kom till makten 1994.
            </seg>
            <seg n="beed555c">
              För att utveckla spelreglerna återigen för den ideella sektorn
              behövs en modell med det svenska offentliga systemet som utgångspunkt.
              I Sverige finns det fortfarande relativt lite forskning om den
              ideella sektorn. Det bidrar till en bristande tillit från det
              offentliga. Forskning och kunskapsuppbyggnad är väldigt viktigt
              för att möjliggöra jämförelser, utvärderingar med mera inte minst
              för organisationerna själva.
            </seg>
            <seg n="d04926e0">
              Vi i Folkpartiet anser därför att det behövs bestående och kontinuerliga
              kontakter mellan den ideella sektorn och forskningsvärlden för
              att starta och utveckla nya forskningsprojekt kring den ideella
              sektorn.
            </seg>
            <seg n="27c146d4">
              När det gäller Volontärbyrån delar vi i Folkpartiet den positiva
              syn som Lena Adelsohn Liljeroth redogjorde för i sitt anförande.
            </seg>
            <seg n="96c02691">
              Jag står bakom alla Folkpartiets reservationer, men för tids
              vinning yrkar jag bifall endast till reservation nr 7.
            </seg>
            <seg n="8ae0d24d">
              Allra sist vill jag också rikta ett tack till Lennart Kollmats,
              som i dag har hållit sitt sista anförande här i riksdagen. Jag
              vill tacka honom för det goda jobb han har gjort som ordförande
              för vårt kulturutskott. Jag vill också tacka honom för den fina
              vänskap och den goda guidning in i riksdagsarbetet som jag själv
              personligen har fått av Lennart. Stort tack, Lennart!
            </seg>
          </u>
          <note type="speaker" n="ee41f953">
            Anf. 156 KENNETH LANTZ (kd):
          </note>
          <u who="kenneth_lantz_1d03eb" xml:id="i-d2a8a7403d749b2f-3" n="8cef6bbe">
            <seg n="edd94f0f">
              Herr talman! Kollmats är van vid att ta emot alla hälsningar,
              så jag spär på från Gunilla Tjernberg och undertecknad. Vi tackar
              också för gott arbete i utskottet och önskar lycka till framöver.
            </seg>
            <seg n="11597a6e">
              Ett samhälle, herr talman, består av olika delar. Det är olika
              ansvarstaganden, engagemang och inriktningar. Politiken har sin
              del och sitt ansvar. Det privata näringslivet har sina förpliktelser.
              Det offentliga, med företagande, myndigheter och övriga organisationer
              har sina uppdrag. Men utöver detta finns i vårt och i andra samhällen
              och länder den ideella sektorn, som i Sverige inryms under folkrörelsepolitiken.
              Det blir lite komplicerat om man försöker sig på konststycket
              att ta bort någon del av de olika sektionerna. I dagens debatt
              gäller det varken det privata näringslivet eller statligt företagande,
              utan det är just den ideella sektorn som jag skulle vilja koncentrera
              mig på. Det är en grupp som på intet sätt är oväsentlig utan som
              har ett stort ansvar och som tar ett stort ansvar varje vecka.
            </seg>
            <seg n="b7633629">
              Vi har debatterat en del av idrottsrörelsen tidigare. Som exempel
              kan jag säga att det är ungefär 639 000 personer som är engagerade
              som ledare eller har styrelseuppdrag inom idrottsvärlden. Detta
              talar, herr talman, sitt tydliga språk om ett engagemang i samhället.
              Om man skulle ge de här människorna en ersättning på 100 kr i
              timmen som ett exempel skulle det arbete som varje år utförs helt
              ideellt kosta samhället ungefär 5 miljarder.
            </seg>
            <seg n="99c6e0b4">
              Detta är ingenting som man leker med, utan det är en rörelse,
              och en respektingivande sådan, som vi ska både uppmuntra och erkänna
              i vårt samhälle. Det finns ett engagemang i Sverige där enskilda
              människor avsätter tid och kraft för att bidra till ett bättre
              samhälle.
            </seg>
            <seg n="499a2c1b">
              Kristdemokraterna och jag själv är oerhört imponerade av det
              här. Vi tycker att det är viktigt för oss och för Sverige. Det
              är därför som just den borgerliga regeringen 19911994 erkände
              detta arbete genom dåvarande civilminister Inger Davidson. Den
              ideella sektorn skulle få resurser till och hjälp med att starta
              olika aktiviteter och engagemang. Många föreningar drog i gång
              sina aktiviteter, lokala och regionala sådana, och man lyckades
              verkligen på ett bra sätt att bland annat minska ungdomsarbetslösheten.
            </seg>
            <seg n="57e6dd2a">
              Hemma i min egen hemstad Helsingborg drog vi i gång ett sådant
              projekt, som vi kallad stiftelsen Varvet. Många ideella krafter
              från både kommunen och från näringslivet hjälptes åt för att få
              i gång just den här verksamheten, som mer eller mindre fungerar
              på ett alldeles utmärkt sätt än i dag, även om den har vissa andra
              uppgifter nu. Vi har motsvarande imponerande verksamhet här i
              Helsingfors. Jag tänker på Fryshuset, där man kan finna en god
              verksamhet av den ideella sektorns engagemang från början.
            </seg>
            <seg n="1e08dd82">
              Herr talman! Jag yrkar bifall till reservation 2 under punkt
              2. På detta sätt vill jag uppmärksamma regeringen och Socialdemokraterna
              på den ideella sektorns betydelse. På intet sätt ska detta få
              negligeras i Sverige. Självfallet står jag bakom också övriga
              kristdemokratiska reservationer.
            </seg>
            <seg n="b4a82611">
              Det finns en interdepartemental arbetsgrupp som har påbörjat
              sitt arbete. Jag skulle önska att den kunde få kompletteras med
              engagerade människor just ifrån den ideella sektorn, som redan
              i dag driver och lever med de här frågorna.
            </seg>
            <seg n="9fdbc515">
              Jag skulle därför vilja fråga Nikos Papadopoulos om man oroas
              för att lyssna in vad folk i allmänhet tycker om detta eller om
              man inte bryr sig om vad den ideella sektorn egentligen har för
              kunskap och engagemang. Hur ser Socialdemokraterna på ett engagemang
              och ett erkännande från den ideella sektorn? Kan man få ett tydligt
              uttalat positivt svar på detta att man är uppmuntrande i sitt
              tänkande? Ska den interdepartementala organisationen eller arbetsgruppen
              se till att det blir enklare och mer trovärdigt från regeringens
              sida sett att erkänna verksamheten? Som det är i dag sitter många
              av dessa människor, däribland jag själv, och river vårt hår i
              vansinne över hur vi ska klara av skatteregler, rapporter till
              Skatteverket och så vidare. Det kan inte vara syftet med en ideell
              sektor att vi ska bekymra oss alltför mycket om de här svåra och
              otillgängliga frågorna.
            </seg>
            <seg n="fa2456a8">
              Det skulle vara av värde för oss här i kammaren, men även för
              svenska folket speciellt för alla dem som ägnar timme efter timme
              vecka ut och vecka in åt olika uppdrag att få veta vad som egentligen
              ligger bakom Socialdemokraternas obegripliga ointresse för den
              ideella sektorn. Kan vi få ett svar från Nikos Papadopoulos i
              debatten så skulle jag uppskatta det, och säkerligen många med
              mig.
            </seg>
            <seg n="6011f415">
              För min och Kristdemokraternas del tror jag att den ideella sektorn
              behövs och kommer att behövas i ett samhälle framöver. Vi får
              inte negligera detta, utan vi måste snarare ge den verksamheten
              ett erkännande och ett klart uttalat positivt uppmuntrande ord.
            </seg>
          </u>
          <note type="speaker" n="9c9ceca5">
            Anf. 157 SIV HOLMA (v):
          </note>
          <u who="siv_holma_858779" xml:id="i-16b32b3d041f9d3f-0" n="6338a738" next="i-12472ad9c645fd47-0">
            <seg n="140de71e">
              Herr talman! Också jag vill börja med att tacka kulturutskottet.
              Jag tycker att det har varit lärorikt och intressant. Jag vill
              också rikta ett tack till kulturutskottets kansli för allt det
              stöd som vi har fått som politiker. Vi har fått bra betänkanden
              och de har blivit korrekta med reservationer, särskilda yttranden
              med mera.
            </seg>
            <seg n="625687d3">
              Herr talman! Vänsterpartiet har två reservationer och ett särskilt
              yttrande i betänkandet. För tids vinnande yrkar jag inte bifall
              till dessa utan jag kommer i mitt anförande att redovisa vad de
              innehåller. Den ena reservationen, nr 9, handlar om tillgången
              på samlingslokaler.
            </seg>
            <seg n="ca60a595">
              Tillgången till kulturella mötesplatser är avgörande för såväl
              samhällsutvecklingen som hela demokratin. Föreningslivet behöver
              utrymme för rena kulturföreningar likaväl som för kvinnors organisering,
              ungdomsorganisationer och minoritetsföreningar. Det behövs lokaler
              för folkbildning, amatörkultur, gästspel i form av konserter,
              dans- och teaterföreställningar ute i byar och lokalsamhällen
              likaväl som för regionala institutioner som länsteatrar och länsmuseer.
            </seg>
            <seg n="8c957756">
              Föreningslivet har en viktig roll att fylla för att mötesplatser
              ska uppstå mellan människor. Det är viktigt att se till att det
              finns tillgång till gratis samlingslokaler. Det är viktigt för
              att få ett aktivt kulturliv och av stor betydelse för att demokratin
              ska fungera.
            </seg>
            <seg n="c2501fa6">
              Det finns i dag ett bidrag till allmänna samlingslokaler. Man
              kan få ett statligt bidrag för köp eller nybyggnad, ombyggnad,
              standardhöjande reparationer och handikappanpassning. Boverkets
              samlingslokaldelegation fördelar bidragen.
            </seg>
            <seg n="d0673090">
              Jag läste på Boverkets hemsida i går att det hade kommit in ansökningar
              om drygt 80 miljoner och att 10 miljoner fördelades i februari.
              Det finns anslaget 29 miljoner. Man kan lätt konstatera att behoven
              överstiger med drygt 50 miljoner. Vänsterpartiet anser att när
              staten lämnar bidrag till icke-statliga kulturlokaler och gemensamma
              samlingslokaler måste man också från regional och lokal nivå vara
              med och bidra.
            </seg>
            <seg n="0d25c27e">
              Inom ramen för budgetsamarbetet mellan s, v och mp finns det
              avsatt ytterligare 3 ½ miljoner kronor per år 2007 och 2008. De
              medlen riktas till att ge ungdomar, särskilt i storstadsområdena,
              bättre tillgång till allmänna samlingslokaler.
            </seg>
            <seg n="de20daf2">
              Det är bra, men Vänsterpartiet anser att det inte är tillräckligt.
              Till att börja med efterlyser vi en bättre dialog mellan de parter
              som ger bidrag på nationell och regional nivå. Ett gott exempel
              på en sådan är den som Kulturrådet och Västra Götalandsregionen
              har inte Svealandsregionen som vi i motionen och reservationen
              skriver. Det är alltså Västra Götalandsregionen. Det handlar om
              ett samarbete om alla bidrag på kulturområdet, inte bara samlingslokaler.
              Man kommer helt enkelt överens om vem som ska satsa vad. Det är
              viktigt att tillgången till samlingslokaler säkras i de kulturpolitiska
              prioriteringarna. Det är mot den bakgrunden som vi anser att regeringen
              ska återkomma med förslag på hur denna tillgång till samlingslokaler
              kan säkras. Då handlar det också om att se över hur man kan säkerställa
              en långsiktig finansiering.
            </seg>
            <seg n="8b19f788">
              Herr talman! Den andra reservationen, nr 4, berör utredningen
              av folkrörelsepolitiken. Denna utredning pågår och ska redovisa
              sitt uppdrag senast den 30 juni i år. Men vi är osäkra på om organisationer
              som har tillkommit när det sociala nätverket inte fungerar finns
              med i utredningens uppdrag. Det är väl i likhet med det som Lena
              Adelsohn Liljeroth tog upp, just den formen av organisation. Detta
              är vi osäkra på, även om utskottsmajoriteten anser att våra synpunkter
              är tillgodosedda. Det finns i dag organisationer som får stöd
              genom årliga uppdrag i statsbudgeten. Dit hör handikapp-, nykterhets-
              och pensionärsorganisationer. Men vi skulle vilja se en ordning
              där man skapar en särskild budgetpost för att kunna ge dessa organisationer
              en mer stadigvarande finansiering.
            </seg>
            <seg n="ee7ea748">
              Herr talman! Avslutningsvis har vi i Vänsterpartiet i ett särskilt
              yttrande gett vårt stöd till en socialdemokratisk motion skriven
              av Yoomi Renström med flera. Motionen föreslår att det införs
              en ny kategori i folkrörelsedefinitionen, kallad sexualpolitiska
              organisationer. Varje dag diskrimineras människor på grund av
              sin sexuella läggning och sin könstillhörighet. Vi vill på samhällslivets
              alla områden bekämpa de orättvisor som drabbar HBT-personer: homosexuella,
              bisexuella och transpersoner. De sexualpolitiska organisationerna
              har en mycket viktig uppgift i detta arbete. Vi anser att dessa
              organisationer uppfyller kriterierna för att räknas som folkrörelser
              och att de ska ingå bland de uppräknade som nämns som viktiga
              för demokratin i folkrörelsebegreppet. Vi hoppas naturligtvis
              att den pågående folkrörelseutredningen beaktar detta och avger
              därför i dag bara ett särskilt yttrande för att avvakta resultatet
              av denna utredning.
            </seg>
          </u>
          <note n="64a0f65a">
            Anf. 158 BIRGITTA SELLÉN (c):
          </note>
          <u who="siv_holma_858779" xml:id="i-12472ad9c645fd47-0" n="6338a738" prev="i-16b32b3d041f9d3f-0">
            <seg n="8455d5c0">
              Herr talman! Jag ser fram emot stimulerande diskussioner om vad
              som väntar i framtiden. Där citerar jag Åsa-Britt Karlsson som
              är utredare just vad gäller folkrörelserna och som för knappa
              tre månader sedan hade en konferens. Jag stöder verkligen den
              kommentaren.
            </seg>
            <seg n="ecf021af">
              Centerpartiet uppmuntrar engagemang och initiativ som växer underifrån.
              Därför har vi under den tid som byarörelserna vuxit sig starka
              i landet följt den utvecklingen med stor glädje. De här ideella
              folkrörelsegrupperna ger folk i bygden inspiration och mod att
              satsa på verksamheter i sin närmiljö. De fixar ofta barnomsorg
              och samlingsplatser, och de arbetar för ett attraktivt boende
              i trivsamma miljöer. Det finns många folkrörelser i landet, och
              de betyder så oerhört mycket för vardagen.
            </seg>
            <seg n="09bade1b">
              Jag tänker bland annat på LRF som ser till att stötta näringsidkare
              som ser till att vi har mat på borden och håller landskapet öppet
              så att turister från när och fjärran reser runt i vårt vackra
              land.
            </seg>
            <seg n="e4b9d937">
              Jag tänker på idrottsrörelsen med alla de drygt 600 000 ledarna
              som ställer upp ideellt för att aktivera människor, unga som gamla,
              för att de ska kunna vara delaktiga i olika idrotter.
            </seg>
            <seg n="1ba63510">
              Folkrörelserna drivs av väldigt många vardagshjältar som gör
              livet bättre där de bor för alla andra i bygden. Det är till exempel
              folkrörelserna som ordnar midsommarfirandet i nästa vecka. Tänk
              på det när du dansar runt midsommarstången på midsommarafton!
              Läs i annonserna om vilka det är som står som arrangörer! Fundera
              över vilken kraft det är som driver de här arrangörerna! Gör de
              det för egen vinning eller för att de vill att bygden ska leva?
              Naturligtvis är det för att de vill att bygden ska leva.
            </seg>
            <seg n="9d9b5f1b">
              De som börjar jobba ideellt i exempelvis byarörelserna börjar
              ofta med kaffekokning och saftblandning vid olika möten som anordnas.
              Där växer många, och efterhand tar de på sig större och större
              uppgifter. De fixar möten med kommunpolitiker för att lyfta fram
              frågor som är viktiga för till exempel Grundsunda eller Docksta
              som är orter i mitt län. Deras idéer leder ofta till kommunala
              satsningar i deras bygder. De får resurser till att öppna kooperativa
              dagis och friskolor, för att nämna några saker.
            </seg>
            <seg n="755bfe6e">
              De här vardagshjältarna är bäst på att kläcka idéer. De vill
              inte hålla på med en massa administration.
            </seg>
            <seg n="43c07a4e">
              Det finns som bekant många fler olika folkrörelser i vårt avlånga
              land än de som jag har nämnt. Alla dessa ideella krafter har ett
              oerhört stort inflytande i samhället, ett inflytande som vi behöver
              för samhällsutvecklingen. Därför är det viktigt att vi ger dem
              långsiktiga spelregler. Därför vill vi också ge folkrörelserna
              sunda generella bidrag och stoppa undan tankarna om moms i den
              ideella verksamheten. Det krånglar bara till deras verksamheter,
              och många tappar sugen att jobba ideellt när det finns regler
              som försvårar deras viktiga arbete. Det är i dag svårt för många
              föreningar att få någon att ta på sig ansvaret att vara ordförande
              eller kassör, bland annat beroende på att man oroar sig för det
              stora ansvaret.
            </seg>
            <seg n="3e736635">
              Riksidrottsförbundet har gjort en undersökning av varför så få
              vill ta på sig styrelseuppdragen. Svaren visar att det tar för
              lång tid och att det är svårt att sköta ekonomin och den krångliga
              administrationen. Därför har Centerpartiet en reservation som
              handlar just om ledare och funktionärer i den ideella sektorn
              som innebär att det inte ska behövas långtgående krav på specialkunskaper
              för att kunna klara av ett styrelseuppdrag. Om vi hela tiden krånglar
              till regler leder det till att vi riskerar att tappa bort potentiella
              ledare och därmed också förlora väldigt många bra idéer som är
              viktiga för samhällsutvecklingen.
            </seg>
            <seg n="d76a51ed">
              Ledarförsörjningen är en väldigt viktig stafettpinne för att
              vi ska få fler ledare att vilja kliva fram och ta ansvar och leda
              samhällsutvecklingen framåt. Ordföranden i Riksidrottsförbundet
              Karin Matsson har lyft upp frågan hur viktigt det är för Idrotts-Sverige
              att det finns ledare som är redo att fortsätta att jobba ideellt.
              Det är viktigt att unga kommer i kontakt med idrottsrörelsen tidigt
              och att de har kunniga och engagerade ledare som stöttar och peppar.
              Det känns extra viktigt i dag när vi ser hur barn redan i fyraårsåldern
              är överviktiga.
            </seg>
            <seg n="01d94950">
              Centerpartiet vill se att folkrörelserna tas på allvar och får
              bra spelregler i framtiden. Men i Socialdemokraternas vardag är
              det alltid någon annan som ska göra de saker som vi anser att
              folkrörelserna kan klara av på ett föredömligt sätt. Om man hela
              tiden litar på någon annan tar man död på skaparkraften som finns
              i de ideella krafterna.
            </seg>
            <seg n="3ed76fdf">
              Min uppmaning är därför: Lyssna till folkrörelsernas åsikter!
              Lägg inte på dem en massa pålagor som krånglar till deras verksamhet!
              Lyssna till deras behov av samlingsplatser och samlingslokaler!
            </seg>
            <seg n="bbeabf08">
              Folkrörelserna är starka krafter i vår framtids samhällsutveckling
              och viktiga inspiratörer i ett demokratiskt samhälle. De behöver
              allt stöd som är möjligt. De behöver platser. De behöver lokaler.
              Det är en av många folkrörelsefrågor som vi i Centerpartiet värnar
              extra starkt. Vi säger att det är viktigt med mer pengar till
              samlingslokaler och har också i vår budget 21 miljoner mer.
            </seg>
            <seg n="3836b129">
              En utredning tog ju fram riktlinjer för två år sedan, och vi
              anser att huvuddragen i utredningens förslag bör genomföras. Det
              skulle innebära att många insatser kommer att göras för ungdomar
              och att bidraget till att handikappanpassa samlingslokalerna kommer
              att öka. Det behövs. Det är ett led i att stärka folkrörelsen.
            </seg>
          </u>
          <note n="44b5470c">
            Herr talman! Jag yrkar bifall till reservation 6 under punkt
            5.
          </note>
          <note type="speaker" n="fb3581f9">
            Anf. 159 NIKOS PAPADOPOULOS (s):
          </note>
          <u who="nikos_papadopoulos_bafc52" xml:id="i-11bf5ce0c5b85b54-0" n="37f2e99d" next="i-b6133154e69d3f80-0">
            <seg n="b515a038">
              Herr talman! Innan jag börjar mitt anförande vill jag tacka Lennart
              för den tid jag varit i kulturutskottet. Jag vill tacka alla kamrater
              som har berikat den här tiden med sina erfarenheter. Tack också
              till talmannen och kansliet!
            </seg>
            <seg n="26891dcb">
              Herr talman! I dag har vi en debatt angående folkrörelsefrågor.
              Det är en väldigt viktig debatt, tycker jag, efter kampsporterna.
              Det är ett ämne som ligger mig mycket varmt om hjärtat. När jag
              står här kan jag konstatera att det råder en bred samsyn om den
              ideella sektorns betydelse. Som företrädare för ett parti med
              starka folkrörelsetraditioner känns det speciellt bra.
            </seg>
            <seg n="a9dd0fbf">
              De svenska folkrörelserna har spelat en viktig roll i vår demokratis
              utveckling. Det är i folkrörelsernas engagemang som de demokratiska
              principerna låtits slå rot och utvecklas. Ett starkt föreningsliv
              ger nämligen människor möjligheter till inflytande och delaktighet.
              Delaktiga människor är aktiva medborgare, och aktiva människor
              är demokratins kärna.
            </seg>
            <seg n="b2f9cc28">
              Herr talman! Stödet till den ideella sektorn är enormt. Det sprider
              sig över alla politikområden och omfattar alla nivåer i samhället.
              När Statskontoret räknade uppgick de statliga bidragen till ideella
              organisationer till nästan 6,5 miljarder kronor. Räknar vi också
              det kommunala stödet och landstingsstödet kommer vi upp till ca
              20 miljarder kronor. Då inser man vilken betydelse den ideella
              sektorn har för hela det svenska samhället.
            </seg>
            <seg n="9110719c">
              Vi vill att Sveriges folkrörelser och alla ideella organisationer
              ska få de bästa förutsättningarna att växa och utvecklas. Därför
              instiftade vi folkrörelsepolitiken som ett eget politikområde
              2001. Vi gjorde det för att garantera alla människor möjligheten
              att bilda och engagera sig i olika folkrörelser och föreningar.
              Vi gjorde det för att lyfta upp organisationernas roll för den
              demokratiska infrastrukturen. Vi gjorde det för att visa vårt
              engagemang för våra svenska folkrörelser och det arbete som dessa
              gör.
            </seg>
            <seg n="3d5ea978">
              Herr talman! Jag skulle vilja prata om några av de borgerliga
              reservationerna.
            </seg>
            <seg n="06654af1">
              Folkrörelsepolitikens mål är att ge människor möjligheter att
              organisera sig själva. Vi har ett sådant mål därför att vi vet
              vilka mervärden medborgares frivilliga engagemang skapar i samhället.
              Målet är ett uttryck för insikten att hela Sverige gynnas av ett
              aktivt föreningsliv.
            </seg>
            <seg n="b7aae0de">
              Det ska erkännas att den ideella sektorn inte alltid fått det
              erkännande den förtjänat. Tidigare har det kanske funnits en inställning
              att den ideella sektorn enbart skulle ses som ett komplement till
              det offentliga. Så är inte fallet i dag. I dag finns det en förståelse
              för att människor som känner sig delaktiga också kan vara de bästa
              aktörerna.
            </seg>
            <seg n="3bfdaf18">
              Vi vill att den ideella sektorn ska vara en part till det offentliga.
              Därför lägger vi ned mycket tid på dialog och samverkan. Folkrörelseforum,
              som startades 2002, är specifikt avsett för det ändamålet. Samtidigt
              är vi väldigt måna om att undvika en situation där den ideella
              sektorn tar över ansvar för det offentliga. Det får aldrig bli
              en utveckling där människor blir utlämnade till endast den ideella
              sektorn.
            </seg>
            <seg n="75f389ad">
              Det är just denna utveckling jag ser framför mig när jag läser
              de borgerliga reservationerna. Att skriva om målet för den generella
              folkrörelsepolitiken eller införa system där den ideella sektorn
              tecknar avtal med staten ser jag som steg i fel riktning. Det
              är steg mot en uppdelning av det offentligas ansvar som vi socialdemokrater
              inte strävar efter.
            </seg>
            <seg n="9b4059a4">
              Samtidigt vill vi ändå se över hur relationen mellan det offentliga
              och den ideella sektorn fungerar. Folkrörelseutredningen tittar
              just nu på de generella principerna för bidragsgivningen. Arbetet
              med att skapa de bästa förutsättningarna för våra ideella organisationer
              pågår.
            </seg>
            <seg n="4743ba77">
              Herr talman! Jag vill också säga lite om forskningen om den ideella
              sektorn. Folkrörelseutredningen har ett uttalat mandat att lämna
              förslag på hur forskningen om folkrörelserna kan utvecklas. Jag
              liksom flera andra ser behovet av bra forskning på området. Jag
              ser mycket fram emot de förslag som utredningen kommer att presentera.
            </seg>
            <seg n="4294fd24">
              Vad gäller rekrytering av ledare är det viktigt att skapa enkla
              och tydliga regler för ideella organisationer, framför allt när
              det gäller ekonomin. Idrottsskatteutredningen har tittat närmare
              på skattereglerna för idrottsföreningar och föreslagit att regelverket
              både förtydligas och förenklas ett regelverk som kan gälla även
              ideella organisationer.
            </seg>
            <seg n="6ca294a9">
              Herr talman! Den ideella sektorns betydelse för vår svenska demokrati
              är enorm. Den ideella sektorn har vitaliserat och upprätthållit
              demokratin. Den har sett till att abstrakta principer som våra
              fri- och rättigheter blivit påtagliga inslag i människornas vardag.
              Det är en tradition som vi alla vill bevara för framtiden.
            </seg>
          </u>
          <note n="822a7e9c">
            Herr talman! Jag yrkar bifall till förslagen i betänkandet och
            avslag på samtliga reservationer.
          </note>
          <note n="82affef3">
            Överläggningen var härmed avslutad.
          </note>
          <note n="e14deb19">
            Ajournering
          </note>
          <note n="67016089">
            Kammaren beslutade kl. 16.50 på förslag av talmannen att ajournera
            förhandlingarna till kl. 17.00 då votering skulle äga rum.
          </note>
          <u who="nikos_papadopoulos_bafc52" xml:id="i-b6133154e69d3f80-0" n="37f2e99d" prev="i-11bf5ce0c5b85b54-0">
            <seg n="63763443">
              Återupptagna förhandlingar
            </seg>
            <seg n="4ab53ead">
              minst tre fjärdedelar
            </seg>
            <seg n="e795e2e5">
              mer än hälften
            </seg>
          </u>
          <note n="c8c2ebd7">
            Förhandlingarna återupptogs kl. 17.00.
          </note>
          <note n="5808c7a2">
            14 § Beslut om ärende som slutdebatterats den 13 juni
          </note>
          <note n="31c88d01">
            Punkt 11
          </note>
          <note n="632a0037">
            Punkt 1
          </note>
          <note n="4144fdcf">
            Punkt 5
          </note>
          <note n="282d5e9f">
            Punkt 19
          </note>
          <note n="2dbbe6a6">
            Punkt 28
          </note>
          <note n="70614fb3">
            Övriga punkter
          </note>
          <note n="eef6639c">
            15 § Beslut om ärenden som slutdebatterats vid dagens sammanträde
          </note>
          <note n="4144fdcf">
            Punkt 5
          </note>
          <note n="902276de">
            Punkt 8
          </note>
          <note n="31c88d01">
            Punkt 11
          </note>
          <note n="70614fb3">
            Övriga punkter
          </note>
          <note n="632a0037">
            Punkt 1
          </note>
          <note n="632a0037">
            Punkt 1
          </note>
          <note n="8c455870">
            Punkt 2
          </note>
          <note n="4a208389">
            Punkt 3
          </note>
          <note n="07ef3fd8">
            Punkt 6
          </note>
          <note n="902276de">
            Punkt 8
          </note>
          <note n="4c4ed127">
            Punkt 9
          </note>
          <note n="63cb4429">
            Punkt 13
          </note>
          <note n="70614fb3">
            Övriga punkter
          </note>
          <note n="8c455870">
            Punkt 2
          </note>
          <note n="4144fdcf">
            Punkt 5
          </note>
          <note n="07ef3fd8">
            Punkt 6
          </note>
          <note n="70614fb3">
            Övriga punkter
          </note>
          <note n="9c336577">
            16 § Pris- och löneomräkningsfrågor
          </note>
          <note n="ade2859e">
            Föredrogs
          </note>
          <note type="speaker" n="7ec8c016">
            Anf. 160 TASSO STAFILIDIS (v):
          </note>
          <u who="tasso_stafilidis_3a55e9" xml:id="i-eae99bcde313b37c-0" n="9f67e717">
            <seg n="49eeaeda">
              Fru talman! Från början var det inte tänkt att jag skulle delta
              i den här debatten, men då hörde jag plötsligt rykten på stan.
              Det var nämligen så att B-alliansen i kammaren hade behagat samla
              kultursfären i landet till ett litet möte. Där hörde jag att det
              spreds ett rykte om att Vänsterpartiet skulle ha släppt kravet
              på en pris- och löneomräkning på anslaget för bland annat de fria
              grupperna. Så det jag vill göra, fru talman, är helt enkelt att
              klargöra Vänsterpartiets ställningstagande i den här frågan så
              att det inte råder några som helst tveksamheter kring var Vänsterpartiet
              står. Förvisso kan de läskunniga ta del av Vänsterpartiets särskilda
              yttrande på s. 15 i utskottets betänkande om pris- och löneomräkningsfrågor
              och där också ta del av att Vänsterpartiet har den uppfattning
              som vi har haft under väldigt lång tid, nämligen, fru talman,
              att vi vill ha en ordning där fria grupper, den fria scenkonsten
              ska få en uppräkning med PLO, en pris- och löneomräkningsuppräkning.
              Vi går så pass långt att vi också talar om att vi i förlängningen
              vill att hela kulturområdet som i dag inte har någon pris- och
              löneomräkning faktiskt ska få det. Det gäller bland annat viktiga
              områden som Teateralliansen men inte minst det som vi håller på
              att inrätta nu i år efter en överenskommelse mellan Vänsterpartiet,
              Miljöpartiet och den socialdemokratiska regeringen, nämligen Dansalliansen
              som nu väcks till liv och kommer att börja verka från och med
              i höst.
            </seg>
            <seg n="3d839a5d">
              Så för oss är de här frågorna otroligt viktiga. För det vi har
              sett tillbaka i tiden är en ohållbar situation för den fria scenkonsten
              i synnerhet, fru talman, för här handlar det om att den fria scenkonsten
              inte har de medel som i dag behövs.
            </seg>
            <seg n="7d767dcd">
              För några år sedan, under förra mandatperioden, presenterades
              en utredning som Ylva Gisslén hade gjort på uppdrag av Kulturrådet.
              Där kunde vi se att det fattades i runda slängar mellan 60 och
              70 miljoner kronor i anslaget till den fria scenkonsten. Det är
              pengar som just är en urgröpning av att anslaget tillbaka i tiden
              inte har ökat i den omfattning som priser och löner har ökat.
              I praktiken har det inneburit att anslaget för enskilda grupper,
              enskilda utövare, inte har ökat i den omfattning som de faktiskt
              skulle behöva för att kunna täcka de kostnader som finns på området.
            </seg>
            <seg n="8acf37aa">
              En av de riktigt stora bovarna i det här avseendet är just pris-
              och löneomräkningen. Så därför har pris- och löneomräkningen en
              väldigt viktig del att fylla upp och också en väldigt stor betydelse
              i det här anslaget.
            </seg>
            <seg n="16d23a7e">
              Vad är det som har hänt nu då? Jo, utskottet har fått en väldigt
              bra skrivning som Vänsterpartiet ställer sig bakom, nämligen att
              utskottet nu är positivt till pris- och löneomräkning. För utskottet
              säger, fru talman, på s. 12: Utskottet anser i likhet med motionärerna
              att det är angeläget att de fria grupperna kan ges bättre förutsättningar
              att verka, och en viktig sådan förutsättning är att uppnådda anslagsnivåer
              inte urholkas av att anslaget inte pris- och löneomräknas.
            </seg>
            <seg n="6f38c90e">
              Så den här överenskommelsen tycker vi i Vänsterpartiet är väldigt
              bra. Framför allt tar också utskottet för givet och förutsätter
              att regeringen, i det sammanhanget där nu Kulturrådet har tillsatt
              en utredning där man ser över förhållandena mellan verksamhetsbidrag
              och projektbidrag, kommer att lyfta upp frågan. I det sammanhanget
              har vi inte ansett oss nödgade att behöva reservera oss i frågan.
              Vi har nöjt oss med att utskottet har fått en så pass stark och
              tydlig skrivning. För det är viktigt att hela utskottet och inte
              Vänsterpartiet ensamt ställer de här kraven och också förutsätter
              att regeringen kommer att agera och se till så att den här utredningen
              som nu håller på att arbeta faktiskt också ser över frågan om
              pris- och löneomräkning.
            </seg>
            <seg n="6fafe458">
              Så, fru talman, med det här vill jag bara att det inte ska råda
              någon som helst tvekan om vad Vänsterpartiet vill och arbetar
              för i den här frågan. Vi vill helt enkelt ha en lösning på finansieringen
              inom den fria scenkonsten. Som alla i den här kammaren känner
              till har Vänsterpartiet som enskilt parti också lagt fram förslag
              och konkreta yrkanden, inte minst under de budgetförhandlingar
              som vi har bedrivit med regeringen om en anslagsnivåökning för
              att komma upp i nivå. För vi tycker fortfarande att den fria scenkonsten
              är underfinansierad. Vi instämmer i den utredning som Ylva Gisslén
              gjorde. Vi måste alltså komma upp i en nivåhöjning på ungefär
              60 miljoner. Därefter kan vi fortsätta med tilldelningen för att
              ytterligare få upp anslagen i nivå.
            </seg>
            <seg n="71a04763">
              Ytterst är det ju så att när vi från riksdagen, från regeringen
              och från Kulturrådet ställer krav på att den fria scenkonsten
              ska uppfylla de kollektivavtal som nu finns både inom teaterområdet
              och inom dansområdet så kan inte grupperna uppfylla dessa kollektivavtal
              om inte pengarna också flyter in från staten, från kommunerna
              och från landstingen. Här blir det ytterst viktigt att inte vi
              från statens sida sviker. Har vi en gång ställt krav på att de
              fria grupperna koreograferna, dansarna, skådespelarna, regissörerna
              och så vidare inom den fria scenkonsten inte ska tvingas arbeta
              under tiden som de uppbär a-kassa måste vi också se till att de
              kan finansiera det arbete som läggs ned.
            </seg>
            <seg n="9e37bd3f">
              Fru talman! Vänsterpartiet står bakom det särskilda yttrandet.
              Jag yrkar så klart bifall till förslaget i det föreliggande betänkandet.
              I övrigt vill jag också passa på att önska hela kulturutskottet
              en glad sommar eftersom det här är min sista debatt som representant
              för utskottet.
            </seg>
          </u>
          <note type="speaker" n="b7b5cc9d">
            Anf. 161 LENNART KOLLMATS (fp):
          </note>
          <u who="lennart_kollmats_f83648" xml:id="i-63a3acb27d1c5300-5" n="66e9f8cd">
            <seg n="58aca4c6">
              Fru talman! Jag höll på att säga att jag ber om ursäkt för att
              jag går upp i talarstolen igen. Jag lovade ju för en stund sedan
              att det var mitt sista anförande tidigare, men sedan händer det
              saker som man inte är riktigt förberedd på.
            </seg>
            <seg n="c0d2eec5">
              Den höst vi hade i kulturutskottet var ur kultursynpunkt inte
              särskilt rolig eftersom vi ägnade oss åt hyressättning av fastigheter,
              pris- och löneomräkning, produktivitetsavdrag och pensioner. Det
              finns ju annat som man hellre vill ägna sig åt än just de här
              ekonomiska teknikaliteterna. När det gäller pris- och löneomräkningen
              fick vi dock en väldigt fin utredning av riksdagens utredningstjänst
              alldeles utmärkt. Vi har fått goda genomgångar även på de andra
              delarna här.
            </seg>
            <seg n="897657ca">
              Det var väldigt intressant att nu höra Tasso Stafilidis gå upp
              och prata i sju minuter för ett särskilt yttrande när han hade
              kunnat tala för en reservation om att gå fram med ett tillkännagivande
              till regeringen. Det är väl rimligen så att ett tillkännagivande
              i det här sammanhanget är starkare än ett särskilt yttrande, även
              om det pågår en utredning inom Kulturrådet. I så fall hade de
              ju fått en signal, om Vänsterpartiet hade stött den här reservationen,
              om att riksdagens majoritet faktiskt går på den här linjen. Det
              vet vi egentligen inte nu.
            </seg>
            <seg n="f850ea64">
              Det var ett läge i utskottet då det såg ut som om vi skulle få
              fram en majoritet som gick emot Socialdemokraterna, alltså regeringsförslaget,
              men sedan hände någonting mellan två sammanträden som gjorde att
              det blev ett särskilt yttrande i stället för ett tillkännagivande.
            </seg>
            <seg n="94413711">
              För att riktigt markera detta, fru talman, yrkar jag bifall till
              reservationen i det här betänkandet.
            </seg>
          </u>
          <note type="speaker" n="b0d288cb">
            Anf. 162 TASSO STAFILIDIS (v) replik:
          </note>
          <u who="tasso_stafilidis_3a55e9" xml:id="i-eae99bcde313b37c-1" n="9f67e717">
            <seg n="7a934e3e">
              Fru talman! Den som föranlett mig att gå upp i det här ärendet
              är faktiskt Lennart Kollmats. Det jag fick höra var nämligen att
              det var just kulturutskottets ordförande Lennart Kollmats som
              på detta möte med den borgerliga alliansen förklarade att Vänsterpartiet
              hade släppt sitt krav på att också i fortsättningen begära pris-
              och löneomräkning inom kulturområdet. Jag vill ta avstånd från
              den bilden och faktiskt också visa vad som står i betänkandet.
            </seg>
            <seg n="e2c3a3ae">
              Vad var det då som hände, fru talman? Självfallet gick vi till
              våra allianskamrater och diskuterade hur vi skulle kunna lösa
              det här. Som alla förstår har vi ett samarbete på vår kant och
              ingår inte i någon allians, och det här var den allra bästa skrivning
              vi kunde få till. Om Lennart Kollmats sedan ser vad vi faktiskt
              säger och vad den borgerliga reservationen säger kan han i stort
              sett konstatera att det som ni vill ha ett tillkännagivande om
              fortsätter vi att kräva.
            </seg>
            <seg n="10275b20">
              Nu har faktiskt även den socialdemokratiska gruppen i utskottet
              ställt sig bakom exakt samma krav. Man ställer sig i detta betänkande
              bakom att pris- och löneomräkningen är en viktig fråga som måste
              till och som också måste lösas. Men förhoppningsvis kan vi genom
              de kontakter som både vi och s-gruppen har med regeringen vilket
              ju tyvärr inte ni i den borgerliga alliansen har ha de underhandskontakterna
              själva. Det är alltså ett tydligt ställningstagande, Lennart Kollmats,
              från utskottets sida.
            </seg>
          </u>
          <note type="speaker" n="bbe486f4">
            Anf. 163 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-63a3acb27d1c5300-6" n="66e9f8cd">
            <seg n="f75b1afc">
              Fru talman! Jag bara noterar, och det kan vem som helst göra
              som läser betänkandet, att ett tillkännagivande mig veterligt
              alltid har varit oerhört mycket starkare än ett särskilt yttrande.
              Det trodde jag att det var även i Tasso Stafilidis vokabulär.
              Men det är möjligt att det är någon annan tankegång bakom det
              hela.
            </seg>
            <seg n="c1118763">
              Om man nu fick med sig socialdemokratin på detta kan jag inte
              förstå varför inte hela utskottet kunde ha enats om ett tillkännagivande.
              Det hade ju varit mycket bättre och oerhört starkt att ha sex
              partier fortfarande har ju Miljöpartiet beklagligtvis valt att
              avstå från att vara med i kulturutskottet som ställde upp på detta
              tillkännagivande. Det hade också varit starkare med tanke på att
              vi de facto inte vet vad vi har för regering i början på oktober
              detta år.
            </seg>
          </u>
          <note type="speaker" n="bf5bf379">
            Anf. 164 TASSO STAFILIDIS (v) replik:
          </note>
          <u who="tasso_stafilidis_3a55e9" xml:id="i-eae99bcde313b37c-2" n="9f67e717">
            <seg n="f2546693">
              Fru talman! Givetvis skulle det ha varit både enklare och tydligare
              för oss alla om ett helt utskott hade ställt sig bakom ett gemensamt
              uttalande. Det kan jag hålla med om.
            </seg>
            <seg n="7ee195a6">
              Det jag blev väldigt upprörd över, och det som också har föranlett
              att jag över huvud taget har tagit upp detta, är dock att kulturutskottets
              ordförande Lennart Kollmats går ut och påstår att Vänsterpartiet
              har släppt ett krav. Vad står det i Vänsterpartiets särskilda
              yttrande, Lennart Kollmats? Står det att Vänsterpartiet har släppt
              sitt krav? Nej, tvärtom står det att Vänsterpartiet vill ha en
              pris- och löneomräkning inom hela kulturområdet och inte enbart
              inom de få delar som ni i den borgerliga alliansen tar upp. Det
              tycker jag är oerhört tydligt.
            </seg>
            <seg n="ebabb280">
              Att vi sedan inte når ända fram beror såklart på olika saker.
              För Vänsterpartiets del handlar det om att vi på grund av vår
              storlek och styrka inte förmår påverka i lika stor utsträckning
              som vi hade önskat. Men det är ju så demokratin ser ut, och då
              får vi ge och ta.
            </seg>
            <seg n="0d207b01">
              Nu har vi gjort detta. Vänsterpartiet står fortfarande bakom
              sina egna krav, men det vi har kunnat komma överens om är åtminstone
              att till och med Socialdemokraterna nu i ett utskottsbetänkande
              tillsammans med oss och förhoppningsvis också vad jag förstår
              med stöd av Miljöpartiet ställer sig bakom ett krav på att frågan
              ska lösas där man tydligt uttalar att pris- och löneomräkningen
              är en viktig förutsättning för den fria scenkonstens ekonomi.
            </seg>
          </u>
          <note type="speaker" n="9a4ea093">
            Anf. 165 LENNART KOLLMATS (fp) replik:
          </note>
          <u who="lennart_kollmats_f83648" xml:id="i-63a3acb27d1c5300-7" n="66e9f8cd">
            <seg n="d74ef248">
              Fru talman! Mycket kort: Det gäller att veta vad man hittar för
              allianskamrater i olika ärenden.
            </seg>
          </u>
          <note n="82affef3">
            Överläggningen var härmed avslutad.
          </note>
          <note n="992da4c5">
            17 § Bild och form samt konsthantverk
          </note>
          <note n="ade2859e">
            Föredrogs
          </note>
          <note n="b5188c1c">
            Andre vice talmannen konstaterade att ingen talare var anmäld.
          </note>
          <note n="b3e710c6">
            18 § Uppskov med behandlingen av ärenden
          </note>
          <note n="ade2859e">
            Föredrogs
          </note>
          <note n="b5188c1c">
            Andre vice talmannen konstaterade att ingen talare var anmäld.
          </note>
          <note n="1de1165e">
            19 § Uppskov med behandlingen av visst ärende
          </note>
          <note n="ade2859e">
            Föredrogs
          </note>
          <note n="b5188c1c">
            Andre vice talmannen konstaterade att ingen talare var anmäld.
          </note>
          <note n="2ca1ae88">
            20 § Miljöbalkens sanktionssystem m.m.
          </note>
          <note n="ade2859e">
            Föredrogs
          </note>
          <note n="b5188c1c">
            Andre vice talmannen konstaterade att ingen talare var anmäld.
          </note>
          <note n="be1afb91">
            21 § Strategiska utmaningar En vidareutveckling av svensk strategi
            för hållbar utveckling
          </note>
          <note n="ade2859e">
            Föredrogs
          </note>
          <note type="speaker" n="47d2be29">
            Anf. 166 ALF ERIKSSON (s):
          </note>
          <u who="alf_eriksson_a5e4bb" xml:id="i-f521b92956f53667-0" n="05291bf5" next="i-7d8f7ad6ac5ded99-0">
            <seg n="0a94ac05">
              Fru talman! Det ärende som kammaren strax ska debattera handlar
              om hållbar utveckling. Utgångspunkten är en skrivelse som regeringen
              lämnat till riksdagen i frågan.
            </seg>
            <seg n="40367a7d">
              Sveriges första nationella strategi för hållbar utveckling lämnades
              till riksdagen 2002. Det var ett steg i arbetet att hålla samman
              de tre dimensionerna i begreppet hållbar utveckling.
            </seg>
            <seg n="64c7c3ba">
              De tre dimensionerna är den ekonomiska utvecklingen, den sociala
              utvecklingen och den miljömässiga utvecklingen.
            </seg>
            <seg n="d87120af">
              Strategin då hade två syften, dels att uppfylla det internationella
              åtagandet att presentera en strategi inför FN:s hållbarhetskonferens
              i Johannesburg, dels att redovisa planerna på hållbarhetsarbetet
              i Sverige.
            </seg>
            <seg n="20cf5869">
              Regeringen har sedan vartannat år reviderat strategin och redovisat
              den för riksdagen i en skrivelse.
            </seg>
            <seg n="16a29482">
              Den skrivelse som nu ska behandlas är alltså en vidareutveckling
              av den strategi som presenterades 2004. Den tar sin utgångspunkt
              i en vision för hållbar utveckling i ett längre perspektiv.
            </seg>
            <seg n="0f08abc1">
              För att kunna följa utvecklingen presenterar regeringen en uppsättning
              indikatorer i skrivelsen. Tolv stycken ska vara huvudindikatorer,
              och med hjälp av dessa ska man kunna mäta utvecklingen och se
              hur den blir framöver.
            </seg>
            <seg n="415a4d7f">
              Vidare lyfter regeringen fram fyra områden som kommer att stå
              i fokus den kommande mandatperioden inom området hållbar utveckling.
            </seg>
            <seg n="27dcb4a7">
              Utskottet har också behandlat två följdmotioner till skrivelsen
              och ett motionsyrkande från den allmänna motionstiden. Dessa har
              utmynnat i tre stycken reservationer.
            </seg>
            <seg n="ed549b78">
              Med detta, fru talman, är ärendet presenterat, och jag föreslår
              att debatten kan starta.
            </seg>
          </u>
          <note n="02c5658f">
            Anf. 167 SVERKER THORÉN (fp):
          </note>
          <u who="alf_eriksson_a5e4bb" xml:id="i-7d8f7ad6ac5ded99-0" n="05291bf5" prev="i-f521b92956f53667-0">
            <seg n="bcdd397c">
              Fru talman! Hållbar utveckling måste bli mer än ord!
            </seg>
            <seg n="97c8f32e">
              Miljöpolitiken måste ständigt utvärderas, och resultaten av de
              här utvärderingarna ska ge faktiska konsekvenser. Om miljöarbetet
              ska få ny fart och stöd av alla krävs rejäl utvärdering och uppföljning
              av miljöpolitiken. Det har inte Socialdemokraterna vågat utan
              fortsatt att lägga till och dra ifrån utan att våga ifrågasätta
              om de system vi har bidrar till det vi vill uppnå. Folkpartiet
              liberalerna vill på alla nivåer gå i spetsen för utvärdering och
              förändring så att ord blir handling, miljöpolitiken ger resultat
              och har folkligt stöd.
            </seg>
            <seg n="16a4984b">
              Vi har därför i riksdagen föreslagit en oberoende granskning
              av miljöpolitiken att en hållbarhetskommission ska tillsättas
              för att se hur hindren för hållbar samhällsutveckling kan tas
              bort, och det har riksdagen fattat beslut om. En stor mängd utredningar
              och rapporter har de senaste åren framfört skarp kritik mot miljöpolitiken
              och arbetet för att nå hållbar utveckling. Men miljöminister Lena
              Sommestad har meddelat utskottet att regeringen inte tänker följa
              riksdagens beslut.
            </seg>
            <seg n="a51cb58f">
              Fru talman! Vid morgonens partiledardebatt fick vi höra en statsminister
              som gav en rosenröd skildring av tillståndet i Sverige i allmänhet.
              Det var gott. Samma mytbildning om miljö- och hållbarhetspolitiken
              får vi också ofta höra. Sverige toppar listor på hållbarhetsutveckling,
              sägs det, och i undersökningarna där sociala och ekonomiska faktorer
              också vägs in är det självklart att Sverige kommer högt men miljön
              då? Bland annat Riksrevisionens granskning av område efter område,
              nu senast hur regeringen styr eller inte styr Naturvårdsverket
              och på så sätt hindrar verket i dess centrala uppgift att vägleda
              och hjälpa kommuner och länsstyrelser i miljöarbetet, visar något
              helt annat. Det gör även den senaste avstämningen av miljömålen.
            </seg>
            <seg n="982e1b66">
              Hållbar utveckling måste bli mer än ord! Riksdagens beslut måste
              också genomföras, och i vår alliansmotion på den skrivelse vi
              nu debatterar understryker vi att beslutet om en hållbarhetskommission
              måste genomföras enligt riksdagens beslut. För att denna nystart
              för hållbarhetsarbetet ska bli möjlig behövs en ny regering.
            </seg>
            <seg n="4a4fac41">
              Riksdagen har tidigare beslutat att regeringen årligen ska presentera
              arbetet med hållbar utveckling. Kvaliteten och inriktningen på
              de här skrivelserna har varierat kraftigt över åren, vilket gör
              det svårt att följa hur utvecklingen mot ett hållbart samhälle
              fortskrider. Att regeringen nu presenterar ett antal indikatorer
              för hållbar utveckling är bra, men vi anser att det inte längre
              är nödvändigt att genom en särskild skrivelse från regeringen
              varje år följa upp arbetet. Det finns en risk att det med nuvarande
              hantering går slentrian i arbetet med hållbarhetsfrågor.
            </seg>
            <seg n="5e501e7e">
              Vi anser i stället att regeringen bör göra en större uppföljning
              av utvecklingen under varje mandatperiod men att utvecklingen
              av nyckelindikatorer bör presenteras årligen som ett underlag
              för budgetarbetet. Fördelen är att de då kan användas som en del
              av underlaget för ett årligt politiskt strategiskt instrument
              och därmed kan påverka politiken i en hållbar riktning på ett
              annat sätt än vid en pliktskyldigt redovisad skrivelse. Hållbar
              utveckling måste bli mer än ord!
            </seg>
            <seg n="3c0d5e16">
              I måndags såg jag på mitt hotellrum i Visby på tv:s morgonnyheter
              hur miljöfrågorna nu tagit ett rejält kliv upp i väljarnas tio-i-topp-lista
              över viktigaste frågor. När jag straxt därefter flög tillbaka
              till Helsingfors syntes mycket tydligt långa stråk av begynnande
              algblomning i Östersjön. Kvällen innan hade jag vid ett seminarium
              om de ökande oljetransporterna på Östersjön fått bekräftat att
              våra krav på nödhamnar, trafikledning av fartygstrafiken i Östersjön
              och hårdare koll på skräpsjöfart har starkt stöd.
            </seg>
            <seg n="8494b345">
              I miljöarbetet kan vi inte göra allt samtidigt. Vi måste, som
              jag sagt tidigare, våga utvärdera men också prioritera och fokusera.
              Folkpartiets prioriteringar och fokusering har länge stått klar.
              Förutom att vi på alla nivåer vill gå i spetsen för utvärdering
              och förändring så att ord blir handling, miljöpolitiken ger resultat
              och har folkligt stöd har vi två prioriteringar: Östersjön och
              Västerhavet kan inte vänta längre!
            </seg>
            <seg n="de1c64c6">
              Det hittills genomförda havsmiljöarbetet är ett misslyckande.
              Miljöminister Lena Sommestad erkände öppet i Agenda i söndags
              att fastän man inför förra valrörelsen lovat att havsmiljön skulle
              prioriteras har inte så skett på politisk nivå.
            </seg>
            <seg n="c5af1c3c">
              Marschen ur det fossila samhället måste börja nu. Vilken politik
              Sverige ska föra för att minska vår klimatpåverkan är en av de
              viktigaste frågorna vi som politiker ställs inför.
            </seg>
            <seg n="c2fa2b65">
              Fru talman! Miljöfrågorna är, har alltid varit och kommer i denna
              valrörelse att vara mycket viktiga för alla. Det var liberaler
              som drev på för att inrätta de första nationalparkerna i Sverige.
              Folkpartister tog tidigt strid för både älvar och utrotningshotade
              fågelarter. Under starkt motstånd från vänstern drev vi på för
              att införa ekonomiska styrmedel för att förorenaren skulle betala.
              Vårt miljöpolitiska arbete har hela tiden fortsatt i och utanför
              riksdagen.
            </seg>
            <seg n="f077ae6e">
              Tillsammans med övriga partier i Allians för Sverige har vi på
              kort tid både väckt en miljömålsmotion, som på tolv punkter förändrat
              och förbättrat riksdagens beslut om Sveriges miljömål, och, senast
              i går, presenterat grunddragen i en gemensam energipolitik, Energipolitik
              för jobb, välfärd och miljö . Jag har också känt ett starkt stöd
              i alliansen för den havsmiljöoffensiv Folkpartiet bedriver, och
              vi har vid flera tillfällen agerat tillsammans i alliansen i frågan.
            </seg>
            <seg n="491f5132">
              SNF och väljarna får tydliga svar av Folkpartiet och Allians
              för Sverige, att miljöfrågorna är viktiga för oss. SNF:s ordförande
              Mikael Karlsson konstaterar också i senaste numret av Sveriges
              Natur med anledning av SNF:s stora undersökning av partiernas
              miljöpolitik: Den här granskningen visar att miljön inte måste
              vara en blockfråga. Partier i båda blocken har en seriös miljöpolitik.
            </seg>
            <seg n="f2545f13">
              Det är dags för en ny regering, varken Östersjö eller Västerhav
              kan vänta!
            </seg>
            <seg n="de68d2ab">
              Fru talman! Jag vill avsluta med att tacka kamraterna i miljö-
              och jordbruksutskottet för ett konstruktivt och bra arbete i utskottet
              och önska dem en trevlig sommar. Vännerna i Socialdemokraterna,
              Vänsterpartiet och Miljöpartiet önskar jag en extra lång ledighet
              från makten.
            </seg>
          </u>
          <note n="910dd912">
            Fru talman! Jag yrkar här bifall till alliansreservationerna
            2 under punkt 3 och 3 under punkt 4.
          </note>
          <note type="speaker" n="37ecd016">
            Anf. 168 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-704ad4236970b103-0" n="03a404e1">
            <seg n="bebefe00">
              Fru talman! Kära kamrater! Vid en jämförelse med många av världens
              länder lever vi i ett väldigt välmående, fint och bra land i många
              avseenden. Men när det gäller andra saker finns det många förbättringar
              att göra. När jag tittar på utvecklingen ur ett hållbarhetsperspektiv
              drabbas jag av en hel del oro.
            </seg>
            <seg n="79fff6ca">
              Det räcker med att läsa vårpropositionens bil. 3, s. 29, där
              längst bak. Andelen personer med svag ekonomi ökar. Andelen barn
              med svag ekonomi ökar. Andelen ekonomiskt marginaliserade i Sverige
              ökar alltså de som mer än tre år i rad har levt med 50 % av sin
              disponibla inkomst från bidrag av olika slag. Vi ser också på
              miljömålsutvärderingarna att alltfler av miljömålen märks med
              symbolen ledsen gubbe.
            </seg>
            <seg n="31a58fc5">
              Man behöver bara bläddra lite i TT-meddelanden eller titta i
              tidningar så ser man att det finns andra utvecklingstendenser
              också i Sverige som inte är bra, sett ur ett hållbarhetsperspektiv.
              I går läste vi på TT att var tredje Helsingforssbarn har ont av
              buller i skolan. 28 % av länets barn drabbas av allergisjukdomar,
              och var femte barn bor i hem som har tecken på fukt- och mögelskador.
              31 % av de lågutbildade kvinnorna röker under graviditeten, medan
              motsvarande siffra bland de högutbildade är 3 %. Ohälsan ökar
              bland barn när det gäller allergisjukdomar, diabetes, övervikt,
              psykosomatiska besvär och psykisk ohälsa. Det är förstås en stor
              tröst att plötslig spädbarnsdöd, glutenintolerans, trafikdöd och
              bakteriell hjärnhinneinflammation är på tillbakagång. Det är bra,
              men det är förskräckande att de andra ohälsotalen för barn ökar.
              Allt står inte väl till ur ett hållbarhetsperspektiv.
            </seg>
            <seg n="a499762e">
              Det är en stor utmaning för de partier som säger: Alla ska med.
              Så enkelt är det. Men det är en minst lika stor utmaning för mitt
              eget parti, som säger att ingen ska hållas tillbaka och att ingen
              ska lämnas efter. Det är lätt att kasta sten i glashus i de här
              frågorna, när man kanske ensidigt riktar utmaningarna mot regeringen.
              Men det här är ett dubbelriktat svärd där vi alla måste ta åt
              oss och göra mer för hållbar utveckling.
            </seg>
            <seg n="3a00df22">
              Jag tycker att skrivelsen har blivit mycket bättre i den version
              som vi har fått nu. Förra versionen var en hiskeligt omfattande
              genomgång av allt mellan himmel och jord. Här har vi fått en koncentration.
              Vi har fått indikatorer som går att följa så att arbetet kommer
              att kunna jämföras år från år.
            </seg>
            <seg n="8e2fe305">
              Därför föreslår alliansen att man nu kan arbeta på ett annat
              sätt än hittills med skrivelsen och rapporteringen till riksdagen.
              Vi tycker att indikatorerna kan vara ett redskap i samband med
              budgetarbetet, där man kan utvärdera dem, och vi tycker att en
              större redovisning bör ske till riksdagen vart fjärde år.
            </seg>
            <seg n="a49a2146">
              I betänkandet finns en reservation från Vänstern och Miljöpartiet,
              där man vill förändra innehållet i begreppet hållbar utveckling
              så att den ekologiska aspekten ska väga tyngre än de andra två,
              och jag ser fram emot att få lyssna till motivationen för det.
              Jag tror nämligen inte att det är bra om Sverige går ifrån det
              som är vedertaget inom EU- och FN-systemen med den balanserande
              definitionen där den ekonomiska, den ekologiska och den sociala
              aspekten finns med som likvärdiga aspekter på den hållbara utvecklingen.
              Jag tror inte att ekonomiskt och socialt utsatta människor upplever
              att de orkar, kan, känner för och vill bidra starkt i arbetet
              för en hållbar utveckling ekologiskt om man inte också beaktar
              deras livssituation.
            </seg>
            <seg n="95a13fc1">
              Alliansen har också förslag, som Sverker sade, om att ha flera
              miljöindikatorer och att ytterligare förstärka indikatorerna när
              det gäller barn och ungdomar. Det finns i vår reservation. Miljömålskopplingen
              kan bli tydligare och den biologiska mångfalden kanske lyftas
              in.
            </seg>
            <seg n="f3b5e10d">
              Därför vill jag avslutningsvis yrka bifall till reservation 2
              och reservation 3, men jag kommer inte jag tror inte att de andra
              heller kommer att göra det att utnyttja rösträkningsfaciliteterna
              för att befästa att vi inte har majoritet i den här frågan.
            </seg>
          </u>
          <note type="speaker" n="eae40071">
            Anf. 169 KJELL-ERIK KARLSSON (v):
          </note>
          <u who="kjell-erik_karlsson_dee3bc" xml:id="i-f643eaf8369da758-0" n="38a7d089">
            <seg n="cc1b7caa">
              Fru talman! Detta betänkande, som bygger på en regeringsskrivelse,
              handlar om viktiga strategiska utmaningar för att nå en hållbar
              utveckling. Det borde vara ett viktigt betänkande och är det också.
              Den skrivelse, Strategiska utmaningar , som detta betänkande i
              huvudsak är baserat på, innehåller en redovisning av hur arbetet
              med strategier och åtgärder för en hållbar utveckling fortskrider
              i Sverige, inom EU och internationellt. Vad vi kan konstatera
              är att det finns mycket kvar att göra för att nå en ekologiskt
              hållbar utveckling. I dag är till exempel världens hav, fisketillgångar
              och biologisk mångfald hotade av människans aktiviteter. I Sverige
              är situationen i Östersjön den stora utmaningen.
            </seg>
            <seg n="829f3bbe">
              Det är viktigt att veta vad vi menar när vi använder begreppet
              hållbar utveckling. Det handlar inte enbart om ekologisk hänsyn.
              Tvärtom är tankarna bakom begreppet att även de ekonomiska, sociala
              och kulturella aspekterna av utvecklingen så starkt hör samman
              att ingen av dem kan uteslutas om en hållbar samhällsutveckling
              ska nås.
            </seg>
            <seg n="422e10fe">
              Vänsterpartiets politik har på miljöområdet utvecklats genom
              att partiet antagit begreppet rättvist miljöutrymme som sätter
              in vår miljöpolitik i ett socialistiskt, feministiskt och internationellt
              perspektiv med rättvis fördelning i fokus. Med rättvist miljöutrymme
              menar vi att en ekologiskt hållbar utveckling förutsätter att
              vi utgår ifrån jordens samlade resurser och inte överskrider just
              dess ekologiska bärkraft. Därför måste länder, regioner och individer
              hålla sig inom ett rättvist miljöutrymme, som är den mängd resurser
              som vi kan använda utan att tvinga andra människor att använda
              sig av en mindre mängd resurser nu eller i framtiden.
            </seg>
            <seg n="442522e8">
              Begreppet långsiktigt hållbar utveckling borde definieras utifrån
              målet att avvärja hot mot jordens livsuppehållande system. Denna
              definition bör vara grundläggande och överordnas andra definitioner.
              De intentioner som låg bakom det ursprungliga begreppet hållbar
              utveckling borde upprätthållas. Ekonomisk och social hållbarhet
              är givetvis viktiga, men utvecklingen måste anpassas till vad
              som är ekologiskt hållbart. Ekologisk hållbarhet är ändå grunden
              för livet. Vi har bara ett jordklot, och dess resurser och ekosystem
              måste vi slå vakt om, om vi ska ha en totalt hållbar utveckling.
            </seg>
            <seg n="20876e61">
              Sveriges agerande hemma och internationellt på miljö- och hållbarhetsområdet
              är av oerhört stor betydelse för miljö- och solidaritetsrörelser
              över hela jorden, ja hela jordens befolkning. I många fall ser
              man Sverige som ett praktiskt föredöme på det här området. Vi
              har kommit långt.
            </seg>
            <seg n="c2713971">
              EU:s nya strategi ska antas nu i juni vid Europeiska rådets möte.
              Sverige måste fortsatt vara starkt pådrivande både i EU-arbetet
              och globalt för en hållbar utveckling.
            </seg>
            <seg n="5d4b9bbc">
              Hur EU och även Sverige bedriver en politik som inte är långsiktigt
              hållbar tycker jag visar sig i EU:s fiskepolitik där medlemsländerna
              nu agerar och kohandlar eller köpslår om fiskkvoter på en nivå
              som är ett verkligt hot mot ekosystemen. Man struntar i de vetenskapliga
              råden och nedvärderar dem som undermåliga för att slippa en social
              omställning och strukturförändring. Ekosystemet kommer inte i
              första hand för dessa politiker eller förhandlare, vilket är synd.
            </seg>
            <seg n="9b6fde15">
              Man borde ha lärt sig av misstagen, men nu är vissa fiskbestånd
              farligt ute och ej långsiktigt hållbara. Vissa bestånd är i akut
              fara.
            </seg>
            <seg n="e1aed017">
              90 % av den totala vikten torsk som landas i svenska hamnar är
              i viktklassen under 2 kilo. 56 % är i viktklassen 0,31 kilo. Det
              innebär att om man räknade antalet torsk som landas skulle det
              bli mycket mer än 90 % som är i viktklassen under 2 kilo. Kan
              man snacka om hållbar utveckling på det området? Nej, jag kallar
              det rovdrift. Rovdriften sker på många områden.
            </seg>
            <seg n="7ff01be4">
              För Vänsterpartiet har alltid arbete åt alla, jämlik fördelning
              och ekonomisk demokrati varit grundläggande. Vi präglades länge
              av en uppfattning om naturresurserna som en obegränsad tillgång
              möjliga att exploatera hämningslöst för att skapa materiell välfärd.
              Men vi kom till insikt och vi hoppas att fler ska göra det.
            </seg>
            <seg n="91b66a3c">
              I dag vet vi bättre. En politik för arbete åt alla, jämlik fördelning
              och ekonomisk demokrati måste förenas med en miljöpolitik som
              leder till uthållig utveckling. För att kunna bevara och vårda
              naturen och långsiktigt trygga jordklotets produktionsförmåga
              är det nödvändigt att sätta miljö- och fördelningspolitiken framför
              tillväxt av den materiella välfärden.
            </seg>
            <seg n="cfcfb897">
              För att vi ska nå målet uthållig utveckling måste producenter
              och konsumenter påverkas på ett sådant sätt att de tar hänsyn
              till långsiktiga miljö- och samhällsekonomiska mål. Endast om
              detta sker i kombination med en rättvis fördelningspolitik nationellt
              och globalt kan man klara både miljö- och välfärdsmål.
            </seg>
            <seg n="88dbd40f">
              Fortfarande ses miljö som något som måste stå i konflikt med
              arbetstillfällen och ekonomisk stabilitet. Jag menar ett det inte
              är så. En framsynt politik för ekologisk hållbar utveckling skapar
              sysselsättning med bra regional spridning. Framtidens arbetstillfällen
              kommer att finnas i de branscher som går före med ny miljöteknik.
              Med social hållbar utveckling hamnar välfärdssamhället och offentlig
              sektor i fokus.
            </seg>
            <seg n="c34a8327">
              Fru talman! Det är detta som är rödgrön politik.
            </seg>
            <seg n="04b59749">
              Jag yrkar bifall till reservation 1, men jag tänker inte ta någon
              rösträkning på det.
            </seg>
          </u>
          <note type="speaker" n="e943ed86">
            Anf. 170 CLAES VÄSTERTEG (c):
          </note>
          <u who="claes_vasterteg_e2b1ee" xml:id="i-65faea2b8ee0f4e6-0" n="9baa25dd">
            <seg n="92f08d28">
              Fru talman! Det är få saker som vi är så överens om i den här
              kammaren som att vi ska nå en hållbar utveckling en hållbar utveckling
              både i Sverige och i globalt perspektiv. Om man lyssnar med folk
              runtom i Sverige och frågar om de är intresserade av en hållbar
              utveckling både ekonomiskt, socialt och miljömässigt är de flesta
              överens.
            </seg>
            <seg n="bba28ce8">
              Vi har naturligtvis olika syn på hur vi ska nå målet och vilken
              väg vi ska ta för att nå dit. Man har också olika syn och olika
              idéer runtom i landet och runtom i världen på hur vi ska nå den
              här utvecklingen.
            </seg>
            <seg n="1f78ae58">
              För Centerpartiet är det centralt att vi börjar hos den enskilde
              individen och gör det möjligt för den enskilde individen att vara
              delaktig i arbetet kring hållbar utveckling och ta till vara all
              den kraft som finns i Sverige och världen.
            </seg>
            <seg n="33ffdbc9">
              När vi tittar tillbaka på den här mandatperioden tror jag att
              vi alla kommer att konstatera att den här veckan har varit en
              av de mest intensiva för oss som sysslar med miljöpolitik. Det
              var Världsnaturfondens opinionsmätning, som Sverker berörde, och
              SNF:s gradering av de politiska partierna. Det gäller även debatterna
              vi har framöver.
            </seg>
            <seg n="5c71149c">
              Jag kan inte låta bli att säga att för mig är det ingen nyhet
              att det inte finns miljöpolitik i de båda blocken. Det har för
              mig varit ganska klart länge.
            </seg>
            <seg n="49796fcb">
              Vi ska vara ärliga och säga att alla behövs i den här delen.
              Alla idéer behövs för att vi ska nå hela vägen fram. Vi har inom
              politiken på olika sätt bidragit till en hållbar utveckling, från
              Centerpartiet som väckte den första miljömotionen på 60-talet
              till Socialdemokraternas partikamrat Gro Harlem Brundtland och
              hennes arbete och Ingvar Carlsson. Vi ska vara ärliga och ta till
              oss det allihop.
            </seg>
            <seg n="e2dc8812">
              Jag ska inte beröra de områden som mina allianskamrater har lyft
              fram men jag står bakom de reservationer som jag och Centerpartiet
              är med på.
            </seg>
            <seg n="d8db5f36">
              Jag tror att ett fokus som vi måste sätta ännu tydligare från
              Sverige är det globala perspektivet och det globala fokuset.
            </seg>
            <seg n="d516265e">
              Vi kommer att hyfsat klara de miljöproblem som kommer i framtiden
              och de effekter som klimatproblemen medför ekonomiskt här i Sverige.
              Runtom i världen är det de länder som redan har det tuffast som
              kommer att bli mest påverkade. De kommer att få det svårare att
              klara utvecklingen.
            </seg>
            <seg n="b707e105">
              De hot som jordens ekosystem står inför är ett gemensamt ansvar.
              Vi i västvärlden har låtit våra ekologiska fotavtryck växa till
              orimliga proportioner. Vi måste ställa om till en produktion och
              en utveckling som är uthållig och innebär en hållbar utveckling.
            </seg>
            <seg n="ae2c70cd">
              I det arbetet kan Sverige spela en central roll även i det globala
              perspektivet.
            </seg>
            <seg n="e146ccfd">
              Vi har också en roll att spela för att EU ska bli en mycket bättre
              aktör i arbetet med att nå en hållbar utveckling globalt.
            </seg>
            <seg n="a67dcaef">
              Det är också centralt att Sverige fortsätter att vara medlem.
              Kjell-Erik pratade tidigare om EU som en viktig aktör. Så är det,
              men Sverige behövs inom EU för att EU ska ha en stark miljöpolitik.
              Då behöver Sverige också vara medlem.
            </seg>
            <seg n="c38d3ef9">
              Det är lite tveeggat när partier som vill lämna EU pratar om
              dess viktiga roll. Jag tror att det är viktigt att vi ser till
              att gemensamt kämpa för att EU ska bli bättre. Då behöver Sverige
              vara med.
            </seg>
            <seg n="9fde8e9b">
              Vi står inför ett antal utmaningar. Klimatförändringar, biologisk
              mångfald och kemikaliespridning är några delar som är centrala
              i både nationellt och internationellt perspektiv. Vi har alla
              ett ansvar för att ta steget mot en ekonomiskt, socialt och miljömässigt
              hållbar utveckling. Om vi tar det ansvaret är jag övertygad om
              att vi kan vända de negativa trenderna.
            </seg>
          </u>
          <note type="speaker" n="f9212daf">
            Anf. 171 CARINA OHLSSON (s):
          </note>
          <u who="carina_ohlsson_5d062d" xml:id="i-8e9804a37d70d87f-0" n="723045d3">
            <seg n="fd28c4fd">
              Fru talman! Jag börjar med att yrka bifall till förslaget i betänkandet
              Strategiska utmaningar En vidareutveckling av svensk strategi
              för hållbar utveckling och avslag på reservationerna.
            </seg>
            <seg n="9f97d0fb">
              Hållbar utveckling är ett övergripande mål för socialdemokratisk
              politik. Sedan den 1 januari 2003 står det i regeringsformen att
              det allmänna ska främja en hållbar utveckling som leder till en
              god miljö för nuvarande och kommande generationer. Det gäller
              såväl nationellt som internationellt.
            </seg>
            <seg n="00cb699b">
              I visionen om det hållbara samhället är politikens mål solidaritet
              och rättvisa i alla länder, mellan länder och mellan generationer.
              Utgångspunkten är att vi människor inte får leva i dag på ett
              sätt som förstör våra barns eller framtida generationers möjlighet
              att leva ett gott liv. Hållbar utveckling är ett förhållningssätt
              som aktivt måste prägla och forma politiken.
            </seg>
            <seg n="5025759b">
              Ledord på vägen är: långsiktighet inte kortsiktighet, nyttja
              inte utnyttja. Hit hör naturresurser, av människan skapade resurser
              som bebyggelse och infrastruktur och också mänskliga resurser,
              alla kvinnor, män, flickor och pojkar, deras hälsa, kompetens
              och kreativitet.
            </seg>
            <seg n="261b8d15">
              Andra ledord är: understödja inte undergräva. Det handlar om
              insikten om att en god ekonomi är grunden för social rättvisa
              och skydd av miljön. Men även det omvända är giltigt det som är
              bra för människan och miljön är långsiktigt bra också för ekonomin.
            </seg>
            <seg n="7f455c15">
              Ytterligare ledord är: samverka inte motverka. Alla människor
              och samhällsnivåer ska ges förutsättningar att involveras och
              känna delaktighet. Ett samspel krävs därför mellan regering, riksdag,
              myndigheter, arbetsmarknadens parter och frivilligorganisationer.
              Det är så bra att just anslaget till frivilligorganisationerna
              har höjts under innevarande år. Vi vet att det är väl investerade
              pengar. De ideella organisationerna gör stora insatser för att
              driva verksamhet, utbilda ledare, informera, värna om allemansrätt
              och vårda lokala grönområden. Inte minst har de en viktig roll
              i arbetet med våra barn och ungdomar.
            </seg>
            <seg n="672d8834">
              Samverkande insatser fordras såväl lokalt som regionalt, nationellt,
              inom EU och globalt. Det finns många goda exempel. Kommuner som
              Botkyrka arbetar mycket aktivt med hållbar utveckling på ett långsiktigt
              sätt med flerårsplaner och mätbara mål.
            </seg>
            <seg n="76657ab2">
              Sverige har som land allt att vinna på att vara ett föregångsland
              inom hållbar utveckling. Vi kan bidra till ökad solidaritet och
              en rättvisare resursfördelning i världen. Sverige spelar en aktiv
              roll på många internationella arenor som rör hållbar utveckling.
              Genom denna politik och världens största utvecklingssamarbete
              räknat i procent av bni 1 % just i år bidrar Sverige aktivt till
              att uppnå FN:s mål om att halvera fattigdomen i världen till 2015
              och till att inspirera andra länder till ytterligare ansträngningar.
            </seg>
            <seg n="6161d1d5">
              En politik för hållbar utveckling är en viktig drivkraft för
              förnyelse, tillväxt och sysselsättning i vårt eget land. Precis
              som sociala reformer alltjämt bidrar till ekonomiska framsteg,
              kommer en miljömässig omställning att kräva nya lösningar, nya
              sätt att tillföra energi, modern och miljöanpassad teknik och
              framtida innovationer som ger arbete och utveckling.
            </seg>
            <seg n="ad15f678">
              Enligt en rapport från Exportrådet från oktober 2005 har den
              svenska exporten av miljöteknik under 2004 ökat med nära 15 %
              till ett exportvärde på 25 miljarder kronor. Enligt en rapport
              publicerad av Statistiska centralbyrån hade miljötekniksektorn
              2003 en total omsättning på 240 miljarder kronor, och antalet
              sysselsatta var 90 000.
            </seg>
            <seg n="b7d02497">
              Efterfrågan på miljöanpassade produkter och produkter tillverkade
              av material från förnybara råvaror ökar. Den gröna sektorn, som
              avser de areella näringarnas material- och tjänsteproduktion med
              tillhörande förädlingsindustri, är central för omställningen till
              ett hållbart samhälle. Här har LRF rätt, som vi har hört, och
              vi har hört detta budskap många gånger. Den gröna sektorn innefattar
              produktion av livsmedel, ett konkurrenskraftigt jord- och skogsbruk,
              ett långsiktigt hållbart fiske och en levande landsbygd för boende,
              rekreation och turism.
            </seg>
            <seg n="1fa58200">
              Ett exempel på detta är projektet med Gröna jobb som pågår. Skogsstyrelsen
              erbjuder långtidsarbetslösa runtom i landet en projektanställning
              där arbetsuppgifterna kretsar kring kultur- och naturvård. Det
              kan exempelvis handla om att leta efter kulturmiljölämningar i
              skogen eller att röja gångstigar och promenadstråk för att öka
              tillgängligheten för besökare i skog och mark.
            </seg>
            <seg n="f716f76d">
              I anställningen ingår att deltagaren aktivt söker efter arbete
              hos annan arbetsgivare eller söker till vidare utbildning. Samtliga
              ges möjlighet till individuell kompetensutveckling.
            </seg>
            <seg n="fdb7a167">
              I våras fanns ca 2 700 deltagare i olika Gröna jobb-projekt.
              Av de ca 700 deltagare som redan lämnat projektet hade 47 % gått
              vidare till annan anställning, och 5 % hade gått till studier
              eller startat eget. De flesta av deltagarna är kvar i projekten
              under 1218 månader. Det är alltså en väldigt bra åtgärd.
            </seg>
            <seg n="f92fe816">
              Viktiga utvecklingsområden är, som jag sade tidigare, bioenergi
              och vidareförädling av råvaror med ökat teknik- och kunskapsinnehåll.
            </seg>
            <seg n="bd37858a">
              Ett försprång för Sverige inom utvecklingen av biobränslen och
              miljöbilar kan förväntas ge ökade marknadsandelar inom områden
              där svenska företag verkar, bland annat produktion av personbilar
              och lastbilar, biobränsleteknik samt tjänster knutna till biobränsleteknik.
            </seg>
            <seg n="b83d4a7d">
              Fru talman! Vi kan läsa rubriker till exempel i Sveriges Provnings-
              och Forskningsinstituts tidning: Rusning till pumpen. Där kan
              man läsa följande: Etanolens genombrott som mer miljövänligt bilbränsle
              har fått E 85-pumparna att växa upp som svampar i asfalten.
            </seg>
            <seg n="0c17950f">
              Vidare kan man läsa: Gödsel och matavfall håller trafiken rullande.
            </seg>
            <seg n="65818f4b">
              En annan rubrik som man kan läsa i Dagens Samhälle är: Biogas
              skapar tryck i Kristianstads miljöarbete.
            </seg>
            <seg n="e0a89622">
              Detta har kommit till stånd delvis tack vara först LIP-pengar
              och sedan Klimpbidrag. Vi måste som politiker våga besluta och
              använda oss av olika verktyg för en hållbar utveckling, och då
              menar jag lagstiftning, till exempel miljöbalken, grön skatteväxling
              och smörjmedel, eller om ni vill kalla det morötter, som Klimpbidrag.
            </seg>
            <seg n="974bd3e5">
              Hur ser det ut i alliansen? Tycker ni att Klimpbidragen ska finnas
              kvar? Hur blir det med fortsatta satsningar på biologisk mångfald?
              Ja, det finns många frågor.
            </seg>
            <seg n="4eeebcd3">
              Fru talman! Som ett led i den svenska strategin för hållbar utveckling
              har en uppsättning indikatorer tagits fram med hjälp av Statistiska
              centralbyrån. Regeringen redovisar i skrivelsen en lägesrapport
              genom tolv huvudindikatorer. Indikatorerna har delats in i sex
              områden: hälsa, hållbar konsumtion och produktion, ekonomisk utveckling,
              social sammanhållning, miljö och klimat samt global utveckling.
              Sex indikatorer visar en positiv trend, två negativa och fyra
              varken eller.
            </seg>
            <seg n="90cf6ead">
              Vi socialdemokrater är helt övertygade om att det är möjligt
              att förena tillväxt och god miljö. Ett exempel på detta är området
              miljö och klimat där utsläpp av växthusgaser är en huvudindikator.
            </seg>
            <seg n="76788add">
              I Sverige har utsläppen av växthusgaser uppvisat en svagt minskande
              trend, mycket beroende på fjärrvärmeutbyggnad. Jag menar inte
              att den är liten, utan att det faktiskt är fråga om en minskning.
              Det har ofta kommit till stånd med smörjmedel i form av LIP- och
              Klimppengar. Under samma period har Sveriges bnp ökat reellt med
              ca 27 %.
            </seg>
            <seg n="0da550aa">
              Man kan ta fram fler goda exempel. Ett är att medellivslängden
              har ökat under tiden.
            </seg>
            <seg n="fde1299c">
              Men det finns också det som inte är bra och som vi skulle kunna
              göra bättre. Och i skrivelsen kan man läsa till exempel om hot
              om våld. Och här ser man tydligt att hot om våld mot unga kvinnor
              har ökat. Och här har vi mycket att göra framöver.
            </seg>
            <seg n="27bf7c18">
              Vi hörde Alf Eriksson i sin inledning redogöra för de fyra strategiska
              målen. Så det behöver jag inte ta upp igen. Men för att kunna
              nå dessa strategiska utmaningar måste det finnas mål och åtgärder,
              och det kan ni hitta i 99-punktsprogrammet.
            </seg>
            <seg n="215dc76d">
              Låt oss tillsammans anta utmaningen och bygga det hållbara samhället,
              eller som vi socialdemokrater säger, det gröna folkhemmet.
            </seg>
          </u>
          <note type="speaker" n="9cf09959">
            Anf. 172 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-704ad4236970b103-1" n="03a404e1">
            <seg n="6d397573">
              Fru talman! Tack för ett innehållsrikt och i många delar mycket
              bra anförande. Det är dessa problem som vi står inför, även om
              det naturligtvis finns många fler problem, som jag pekade på.
              Jag förringar inte på något sätt det problem som Carina Ohlsson
              nu senast lyfte fram. Det är mycket allvarligt att unga flickor
              inte kan känna sig säkra utan lever under hot om våld och en hel
              del annat förtryck för den delen.
            </seg>
            <seg n="ff564644">
              Jag har två frågor. Du yrkar avslag på de två reservationer som
              vi har, och det är så det går till här. Men jag tycker att det
              vore konstigt om du menade att vi så att säga är ute och cyklar
              när det gäller dessa reservationer eller att de är helt kass.
              Jag misstänker att inte ens du tycker att dessa indikatorer är
              huggna i sten en gång för alla och att det inte finns möjlighet
              att utveckla dem och komplettera dem. Därför vill jag fråga dig
              om Socialdemokraterna är öppna för att ta del av våra synpunkter,
              eller se till att det sker en utveckling av indikatorerna, kanske
              också i riktning mot det som vi föreslår när det gäller barn och
              ungdomar, och även när det gäller fler miljöindikatorer som behöver
              komma till.
            </seg>
            <seg n="6066d3a2">
              Den andra frågan, som rör den andra reservationen, är hur vi
              framöver ska hantera den här rapporteringen från regeringen till
              riksdagen, om det inte vore bättre att en gång per mandatperiod
              ha en rejäl genomgång av de övergripande frågorna för att sedan
              årligen kunna hantera indikatorerna och den utvecklingen i samband
              med budgetpropositionen?
            </seg>
          </u>
          <note type="speaker" n="23f48f7d">
            Anf. 173 CARINA OHLSSON (s) replik:
          </note>
          <u who="carina_ohlsson_5d062d" xml:id="i-8e9804a37d70d87f-1" n="723045d3">
            <seg n="02339bda">
              Fru talman! Det var ingen ryggmärgsreflex att yrka avslag på
              reservationerna, även om det kanske kan betraktas så av Sven Gunnar
              Persson.
            </seg>
            <seg n="a5780bd0">
              Jag är alltid villig, och det gäller nog för det socialdemokratiska
              partiet i övrigt, att lyssna på goda förslag. Jag vet att det
              kommer många förslag från Sven Gunnar Persson. Vi är naturligtvis
              alltid villiga att lyssna på dem. Men alla dina allianskolleger
              verkar inte vara lika villiga att lyssna på de goda förslagen.
            </seg>
            <seg n="c27bd322">
              Ni sade tidigare från alliansens sida att det har kommit mycket
              spännande under veckan. Det har det gjort. Naturskyddsföreningen
              har talat om en av era alliansvänner som absolut inte bryr sig
              om miljöfrågorna, vilket också märks nu i kammaren. Just det partiet
              är ju inte närvarande när vi har den här viktiga debatten.
            </seg>
            <seg n="fb0fe95b">
              När det gäller barn och ungdomar håller jag helt med det är inte
              på det sätt som framgår i reservationen men det här ska komma
              med i alla de här olika målen. Det ska finnas med som en röd tråd
              genom det hela. Det gör det också i det övergripande. Där finns
              ju också detta med mellan generationerna med. Jag tycker att det
              här finns med på ett bra sätt. Men vi ska inte bara rent slentrianmässigt
              tro att det ska vara med, utan vi ska naturligtvis titta närmare
              på detta och verkligen följa upp det och se till att barn- och
              ungdomsperspektivet finns med.
            </seg>
            <seg n="591e2ad6">
              Sven Gunnar kanske återkommer till frågan om strukturen. Jag
              kan säga att jag tycker att vi ett tag till ska följa det mönster
              och det sätt som finns här för att se om vi ska lägga om och ha
              en annan struktur på det hela. Jag tycker att det är för tidigt
              att nu bara slänga bort det, utan låt oss först pröva det här
              ett tag.
            </seg>
          </u>
          <note type="speaker" n="315b786d">
            Anf. 174 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-704ad4236970b103-2" n="03a404e1">
            <seg n="16fc9bda">
              Fru talman! Det är upplyftande att höra att man är beredd att
              lyssna på mig. Jag bad dock inte om något slags utvärdering av
              alliansens olika partier och av vad de är beredda att följa eller
              inte följa.
            </seg>
            <seg n="6ad5ceef">
              Reservationen är en gemensam alliansreservation. Vi pekar där
              på att indikatorerna vinner på att utvecklas. Det är ju första
              gången som vi när det gäller den här skrivelsen har indikatorer
              på det här sättet. Det vore bra om Socialdemokraterna var beredda
              att lyssna på hur vi kan utveckla dem. Det verkar finnas en öppenhet
              där.
            </seg>
            <seg n="2ee11ad9">
              När det gäller detta med en årlig redovisning blir det lätt väldigt
              tidskomprimerat. Vad som händer under ett år är det oftast svårt
              att avläsa när det gäller det övergripande innehållet och utvecklingen
              i världen. Om det görs en gång per mandatperiod blir det mer rejäla
              tag. Man kan då tydligare se utvecklingstendenserna, och man kan
              få en bättre diskussion utan att för den skull förlora sig i olika
              detaljer som med nödvändighet kanske måste lyftas fram om det
              ska ske årligen. När det är en så kort tid som ska utvärderas
              måste man hitta nya infallsvinklar. Jag skulle önska att ni ändå
              funderade över ett annat angreppssätt just för att vi ska kunna
              behandla dessa så oerhört viktiga frågor om vår gemensamma framtid
              på det här klotet på bästa möjliga sätt.
            </seg>
          </u>
          <note type="speaker" n="6aea5537">
            Anf. 175 CARINA OHLSSON (s) replik:
          </note>
          <u who="carina_ohlsson_5d062d" xml:id="i-16e717551848874a-0" n="723045d3" next="i-b100ae8e6b36fba7-0">
            <seg n="b0b668d3">
              Fru talman! Jag kräver inte av Sven Gunnar Persson att han ska
              utvärdera sina alliansvänner. Men det vore kanske ändå lite tänkvärt
              att ta till sig detta budskap.
            </seg>
            <seg n="be89deab">
              Eftersom jag fick en uppmuntran till att komma fram till någonting
              gemensamt tänkte jag att det kanske kunde vara bra att se vilka
              man tänker sig att samarbeta med framöver för att verkligen nå
              en hållbar utveckling. Då kan jag rekommendera de samarbetspartner
              som vi socialdemokrater har. Vi har kommit långt framåt när det
              gäller hållbar utveckling, så välkommen till gänget för en hållbar
              utveckling!
            </seg>
            <seg n="ca2e6968">
              När Sven Gunnar Persson höll sitt huvudanförande tyckte jag mig
              höra att hans kritik förra året att det var alldeles för vitt
              och brett och att man inte fokuserade har vunnit gehör. Vi ska
              naturligtvis ta till oss också av det som nu kommit fram när det
              gäller att man kan utveckla de här indikatorerna och se hur ofta
              man ska gå till riksdagen med detta. Men nu tycker vi att systemet
              kan köras i alla fall ett tag till detta för att se hur man ska
              gå vidare i utvecklingen.
            </seg>
            <seg n="a5254f30">
              Alla goda förslag ser vi naturligtvis på. Det är inte så att
              vi utifrån en ryggmärgskänsla bara kastar dem i papperskorgen.
              Det kan jag både lova och garantera för framtiden.
            </seg>
          </u>
          <note n="249a6a77">
            Anf. 176 KARIN SVENSSON SMITH (-):
          </note>
          <note n="f3688a70">
            Fru talman! Jag yrkar bifall till reservation 1 i betänkandet.
          </note>
          <u who="carina_ohlsson_5d062d" xml:id="i-b100ae8e6b36fba7-0" n="723045d3" prev="i-16e717551848874a-0">
            <seg n="12ab89cb">
              Begreppet hållbar utveckling myntades i samband med Riokonferensen,
              eller närmare bestämt med Brundtlandkommissionens rapport. Sverige
              var initiativtagare till både rapporten och själva konferensen.
            </seg>
            <seg n="480e8afe">
              Brundtlandkommissionen konstaterade år 1987 att det som är gemensamt
              för alla miljöområden, alla naturtyper, globalt är att nuvarande
              utveckling underminerar framtiden för kommande generationer. Utvecklingen
              är ohållbar.
            </seg>
            <seg n="2342b0da">
              Svaret på Brundtlandkommissionens rapport blev Agenda 21, vars
              övergripande målsättning är att göra utvecklingen hållbar.
            </seg>
            <seg n="e4eb92b2">
              Jag hade förmånen att både i de kommittéer som föregick Riokonferensen
              och som svensk officiell deltagare på konferensen följa hela det
              här arbetet. Självklart var den ekologiska definitionen av hållbar
              utveckling helt överordnad alla andra definitioner.
            </seg>
            <seg n="78aefdb9">
              Vi hade också ett resonemang det återfinns i Agenda 21 om den
              sociala aspekten på hållbar utveckling. Men då avsågs enbart relationen
              mellan i-världen och u-världen. Man sade att så länge överkonsumtionen
              i den rika världen och underkonsumtionen i den fattiga världen
              består kommer utvecklingen att vara ohållbar. Någon annan definition
              av begreppet social hållbarhet fanns inte.
            </seg>
            <seg n="3056da5e">
              Miljömålsrådets rapport visar med all tydlighet att utvecklingen
              går åt fel håll. Med all respekt för dina ambitioner, Carina Ohlsson,
              måste jag ändå säga att om vi summerar plus och minus, glada och
              ledsna gubbar, måste vi, tyvärr, konstatera även om också jag
              är väldigt nöjd med vad vi har resonerat om och gjort tillsammans
              i det rödgröna samarbetet sedan år 1998 att det går åt fel håll.
            </seg>
            <seg n="cfff4b0e">
              Vad beror då detta på, och skulle det bli bättre om det blev
              ett maktskifte i höst? Ja, jag har också läst SNF:s granskningar.
              Vi i Miljöpartiet har granskat Moderaternas budgetmotioner, för
              det är trots allt i budgetmotionerna som agnarna skiljs från vetet.
              Frågan är om de vackra orden följs upp med förslag till åtgärder.
              Om man är beredd att rusta ned när det gäller såväl biologisk
              mångfald som kollektivtrafik, och om man är beredd att höja priset
              på biljetterna i kollektivtrafiken, ja, då kan jag inte se att
              alliansen är något särskilt bra alternativ.
            </seg>
            <seg n="be8a6843">
              Som bevis för det vill jag också anföra trafikutskottets besök
              förra veckan hos Saab i Trollhättan. Alla vet att den fabriken
              var nedläggningshotad. Eftersom där finns 4 700 anställda är det
              rätt så vitalt att höra hur det går för dem. Därför åkte vi dit.
            </seg>
            <seg n="22df2ac2">
              De visade att den bil som framför allt säljer nu är Saab Bio
              Power. När jag blev skjutsad till tåget undrade man oroligt hur
              det nu går: Kommer pumplagen att rivas upp ifall alliansen kommer
              till makten, och kommer subventionerna till etanol att förändras?
              I så fall kommer den här bilfabriken inte att finnas kvar i Sverige.
            </seg>
            <seg n="2e9f174d">
              Det är väl ett bevis på att själva inriktningen även om jag skulle
              vilja att vi hade åstadkommit mycket mer går åt rätt håll. Men
              det här är inte tillräckligt.
            </seg>
            <seg n="b91d4f3d">
              Anledningen till att Miljöpartiet skrev motionen i fråga och
              till att vi nu reserverar oss är att förklaringen till våra misslyckanden
              ligger i att man har blandat in väldigt många andra goda ting
              i begreppet hållbar utveckling.
            </seg>
            <seg n="debd2bd7">
              Det är trevligt. Ingen vill vara för en ohållbar utveckling.
              Men om man inte kan prioritera mellan ekonomiska, sociala, hälsomässiga,
              kulturella och alla andra aspekter för hållbar utveckling går
              man fel. Det framkommer väl i betänkandet.
            </seg>
            <seg n="89e1e59e">
              På s. 8 står det under Utskottets ställningstagande: Utvecklingen
              vilar på att vi förmår nyttja, skapa och investera i de resurser
              som utgör basen för samhällsekonomin. Vad är basen för samhällsekonomin?
              Jag har undervisat i ekonomi på gymnasiet. Där stod i en något
              gammal förvisso, men ändock lärobok att Norge producerar mycket
              fisk. Snart har man producerat så mycket fisk att det inte finns
              någon fisk kvar. Då är frågan vem det är som producerar och vad
              produktion är. Jag kan inte förstå annat än att basen för mänskligt
              liv, basen för tillväxt och produktion, är naturen dess råvaror
              och dess livsuppehållande krafter. Det är tillbaka dit vi måste
              vända för att förstå vad det är för fel på nuvarande utveckling.
            </seg>
            <seg n="9da9d287">
              Vidare står det i betänkandet att en god ekonomi är grunden för
              social rättvisa och skydd av miljön. God ekonomi är förstås bra,
              men jag skulle snarare vilja hävda att miljön är en förutsättning
              för god ekonomi. Om skogen inte längre skulle växa eller om skogen
              skulle överhopas av skadeinsekter till följd av ett varmare klimat
              som förstör skogen, hur skulle det då gå med Sveriges exportintäkter
              och produktion?
            </seg>
            <seg n="c9c21e5b">
              Tvärtom hävdar jag att naturen och dess livsuppehållande krafter
              är en förutsättning för resten. Vi i riksdagen kan inte ens med
              kvalificerade majoriteter ändra på naturlagarna. Vi måste helt
              enkelt inrätta vår livsföring, våra beslut och våra utvecklingsvisioner
              efter naturens villkor.
            </seg>
            <seg n="1044cb23">
              Miljöpartiet kanske har en liten särposition i detta. Vi brukar
              vara steget före, men vi vill absolut inte ha något monopol på
              detta. Vi vill samarbeta med alla goda krafter, men vi menar att
              en förutsättning för att vi ska hamna rätt när det gäller hållbar
              utveckling är att vi förstår vad som är fel och kan definiera
              hållbar utveckling utifrån de lagar vi inte kan ändra på, det
              vill säga naturlagarna.
            </seg>
          </u>
          <note type="speaker" n="0c951f28">
            Anf. 177 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-e50976aa2394e1b8-0" n="03a404e1" next="i-239ebb4729b13f44-0">
            <seg n="b9281c28">
              Fru talman! Utifrån det frågetecken Karin Svensson Smith hade
              med sig från Saab i Trollhättan vill jag lugna både henne och
              Saabtillverkarna. Anledningen till att vi var kritiska mot pumplagen
              vi delade denna kritik med Miljöpartiet och, om jag inte minns
              fel, med Vänsterpartiet var att den ensidigt gynnade ett bränsleslag.
              Den var inte teknikneutral. Vi ville ha ett förslag som också
              inkluderade gasen, som också kommer att säljas på mackar. Etanolsubventionerna
              kommer naturligtvis också att finnas kvar i något avseende.
            </seg>
            <seg n="7056717a">
              Men det är farligt, och det tror jag inte heller Karin Svensson
              Smith menar, för oss att bygga oss fast i första generationens
              biobränslen. Här krävs en kraftfull utveckling mot andra och tredje
              generationens alternativa drivmedel som är mer energieffektiva,
              har bättre livscykelanalyser och har bättre well to wheel -analyser.
              Självklart måste vi i ett övergångsskede se till att vi snabbt
              får fram tillräckligt med förnybara bränslen i form av biogas
              och etanol. Då är det kanske inte framför allt pumpar som är problemet
              utan produktionskapacitet för att få fram de nya bränslena. Där
              kommer vi att gemensamt behöva fatta beslut i riksdagen, i varje
              fall regeringen, om på vilket sätt man med hjälp av partnerskap,
              stimulanser och investeringar vill stödja en utveckling så att
              tillräckligt med bränsle kommer fram.
            </seg>
          </u>
          <note n="9ab98a78">
            Anf. 178 KARIN SVENSSON SMITH (-) replik:
          </note>
          <u who="sven_gunnar_persson_722099" xml:id="i-239ebb4729b13f44-0" n="03a404e1" prev="i-e50976aa2394e1b8-0">
            <seg n="0b727904">
              Fru talman! Det var skönt att höra detta lugnande besked. Såvitt
              jag minns hade vi en omröstning om detta i kammaren. Jag har sysslat
              med att försöka miljöanpassa transportsektorn sedan jag blev riksdagsledamot
              1998. Det saknas inte intresse hos fordonsindustrin att tillverka
              miljöbilar. Det saknas inte efterfrågan. Problemet är att marknadskrafterna
              inte har lyckats ordna distributionen. Därför behövs pumplagen.
            </seg>
            <seg n="02a78242">
              Jag vill verkligen inte och det tror jag inte heller någon annan
              i det rödgröna samarbetet vill begränsa den tekniska utvecklingen.
              Vi behöver en mångfald av förnybara drivmedel. Problemet med transportsektorn
              det kan läsas tydligt i Miljömålsrådets rapport är att vägtrafikökningen
              särskilt när det gäller tunga transporter är det som förtar det
              positiva som har hänt när det gäller både bostadssektorn och industrisektorn.
              Ingen installerar ny oljepanna i dag. Där minskar klimatpåverkan.
              Däremot är vägtrafikökningen ett hot mot klimatmålet. Alliansen
              kan tala väl om målet, men i trafikutskottet har alliansen varit
              emot alla åtgärder som utgår från att minska klimatpåverkan, trängselskatter,
              kilometerskatter och flygskatter. Det är de substantiella åtgärderna
              om man menar allvar eller bara pratar när det gäller klimat.
            </seg>
          </u>
          <note type="speaker" n="42dfa822">
            Anf. 179 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-e50976aa2394e1b8-1" n="03a404e1" next="i-239ebb4729b13f44-1">
            <seg n="da86c330">
              Fru talman! Jag tror att Karin Svensson Smith skjuter lite grann
              över målet. Bara för att den tekniska lösning i form av flygskatt,
              som inte är ett dugg miljöstyrande, och i form av andra saker
              där det går att ifrågasätta miljöstyrningen, inte är exakt den
              som vänsterkartellen föreslår är man emot en positiv utveckling.
            </seg>
            <seg n="240c77d8">
              Det var förödande kritik från remissinstanser och Lagrådet när
              det gäller pumplagen. Den var inte teknikneutral. Därför ville
              vi ha en lösning som inbegrep fler bränslen. Vi kommer när det
              blir ett regeringsskifte att fortsätta att driva på arbetet i
              syfte att ställa om transporterna så att de blir mer hållbara
              och så att de förhoppningsvis blir koldioxidfria så snart som
              möjligt. Det är en ambition vi måste ha i Sverige och i arbetet
              i EU.
            </seg>
            <seg n="e05ffb5c">
              Anf. 180 KARIN SVENSSON SMITH (-) replik:
            </seg>
            <seg n="8fe0b274">
              Fru talman! Flygskatten är väl inte i dess nuvarande utformning
              exakt vad vi från Miljöpartiet vill ha. Men vi samarbetar med
              två andra partier. Sverige är medlem i EG, och det begränsar exakt
              den handlingsfrihet vi kan ha.
            </seg>
            <seg n="3e2ea36c">
              Flygskatten är, precis som pumplagen, ett steg i rätt riktning.
              Alliansen vill ta ett steg tillbaka. Det är viktigt i sammanhanget.
              Det fanns ingen alternativ utformning av en flygskatt i de reservationer
              jag kunde läsa.
            </seg>
            <seg n="c64e38a3">
              Om vi i dag skulle ha samma beskattning på bilismen som på flyget
              skulle bensinen kosta 4 kr litern. Då kan vi gissa hur mycket
              bilism vi skulle ha. I trafiken måste det finnas någorlunda rimliga
              proportioner mellan åtgärderna i de olika transportslagen för
              att uppnå klimatmålet. Många av oss kan nog minska vår användning
              av flyget. Det är nog lättare att minska på det än att minska
              på bilismen.
            </seg>
            <seg n="bde855f7">
              Likadant är det när det gäller kilometerskatt och trängselskatter.
              Jag saknar andra förslag från alliansen. Det finns vackra ord,
              och jag har all respekt för Sven Gunnar Perssons engagemang, men
              det är verklighet som gäller både i naturen och i samhället.
            </seg>
          </u>
          <note n="82affef3">
            Överläggningen var härmed avslutad.
          </note>
          <note n="659d96ce">
            22 § Meddelande om uppskjuten ärendebehandling
          </note>
          <note n="75a42e74">
            Andre vice talmannen meddelade att på begäran av partiernas företrädare
            i miljö- och jordbruksutskottet hade talmannen medgivit att behandlingen
            av ärendet 2005/06:MJU26 Skärpta djurskyddskrav för minkuppfödning
            skulle senareläggas till fredagen den 16 juni.
          </note>
          <u who="sven_gunnar_persson_722099" xml:id="i-239ebb4729b13f44-1" n="03a404e1" prev="i-e50976aa2394e1b8-1">
            <seg n="6579d2ed">
              Ärendet var uppfört på dagens föredragningslista, men kammarsammanträdet
              skulle avslutas och ärendet skulle tas upp till behandling nästföljande
              dag.
            </seg>
          </u>
          <note n="9290a143">
            23 § Bordläggning
          </note>
          <note n="c2fca707">
            Anmäldes och bordlades
          </note>
          <note n="6e08e570">
            24 § Anmälan om frågor för skriftliga svar
          </note>
          <note n="3c8dd68f">
            Anmäldes att följande frågor för skriftliga svar framställts
          </note>
          <note n="308684a3">
            den 14 juni
          </note>
          <note n="20d40dbe">
            Krister Hammarbergh
          </note>
          <note n="27797087">
            Ann-Marie Fagerström
          </note>
          <note n="b93bb425">
            Nina Lundström
          </note>
          <note n="74ced46c">
            Ulf Holm
          </note>
          <note n="c890e154">
            Gudrun Schyman
          </note>
          <note n="1964ddfe">
            Karin Granbom
          </note>
          <note n="9caa2fe0">
            Maria Larsson
          </note>
          <note n="74ced46c">
            Ulf Holm
          </note>
          <note n="74ced46c">
            Ulf Holm
          </note>
          <note n="74ced46c">
            Ulf Holm
          </note>
          <note n="68baf56e">
            den 15 juni
          </note>
          <note n="e3e7e1ab">
            Annika Qarlsson
          </note>
          <note n="f5bb68f5">
            Annelie Enochson
          </note>
          <note n="c14a7575">
            Gustav Fridolin
          </note>
          <note n="c14a7575">
            Gustav Fridolin
          </note>
          <note n="c14a7575">
            Gustav Fridolin
          </note>
          <note n="c14a7575">
            Gustav Fridolin
          </note>
          <note n="0ba58c03">
            Ronny Olander
          </note>
          <note n="e3e7e1ab">
            Annika Qarlsson
          </note>
          <note n="080e5ab4">
            Marina Pettersson
          </note>
          <note n="f15daef7">
            Mikael Oscarsson
          </note>
          <note n="2b2ca5e4">
            Jörgen Johansson
          </note>
          <note n="2b2ca5e4">
            Jörgen Johansson
          </note>
          <note n="2b2ca5e4">
            Jörgen Johansson
          </note>
          <note n="0189d899">
            Frågorna redovisas i bilaga som fogats till riksdagens snabbprotokoll
            tisdagen den 3 oktober.
          </note>
          <note n="ae517265">
            25 § Anmälan om skriftliga svar på frågor
          </note>
          <note n="b818eb0d">
            Anmäldes att skriftliga svar på följande frågor inkommit
          </note>
          <note n="68baf56e">
            den 15 juni
          </note>
          <note n="ce9afd00">
            Ulrik Lindgren
          </note>
          <note n="3e8372f9">
            Allan Widman
          </note>
          <note n="a83124da">
            Anna Grönlund Krantz
          </note>
          <note n="4e17a95a">
            Karin Enström
          </note>
          <note n="525e086d">
            Christina Axelsson
          </note>
          <note n="f637b748">
            Svaren redovisas i bilaga som fogats till riksdagens snabbprotokoll
            tisdagen den 3 oktober.
          </note>
          <note n="316699bd">
            26 § Kammaren åtskildes kl. 19.29.
          </note>
          <note n="2590201f">
            Förhandlingarna leddes
          </note>
          <note n="d2458a44">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
