<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--48</head>
          <docDate when="2005-12-09">2005-12-09</docDate>
        </div>
      </front>
      <body>
        <div>
          <note n="43cc8ba2">
            ﻿
          </note>
          <note n="4c3a217f">
            Riksdagens protokoll
          </note>
          <note n="b85a0b91">
            2005/06:48
          </note>
          <note type="date" n="e906fc8f">
            Fredagen den 9 december
          </note>
          <note n="5ef28544">
            Kl. 09:00 - 15:20
          </note>
          <note n="09051386">
            1 § Avsägelse
          </note>
          <note n="8285d3bb">
            Talmannen meddelade att Tina Acketoft (fp) avsagt sig uppdraget
            som suppleant i konstitutionsutskottet.
          </note>
          <note n="29080ac4">
            Kammaren biföll denna avsägelse.
          </note>
          <note n="6a81692f">
            2 § Anmälan om kompletteringsval till konstitutionsutskottet
          </note>
          <note n="8d4a21e2">
            Talmannen meddelade att Folkpartiet liberalernas riksdagsgrupp
            på grund av uppkommen vakans anmält Allan Widman som suppleant
            i konstitutionsutskottet.
          </note>
          <note n="a0e72fea">
            Talmannen förklarade vald från och med den 9 december till
          </note>
          <note n="d4f43039">
            suppleant i konstitutionsutskottet
          </note>
          <note n="329296cc">
            3 § Anmälan om fördröjt svar på interpellation
          </note>
          <note n="62a2245f">
            Till riksdagen hade inkommit följande skrivelse:
          </note>
          <note n="2cdfee47">
            Interpellation 2005/06:150
          </note>
          <note n="93efe160">
            Interpellation 2005/06:150 av Birgitta Ohlsson (fp)
          </note>
          <note n="5851db2c">
            Interpellationen kommer att besvaras tisdagen den 17 januari
            2006.
          </note>
          <note n="b7e373ed">
            Skälet till dröjsmålet är tidsbrist.
          </note>
          <note n="3634a8f0">
            Laila Freivalds
          </note>
          <note n="7793780c">
            4 § Svar på interpellation 2005/06:71 om situationen för homosexuella,
            bisexuella och transpersoner i de nya medlemsländerna i EU
          </note>
          <note type="speaker" n="45fdbb7d">
            Anf. 1 Utrikesminister LAILA FREIVALDS (s):
          </note>
          <u who="unknown" xml:id="i-3814367b9201c99b-0" n="1eb035a8">
            <seg n="d7cefe3c">
              Herr talman! Tasso Stafilidis har frågat mig vad jag avser att
              göra för att Polen och de andra nya EU-länderna ska leva upp till
              de EG-rättsliga kraven på förbud för medlemsländerna att diskriminera
              personer på grund av sexuell läggning och könsidentitet. Vidare
              har Tasso Stafilidis frågat vad jag avser att göra för att Sverige
              respektive EU ska stödja HBT-organisationer i de nya EU-länderna.
            </seg>
            <seg n="a3eafed1">
              Diskriminering av människor på grund av deras sexuella läggning
              eller könsidentitet står i strid med den grundläggande principen
              om alla människors lika värde och rättigheter. Därför är en lagstiftning
              eller praxis som innebär diskriminering av homosexuella självklart
              oacceptabel.
            </seg>
            <seg n="f616fc6c">
              I Polen och Lettland finns det inte något lagstadgat förbud mot
              homosexualitet, men lagstiftningen ger inte heller något uttryckligt
              skydd mot diskriminering på grund av sexuell läggning. Fördomar
              mot HBT-personer förekommer tyvärr även i dessa länder. Nyligen
              gjorda uttalanden från vissa ledande politiker antyder också en
              brist på tolerans mot personer med homosexuell, bisexuell eller
              transsexuell läggning.
            </seg>
            <seg n="64c117be">
              Då frågan om diskriminering till följd av sexuell läggning och
              könsidentitet är kopplad till grundläggande etiska, religiösa
              och moraliska frågeställningar som skiljer sig mellan olika länder,
              har det i internationella sammanhang varit svårt att lyfta fram
              frågan och nå samsyn. Den svenska regeringen har ändå konsekvent
              och konstant arbetat för att uppmärksamma frågan, inte minst inom
              FN och andra internationella forum. Inom kort kommer regeringen
              att presentera en policy för Sveriges internationella politik
              för sexuell och reproduktiv hälsa och rättigheter där diskriminering
              på grund av sexuell läggning uppmärksammas särskilt. Policyn slår
              fast att Sverige ska öka sitt fokus på HBT-personer och fortsätta
              verka för att diskriminering av HBT-personer uppmärksammas som
              en kränkning mot mänskliga rättigheter. Inom EU arbetar Sverige
              aktivt med att utöka skyddet mot diskriminering. Den svenska regeringen
              anser att skyddet mot diskriminering på grund av bland annat sexuell
              läggning bör omfatta så många samhällsområden som möjligt. Sverige
              driver också i Europarådet aktivt linjen att öka respekten för
              de mänskliga rättigheterna.
            </seg>
            <seg n="dfaba030">
              Förutsättningarna för en förbättring av läget i både Lettland
              och Polen har stärkts i och med medlemskapet i EU samt den anpassning
              till EU:s lagstiftning som har skett. Som EU medlemmar är länderna
              signatärer till Europakonventionen om skydd för de mänskliga rättigheterna
              och de grundläggande friheterna. I direktiv 2000/87/EG fastställs
              allmänna ramar som ska garantera respekten för principen om likabehandling
              av alla människor i arbetslivet inom EU. I direktivet finns ett
              förbud mot diskriminering på grund av bland annat sexuell läggning.
              EU:s medlemsstater är skyldiga att genomföra detta direktiv.
            </seg>
            <seg n="7dfaa536">
              Genom våra ambassader stöder Sverige på olika sätt arbetet med
              att stärka toleransen för homosexuella, bisexuella och transexuella
              i EU:s nya medlemsländer. Vad gäller Polen kan jag nämna att det
              i maj 2004 hölls en festival i Krakow under namnet Festival till
              förmån för en toleransens kultur. Organisatörerna var en nybildad
              gruppering av homosexuella, och evenemanget var det första i sitt
              slag i Polen. Eftersom nästan samtliga utländska kulturinslag
              kom från Sverige bad organisatörerna ambassaden åta sig den i
              Polen så viktiga rollen som så kallad skyddspatron över festivalen.
              Sverige delade denna roll med Polens dåvarande jämställdhetsminister,
              och senare vice premiärminister, Izabela Jaruga-Nowacka. Sveriges
              agerande fick stor uppmärksamhet i medier och bland MR-organisationer.
            </seg>
            <seg n="4d7e8e2e">
              Sverige har vidare tillsammans med en polsk oberoende stiftelse,
              Stiftelsen för utvidgad dialog, anordnat seminarier på temat Homofamiljen,
              ett i Warszawa och ett i Gdansk. Deltagare från svensk sida var
              författaren Jonas Gardell samt RFSL:s ordförande Sören Andersson.
              Seminarierna var en del i en serie under rubriken Sverige: Ja
              till mänskliga rättigheter . I samtliga seminarier har svenska
              experter medverkat och evenemangen har fått uppmärksamhet i såväl
              etermedier som tryckta medier. I samband med seminarier har även
              olika texter översatts till polska och spritts. Ambassaden arbetar
              i dag för att följa upp dessa satsningar.
            </seg>
            <seg n="eb6f0661">
              Sverige kommer att fortsätta att driva HBT-frågorna internationellt
              och kommer att fortsätta att verka mot diskriminering och för
              lika rättigheter och möjligheter oavsett sexuell läggning och
              könstillhörighet. Vad gäller situationen för HBT-personer i EU:s
              nya medlemsstater kommer vi att fortsätta att noga bevaka den.
            </seg>
          </u>
          <note type="speaker" n="0154e0d4">
            Anf. 2 TASSO STAFILIDIS (v):
          </note>
          <u who="tasso_stafilidis_3a55e9" xml:id="i-d138f0101bb11084-0" n="6f8d9ed7">
            <seg n="0ad6bda1">
              Herr talman! Jag vill tacka utrikesministern för svaret. Jag
              vill göra en tillbakablick till gårdagens debatt som berörde utrikesministerns
              område. Jag frågade näringsminister Thomas Östros om han hade
              tagit upp situationen för homosexuella i Iran med Irans vice utrikesminister
              som var här i tisdags.
            </seg>
            <seg n="e81e6057">
              Näringsministern pekade på den handel som Sverige bedriver med
              Iran och tyckte att den var mycket viktigare, men man ska naturligtvis
              även lyfta upp frågor om mänskliga rättigheter. Då kan man, utrikesministern,
              inte låta bli att fråga sig: Handel till vilket pris? Hur många
              fler homosexuella ska avrättas i Iran innan Sverige agerar och
              reagerar? Och det är precis samma sak som gäller i Polen, som
              vi diskuterar nu, och även i de baltiska länderna, i Lettland.
            </seg>
            <seg n="933949f7">
              Herr talman! Jag vill redan nu ställa några frågor till utrikesministern
              eftersom jag inte tycker att jag har fått något svar på hur utrikesministern
              tänker agera i den här frågan. Den första frågan är: Är utrikesministern
              beredd att i kommissionen aktualisera frågan om någon form av
              åtgärder mot Polen och Lettland då deras agerande uppenbarligen
              strider mot EU:s konstitution och diskrimineringsskydd? Är hon
              i så fall beredd att se till att de avkrävs en förklaring?
            </seg>
            <seg n="c726b5dc">
              Marek Jurek, som är en av de ledande politikerna i Polen efter
              valet, uttalade den 26 september att homosexuell läggning i sig
              är en sjukdom medan själva utövandet av denna läggning är en mental
              avvikelse.
            </seg>
            <seg n="3838c328">
              Det finns exempel efter exempel, och jag är säker på att även
              utrikesministern har tagit del av alla de här otroligt kränkande
              och vidriga uttalandena från de polska politikerna. Men det räcker
              inte, utan även premiärministern och presidenten i Polen har uttalat
              sig precis på samma sätt.
            </seg>
            <seg n="d17bd09a">
              Och just nu, utrikesministern, överväger man på andra sidan Östersjön
              ett förbud mot äktenskap mellan samkönade personer. Det finns
              inte bara tendenser, utan det finns klara konkreta bevis på att
              man både i de baltiska länderna och i Polen, i stället för att
              hävda de mänskliga rättigheterna i och med sitt medlemskap EU,
              går den motsatta vägen. Just därför tycker jag att Sverige måste
              vara först med att driva frågan och agera inom EU. Vi måste ställa
              krav i rådet, kommissionen måste ställa krav, och EU måste gemensamt
              gå ut och agera, både mot Polen och de baltiska länderna. Något
              annat tycker jag är helt omöjligt.
            </seg>
            <seg n="0e223646">
              Utrikesministern går in på de aktiviteter som har genomförts,
              bland annat med stöd från Sveriges ambassad i Polen. De aktiviteterna
              är mycket bra. Men nu under hösten har demonstrationer och manifestationer
              gång på gång slagits ned. Polisen har inte varit beredd att skydda
              demonstranterna. Tvärtom har man hävdat att man inte kan skydda
              demonstrationerna och därför måste man i stället stoppa dem. Demonstrationerna
              utgör också en risk för landets moral, och det finns också en
              risk att moralen ifrågasätts genom de här jämlikhets- och frihetsdemonstrationerna.
            </seg>
            <seg n="48a374be">
              Jag vill alltså höra: Är ministern beredd att agera konkret i
              rådet?
            </seg>
          </u>
          <note type="speaker" n="2a145aae">
            Anf. 3 Utrikesminister LAILA FREIVALDS (s):
          </note>
          <u who="unknown" xml:id="i-3814367b9201c99b-1" n="1eb035a8">
            <seg n="6969fe9b">
              Herr talman! Först får jag kommentera det som Tasso Stafilidis
              tog upp om den iranske vice statsministern och besöket här i Sverige
              och samtalet med vår näringsminister. Det var naturligt att deras
              samtal handlade om de frågor som finns mellan Iran och Sverige
              när det gäller handel och tillhörande frågor. Men även jag hade
              ett möte med vice statsministern, visserligen ett kort möte, men
              jag tog naturligtvis upp vårt engagemang i mänskliga rättigheter
              och vår oro för situationen i Iran.
            </seg>
            <seg n="060f634b">
              När det gäller de nya EU-länder som har fått gå en lång väg för
              att utveckla sin lagstiftning till att anpassas till de normer
              och de värderingar som råder i Europa har vägen, som sagt var,
              varit lång för dem att gå. Fortfarande är det så att det finns
              väldigt mycket fördomar och okunskap i de här länderna. Men det
              är också en lång väg, får vi väl erinra oss, som Sverige har fått
              gå i den här frågan, och inte har det gått särskilt fort i Sverige
              heller. Jag tror att det faktiskt går fortare i de här länderna
              när det gäller att anpassa sig och sitt samhälle men även attityder
              och tänkande kring de här frågorna.
            </seg>
            <seg n="e44dd52c">
              Med tanke på att det har förekommit saker som vi har haft anledning
              att reagera mycket starkt emot måste jag ändå markera att till
              exempel de demonstrationer man velat genomföra och de festivaler
              man har velat genomföra som har mött motstånd, förbjudits ibland
              och hindrats i en del fall faktiskt har genomförts. Det har varje
              gång ändå blivit en uppmärksammad fråga. Det har lett till debatt,
              och det har lett till att myndigheterna har fått ändra sina beslut.
              Det är faktiskt viktigt att notera att det har hanterats på det
              viset.
            </seg>
            <seg n="2f983e09">
              När det gäller det förbud mot äktenskap som det finns ett lagförslag
              om i Lettland vill jag understryka att detta förbud inte innebär
              ett förbud mot partnerskap. Men den frågan över huvud taget diskuteras
              intensivt, och vi har inte sett ännu hur behandlingen av lagstiftningen
              kommer att vara. Men jag kan försäkra att vi mycket noga följer
              hur de här frågorna hanteras i våra grannländer, och det är ett
              ständigt återkommande ämne i våra gemensamma överläggningar.
            </seg>
          </u>
          <note type="speaker" n="038868bf">
            Anf. 4 TASSO STAFILIDIS (v):
          </note>
          <u who="tasso_stafilidis_3a55e9" xml:id="i-d138f0101bb11084-1" n="6f8d9ed7">
            <seg n="93f332d2">
              Herr talman! Jag är väldigt glad över att höra att även utrikesministern
              träffade vice utrikesministern eller var det vice statsministern;
              jag blir lite osäker nu och fick möjlighet att lyfta upp frågor
              kring mänskliga rättigheter. De avrättningar som har skett på
              löpande band i Iran av unga homosexuella genom hängning är ju
              direkt oacceptabla. Jag har faktiskt efterlyst fler tydliga ageranden
              från regeringen, och jag är jätteglad att utrikesministern har
              tagit upp det här.
            </seg>
            <seg n="4637582e">
              Jag vill gå tillbaka till Polen och vår kontinent. Jag skulle
              faktiskt ha önskat att utrikesministern hade svarat att hon är
              beredd att lyfta upp den här frågan i rådet och att arbeta för
              att kommissionen aktualiserar frågan. Jag kan inte se någon annan
              lösning i dag.
            </seg>
            <seg n="c2c38e92">
              Vad gäller fördomar kan jag bara se tillbaka på mina föräldrars
              före detta hemland, Grekland, som ligger kanske 40 år tillbaka
              i tiden jämfört med den utveckling vi har i Sverige. Det är ju
              ett land som har varit medlem i EU under mycket längre tid än
              de baltiska länderna och Polen. Så visst det finns fördomar. Men
              vad gör europeiska unionen samlat för att agera starkt när det
              kommer upp sådana här fördomar?
            </seg>
            <seg n="0bb7ed46">
              Vi har parlamentariker som har tagit upp frågan i Europaparlamentet,
              och där har man från den polska sidan agerat väldigt starkt och
              tyckt att man inte vill ha en diskussion i parlamentet. Man vill
              inte ha en debatt om de här frågorna, därför att man tycker att
              Polen uppfyller de krav som ställs i Europakonventionen. Men ändå
              påpekar man i sitt uttalande från de polska representanterna att
              det handlar om att försvara den offentliga moralen, och det är
              väl i alla fall inte en godtagbar grund enligt europeiska konventionen.
            </seg>
            <seg n="b034ea1e">
              Det är väl kanske där som man behöver ta en diskussion på högsta
              politiska nivå. Hade det varit enskilda ledamöter så hade det
              varit en sak jag menar, vi har ju ledamöter även här i riksdagen
              som ställer sig i talarstolen och föraktar och har fördomar om
              homosexuella men i Polen är det faktiskt presidenten, den högsta
              politiska ledningen i Polen, som agerar på det här sättet. Detsamma
              gäller Lettland. Det är därför, just bara därför, som det är viktigt
              att även EU och Sverige agerar från absolut högsta nivå.
            </seg>
            <seg n="77a0abf2">
              Vi från den tvärpolitiska HBT-gruppen kommer att begära ett möte
              med Polens ambassadör här i Sverige för att protestera och påtala
              de krav som vi ställer på Polen i och med att det numera är ett
              land i gänget bland EU-länderna. Därför vill vi också att man
              agerar på högsta politiska nivå från Sverige.
            </seg>
            <seg n="4af6bdac">
              Utrikesministern, jag ställer frågan en gång till. Svara ja eller
              nej. Kan du tänka dig att ta upp frågan med kommissionen så att
              den också kommer upp i rådet, så att de högsta politiska ledarna
              inser att det här är ett problem som de måste ta itu med?
            </seg>
          </u>
          <note type="speaker" n="c4dd1106">
            Anf. 5 MARTIN ANDREASSON (fp):
          </note>
          <u who="martin_andreasson_4972ea" xml:id="i-c994a563a4bb76c5-0" n="33352c7d">
            <seg n="2bfd2593">
              Herr talman! Också jag vill börja med att tacka utrikesministern
              för svaret. Låt oss till att börja med slå fast att det naturligtvis
              är en av de absolut viktigaste sakerna och en av de absolut mest
              glädjande sakerna som har hänt på vår kontinent på årtionden att
              vi nu sedan drygt ett år tillbaka kan betrakta tio nya medlemsländer
              som fullvärdiga medlemmar i Europeiska unionen, däribland ett
              antal länder som under årtionden har levt under brutalt kommunistiskt
              förtryck. Som riksdagsledamot och även medlem i Svensk-polska
              parlamentarikerförbundet är jag mycket glad över att Polen nu
              är fullvärdig medlem i Europeiska unionen och över den demokratiska
              utveckling som har skett sedan 1989.
            </seg>
            <seg n="583d854e">
              Men just därför är det desto viktigare att vi från svensk sida
              är tydliga med vilka frågor som ligger på det politiska eller
              möjligtvis det värderingsmässiga planet där länder kan ha olika
              förhållningssätt, och vilka principer som måste försvaras entydigt
              av de länder som är medlemmar i demokratiernas krets och som är
              medlemmar i Europeiska unionen.
            </seg>
            <seg n="b8e2ef1f">
              Därför är frågan om synen på homosexuellas, bisexuellas och transpersoners
              rättigheter så fundamental, och därför är den utveckling som pågår
              i bland annat Polen så oroande med inte bara de politiska signaler
              som kommer från presidenten eller från andra ledande politiker,
              utan också när det gäller hur hela statsmakten förhåller sig till
              sådana saker som demonstrationsfrihet och yttrandefrihet när det
              gäller att uttala ståndpunkter som att försvara HBT-personers
              mänskliga rättigheter.
            </seg>
            <seg n="a3e47179">
              Utrikesministern konstaterar att de demonstrationer som man vid
              olika tillfällen försökt stoppa sedan trots allt kunnat genomföras.
              Men själva det faktum att det politiska systemet reagerar genom
              att försöka stoppa demonstrationerna är i sig ett djupt oroväckande
              tecken.
            </seg>
            <seg n="c5d7adf0">
              Det finns vissa saker som Sverige gör som är väldigt viktiga,
              bland annat det som nämns om den svenska ambassadens aktiviteter.
              Det finns dock några saker som jag tycker att vi fortfarande inte
              fått tillräckligt tydliga svar på. Till att börja med uppfyller
              inte alla EU:s medlemsstater det åliggande som de har, att införa
              ett tydligt förbud mot diskriminering på grund av sexuell läggning.
              Det gäller bland att flera av de länder som berörts i den här
              debatten. Det handlar helt enkelt om att de inte uppfyllt sina
              mest grundläggande åligganden som medlemsland. Jag vill därför
              veta vad Sverige och utrikesministern är beredd att göra för att
              verka för att dessa länder ska känna en tydlig politisk press
              att fullgöra sina åligganden på den punkten.
            </seg>
            <seg n="1c2f7fe3">
              Det handlar också om hur utrikesministern bedömer kommissionens
              nuvarande agerande när det gäller utvecklingen för HBT-personer
              i bland annat Polen. Efter de polska valen tidigare i höst kom
              det signaler om att kommissionen skulle följa utvecklingen. Hur
              bedömer utrikesministern kommissionens agerande hittills, och
              vad tänker utrikesministern göra?
            </seg>
          </u>
          <note type="speaker" n="bcba63c3">
            Anf. 6 Utrikesminister LAILA FREIVALDS (s):
          </note>
          <u who="unknown" xml:id="i-3814367b9201c99b-2" n="1eb035a8">
            <seg n="94c6d488">
              Herr talman! Låt mig först säga att Tasso Stafilidis naturligtvis
              har rätt. Det var Irans vice utrikesminister som nyligen var på
              besök i Sverige. Jag ber om ursäkt för att jag gav fel titel.
            </seg>
            <seg n="352a3201">
              Jag börjar med frågan hur vi kan agera mot länder där vi tycker
              att utvecklingen går, får man väl ändå säga, långsamt framåt.
              Jag kan inte hålla med Martin Andreasson om att det är en oroande
              utveckling, som om det håller på att bli sämre. Jag tror att det
              sker en utveckling i de nya EU-medlemsstaterna, på samma sätt
              som det sker i de gamla EU-medlemsstaterna. Vi har problem med
              fördomar, ageranden och uttalanden om människor i olika sammanhang,
              och för oss som inte accepterar dessa fördomar är de uttalandena
              kränkande. Det förekommer faktiskt även i Sverige. Vi har fortfarande
              en kamp att bedriva hos oss själva, i de gamla medlemsländerna
              och i de nya.
            </seg>
            <seg n="cbf6fa50">
              Jag tror att vi måste inse att det här inte är en fråga där vissa
              länder kan slå sig för bröstet och säga att de inte har några
              problem med detta, att de inte har några fördomar, att de agerar
              på ett sätt som innebär att alla människor behandlas lika. Sådan
              är inte situationen. Det är emellertid mycket relevant att fråga
              om man kan ta upp detta med kommissionen och vad kommissionen,
              alltså EU samlat, kan göra.
            </seg>
            <seg n="11c67520">
              Vi kan naturligtvis noga bevaka att det direktiv som finns om
              likabehandling i arbetslivet tillämpas fullt ut och att man inte
              inom ramen för det bryter mot den grundläggande principen om alla
              människors lika rätt att bli behandlade på likartat sätt inom
              arbetslivet och att det inte sker en diskriminering av HBT-personer.
              Det är en viktig fråga. Den kan hanteras. Den ger en juridisk
              grund för att kunna kräva ett gemensamt agerande från kommissionen.
              Vi kan också bevaka att det som sker inte innebär ett direkt brott
              mot Europakonventionen, för även då finns det möjlighet att agera.
            </seg>
            <seg n="eb27b836">
              När man säger att högsta politiska ledningen uttalar saker som
              vi tycker är förkastliga vill jag understryka att presidenten,
              när det gäller Polen, ju inte var president då. Han var bara borgmästare.
              Likadant var det med uttalandet från premiärministern. Det uttalandet
              gjordes innan han var premiärminister. Det är nog viktigt att
              komma ihåg att det var på det viset, men det ger oss naturligtvis
              anledning att noga följa utvecklingen i de länderna. Det gör Sverige.
            </seg>
          </u>
          <note type="speaker" n="c3c45d40">
            Anf. 7 TASSO STAFILIDIS (v):
          </note>
          <u who="tasso_stafilidis_3a55e9" xml:id="i-d138f0101bb11084-2" n="6f8d9ed7">
            <seg n="1742d723">
              Herr talman! Jag är glad över att vi i Sverige kan säga att vi
              har en utrikesminister som är HBT-kompetent. Det kan nog ingen
              ifrågasätta, och det är vi väldigt stolta över. Tänk om även Irans
              utrikesminister och vice sådan hade haft samma inblick och kompetens!
            </seg>
            <seg n="9d52daf3">
              Jag är också glad över att utrikesministern säger att det finns
              grunder att faktiskt lyfta upp dessa frågor i kommissionen, att
              kommissionen kan agera just utifrån de regler som EU gemensamt
              fastställt och med de hänvisningar som Martin Andreasson tidigare
              lyfte upp om att många av länderna faktiskt inte uppfyller de
              grundläggande kraven för sitt medlemskap.
            </seg>
            <seg n="3134793d">
              Sveriges agerande i den här frågan måste ses som mycket viktigt.
              Det kanske inte är så många andra länder som lika starkt som Sverige
              lyfter upp dessa frågor både i europeiska och i andra internationella
              sammanhang. Då blir det också väldigt tydligt ifall Sverige helt
              plötsligt inte hörs. Eftersom Sverige hörs och agerar i alla andra
              sammanhang märks det att det finns brister om vi inte agerar och
              inte hörs i just de här frågorna.
            </seg>
            <seg n="3f16cae1">
              Nu kommer vi från riksdagens sida, och från den tvärpolitiska
              HBT-gruppens sida i riksdagen, att följa utrikesministern i det
              arbete som kommer att bedrivas och se vad man kan göra inom ramen
              för kommissionen och rådet. Jag vill understryka att utrikesministern
              har allt vårt stöd, och om det behövs underlag och mer kunskap
              ställer vi upp med det.
            </seg>
          </u>
          <note type="speaker" n="ea20d958">
            Anf. 8 MARTIN ANDREASSON (fp):
          </note>
          <u who="martin_andreasson_4972ea" xml:id="i-c994a563a4bb76c5-1" n="33352c7d">
            <seg n="3392c520">
              Herr talman! Här har Sverige naturligtvis en viktig roll då det
              gäller att följa utvecklingen. Jag tror inte att någon är oenig
              med utrikesministern om att det givetvis är viktigt att även fullfölja
              den utveckling som finns i Sverige.
            </seg>
            <seg n="fe00bb13">
              Den fråga som interpellationen berörde gällde dock situationen
              i de nya medlemsländerna, bland annat i Polen. Jag lyssnade mycket
              noga på utrikesministerns senaste svar och tyckte att det fanns
              en positiv öppning för ett fortsatt agerande. Däremot tyckte jag
              inte att svaret var riktigt tydligt när det gällde min fråga om
              hur Sverige bedömer kommissionens hittillsvarande agerande.
            </seg>
            <seg n="9725834d">
              Utrikesministern sade, vilket är helt riktigt, att om länder
              inte uppfyllt sina ålägganden om att genomföra det som på EU-språk
              kallas acquis communautaire , alltså genomföra eller tillämpa
              de rättsakter som alla länder ska ha genomfört eller tillämpat,
              innebär det att man skulle kunna agera. Vad är då utrikesministerns
              slutsats? Bör kommissionen agera? Hur bedömer utrikesministern
              kommissionens agerande hittills? Är utrikesministern beredd att
              göra mer inom ramen för Sveriges deltagande i EU:s arbete? Det
              vore välkommet ifall utrikesministern använde sitt återstående
              inlägg till att ge klarhet på den punkten.
            </seg>
            <seg n="43dc431c">
              Vi är många som kommer att följa detta med stort intresse, och
              liksom Tasso Stafilidis önskar jag verkligen utrikesministern
              all framgång i detta viktiga arbete.
            </seg>
          </u>
          <note type="speaker" n="7c81a8e6">
            Anf. 9 Utrikesminister LAILA FREIVALDS (s):
          </note>
          <u who="unknown" xml:id="i-3814367b9201c99b-3" n="1eb035a8">
            <seg n="ac8826d9">
              Herr talman! Jag vill tacka för stödet i den här frågan och också
              tacka för erbjudandet om underlag; det är viktigt om vi ska ha
              en möjlighet att, som Martin Andreasson vill, utöva påtryckningar
              på EU:s organisationer och se till att de ambitiöst fullgör det
              uppdrag de har. För att kunna bevaka att direktiv och andra rättsakter
              implementeras i länderna, och därmed kunna utöva påtryckningar,
              behöver vi ha konkreta underlag.
            </seg>
            <seg n="705cac01">
              Jag kan naturligtvis, och det gör jag väldigt gärna, rent allmänt
              i alla sammanhang understryka betydelsen av att EU:s institutioner
              fullgör sin uppgift ordentligt och också understryka att detta
              är en prioriterad fråga och bevakningen måste vara noggrann. Men
              för att kunna hävda att till exempel kommissionen inte gör tillräckligt
              i det här avseendet måste det finnas konkreta påståenden om överträdelser
              eller icke-genomförda åtgärder som man borde reagera på.
            </seg>
            <seg n="83a6fd2c">
              Det vi hittills har är uttalanden från personer som dessutom
              inte hade de höga ställningar som ni sade i era inlägg. Det är
              viktigt att hålla reda på vad det är för personer som agerar i
              vilket sammanhang.
            </seg>
            <seg n="a6c6e84f">
              Om det vore så att vi kunde se att direktivet inte är genomfört
              i något av länderna det är därför jag tackar för möjligheten att
              få ett underlag är jag beredd att då agera med full kraft och
              utnyttja de möjligheter Sverige har som en medlem i EU att säkerställa
              att EU utvecklas i dessa frågor på ett positivt och konkret sätt.
            </seg>
            <seg n="4099123c">
              Det är en viktig del av vårt arbete för att säkerställa jämlikhet
              och möjligheter för alla människor att leva ett gott liv i våra
              samhällen.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="20176b83">
            5 § Svar på interpellation 2005/06:52 om ett nygammalt löntagarfondsförslag
          </note>
          <note type="speaker" n="3df112f8">
            Anf. 10 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-4" n="1eb035a8">
            <seg n="e560f4ee">
              Herr talman! Carl B Hamilton har frågat finansminister Pär Nuder
              om han i någon del står bakom förslag om att överföra aktieinnehav
              i onoterade statliga bolag till nya riskkapitalstiftelser, om
              statsrådet avser att göra något som liknar de förslag som finns
              i motion 2005/06:N456, om statsrådet avser att ta initiativ till
              nya statliga riskkapitalstiftelser och om när statsrådet avser
              att avskaffa förmögenhetsskatten.
            </seg>
            <seg n="3c31a254">
              Interpellationen har överlämnats till mig.
            </seg>
            <seg n="d6069b43">
              Den svenska staten är Sveriges största företagsägare och arbetsgivare.
              Genom Regeringskansliet förvaltas 57 företag och koncerner varav
              43 företag ägs helt och 14 tillsammans med andra. Totalt är ca
              200 000 personer anställda i dessa bolag. Näringsdepartementet
              förvaltar 42 av de statligt ägda bolagen och tre affärsverk. Staten
              är dessutom den störste ägaren på Helsingforssbörsen. Detta sammantaget
              medför ett stort ansvar och ställer krav på en långsiktig och
              professionell förvaltning för att säkerställa tillväxt och därmed
              sysselsättning. Företagens utdelningar till staten för verksamhetsåret
              2004 uppgick till ca 17,2 miljarder kronor. Omsättningen uppgick
              till 302 miljarder kronor och resultatet före skatt till ca 39
              miljarder kronor.
            </seg>
            <seg n="fe6c6f1d">
              Regeringen anser att det statliga ägandet, som är långsiktigt
              och framtidsinriktat, är och har varit till fördel för de statligt
              ägda bolagen. Dessutom vill vi att svenska folket även i framtiden
              ska ha inflytande över nationaltillgångar som malmen, skogen och
              vattenkraften. Dessa naturtillgångar har bidragit till att bygga
              upp vårt lands välfärd. Regeringen har inga planer på att förändra
              detta, vare sig genom stora utförsäljningar eller genom överföring
              av ägandet till riskkapitalstiftelser.
            </seg>
            <seg n="fc092de9">
              Däremot är risken för en ogenomtänkt utförsäljning av de statligt
              ägda bolagen betydligt större om Folkpartiet och övriga borgerliga
              partier kommer i regeringsställning, då statligt ägda bolag inte
              ligger i linje med alliansens politik. Detta är det verkliga hotet
              mot de statligt ägda bolagen.
            </seg>
            <seg n="a5c1d754">
              En sund och effektiv struktur för att tillhandahålla riskkapital
              är av en grundläggande betydelse för ett lands förmåga att skapa
              ökad tillväxt och sysselsättning, och för en medlemsstat i EU
              att bidra till att målen i den så kallade Lissabonprocessen uppfylls.
              Det är dessutom mycket viktigt att den första länken i kedjan,
              det vill säga uppkomsten av nya verksamheter och nya produkter,
              har tillgång till lämpliga finansieringsformer. Sverige har en
              väl utvecklad riskkapitalmarknad som är viktig för svenska företags
              möjligheter till tillväxtfinansiering.
            </seg>
            <seg n="065f3fc4">
              Trots detta är tillgången på privat riskkapital i tidiga skeden
              begränsad, vilket begränsar framväxten av nya tillväxtföretag.
              Det är därför angeläget att staten och de privata riskkapitalaktörerna
              tar sitt ansvar för att förbättra situationen. Staten har gjort
              detta genom att vi stärkt tillgången på riskkapital för de företag
              som befinner sig i skärningspunkten mellan idé och färdig produkt.
              Bland annat har en ny koncern, Innovationsbron, bildats för att
              stärka statens insatser inom detta område.
            </seg>
            <seg n="db525f93">
              Närmare 2 miljarder kronor satsas under en tioårsperiod för att
              stärka möjligheterna till kommersialisering av forskningsresultat
              och innovationer. Bildandet av Innovationsbron ska syfta till
              en långsiktigt hållbar struktur, som är ändamålsenlig, tydlig
              och har hög kvalitet. Strukturen ska bygga på såväl nationellt
              som regionalt engagemang. Vidare kommer ett nytt stöd på 100 miljoner
              kronor att införas år 2006 för att stödja forskning och utveckling
              i de små och medelstora företagen. Från år 2007 och framåt ges
              detta stöd genom en kreditering av skattekontot för små och medelstora
              företag som satsar på forskning och utveckling. För detta ändamål
              avsätts en ram på 200 miljoner kronor från år 2007.
            </seg>
            <seg n="e7af63f6">
              Regeringen genomför även förbättringar av möjligheterna att stärka
              företagens egna kapital. Skattereglerna för delägare i fåmansföretag,
              de så kallade 3:12-reglerna, håller på att reformeras. Ett första
              steg genomfördes den 1 januari 2004, och regeringen överlämnade
              nyligen en proposition med förslag till reformerade beskattningsregler
              för ägare i fåmansföretag till riksdagen. Dessa mera genomgripande
              förbättringar kommer att genomföras den 1 januari 2006. Totalt
              kommer förbättringarna att ge drygt 1 miljard kronor i sänkt skatt
              för delägare i fåmansföretag.
            </seg>
            <seg n="1f6bc0bf">
              När det gäller förmögenhetsskatten finns det för närvarande inga
              planer på att den ska avskaffas.
            </seg>
          </u>
          <note type="speaker" n="0fcfd27f">
            Anf. 11 CARL B HAMILTON (fp):
          </note>
          <u who="carl_b_hamilton_f03c03" xml:id="i-468b65b9d7935039-0" n="a724d86f">
            <seg n="7c6fd82a">
              Godmorgon, herr talman! Tack, herr minister, för svaret. Jag
              är mycket nöjd med att de här framförda socialdemokratiska förslagen
              om att överföra ägandet av statliga bolag till riskkapitalstiftelser
              avvisas av ministern. Regeringen har inga planer på att överföra
              ägandet till riskkapitalstiftelser. Klokt, herr minister!
            </seg>
            <seg n="48f9e78f">
              Det finns ett genuint problem med tillgången på privat riskkapital
              i alla marknadsekonomier även vid dagens låga räntenivåer. Det
              finns olika lösningar på det som alla är ett steg på vägen men
              som inte riktigt kan lösa problemet. Ministern talar här om subventioner
              och skatteavdrag som kan administreras av statligt ägda organ
              som Innovationsbron och Vinnovas 100 miljoner kronor per år. Det
              finns ingen anledning att avvisa det. Men jag tror inte att det
              trots allt är den stora lösningen.
            </seg>
            <seg n="a229f2c8">
              Varför det? Jo, därför att krävs både riskkapital och riskkapitalister,
              affärsänglar, det vill säga både riskkapital och ett humankapital.
              Det är en kombination av detta som krävs för att det ska bli entreprenörskap,
              investeringar och risktagande.
            </seg>
            <seg n="06234462">
              Statens problem i det sammanhanget är att den typen av personer
              inte trivs som statsanställda och inte återfinns i den offentliga
              sektorn. Det andra problemet är att staten kan ha svårt att ta
              stora risker. Vissa år kommer riskerna och förlusterna att sticka
              i ögonen. Då kommer krav på att staten ska vara försiktigare med
              skattemedlen. Då blir man också försiktigare. Men då kan man å
              andra sidan inte fortsättningsvis uppfylla den ursprungliga målsättningen.
            </seg>
            <seg n="bb4846f7">
              Man måste ändå försöka få mer privat riskkapital och privata
              affärsänglar. Där är skattepolitiken inte annat än helt central.
              Då kommer man vanligtvis in i problemet att allt reformarbete
              som görs i skattepolitiken på detta område stannar, eftersom fördelningsaspekten
              tar nästan helt och hållet över. Det ställs framför frågan om
              tillväxt, risktagande och entreprenörskap. Det är det som jag
              fortsättningsvis kanske vill fokusera på.
            </seg>
            <seg n="409eefd6">
              Det finns några förslag som jag tycker att man i det här sammanhanget
              måste ta tag i. Det är rullande reavinstskatt vid försäljning
              av företag så att de som säljer sina företag kan gå in i nya företag,
              nya risker, nya satsningar utan att på vägen skatta av stora summor.
              Det kan inte vara fördelningspolitiskt en jättestor sak eftersom
              vi har det systemet beträffande bostäder. Vad tycker näringsministern
              om rullande reavinstskatt vid försäljning av företag?
            </seg>
            <seg n="f96a6a8a">
              Avskaffa lex Uggla. Det är ett problem trots att motsatsen har
              påståtts. I en enkät som Företagarna gjorde fick de fram att det
              var ett problem för 45 000 företagare. Även om man ska ta en sådan
              siffra med en nypa salt och en viss prutmån är det ändå ett mycket
              stort antal potentiella riskkapitalister.
            </seg>
            <seg n="e3c58976">
              Vi har naturligtvis också förmögenhetsskatten som är den mest
              dödskallemärkta av alla skatter i det här sammanhanget tyvärr,
              tyvärr och tyvärr. Jag välkomnar de två små orden i slutet av
              interpellationssvaret. Jag ska återkomma till det i nästa omgång.
            </seg>
          </u>
          <note type="speaker" n="8e060e92">
            Anf. 12 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-5" n="1eb035a8">
            <seg n="d25491eb">
              Herr talman! Det är alltid intressant när interpellanten avslutar
              med en cliff hanger : Jag ska återkomma till det.
            </seg>
            <seg n="620f47b8">
              När det gäller överföring till stiftelser verkar vi ha samma
              åsikt. Däremot är jag bekymrad över Folkpartiets hållning när
              det gäller ägandet till de statliga företagen.
            </seg>
            <seg n="93658dc2">
              Folkpartiet har väckt motioner under hösten som säger att staten
              över huvud taget inte ska ha något ägande i företag som verkar
              på konkurrensutsatta marknader. Det innebär att exempelvis Vattenfall,
              Sveaskog och LKAB definitivt finns på Folkpartiets utförsäljningslista.
              Något annat finns det inget utrymme för att tolka. Dessutom har
              både Folkpartiet, Moderaterna och andra i alliansen räknat in
              mycket stora försäljningsinkomster.
            </seg>
            <seg n="d64982e2">
              Bekymret är att alliansen har lärt sig att det inte är klokt
              att säga detta till människor, för då kommer de inte att ställa
              upp på politiken. Det som för bara två år sedan var officiella
              utförsäljningslistor antagna av riksdagen, där bland andra dessa
              företag fanns med, är nu inga officiella listor längre. Nu säger
              alliansen: Nej, det säger vi ingenting bestämt om. Men man räknar
              hem mycket stora utförsäljningsinkomster och fattar principiella
              beslut om vad som ska säljas ut.
            </seg>
            <seg n="ef51a503">
              Därför vore det bra om vi i den här interpellationsdebatten kunde
              få ett tydligt svar från Carl B Hamilton om just de företag som
              jag räknar upp och andra statliga företag kommer att säljas ut.
              Det är viktigt att väljarna får detta klart för sig.
            </seg>
            <seg n="945a3d9f">
              Det gäller exempelvis LKAB, som nu är inne i ett läge av mycket
              starka investeringsplaner. LKAB driver utveckling i Norrbotten
              i stor utsträckning, med planer på uppemot 20 miljarder i investeringar
              i Malmfälten. Man drar med sig tjänsteföretag, byggföretag och
              andra sektorer i en stark utveckling för Norrbotten. Tillsammans
              med Ikeas stora investeringar i Haparanda leder detta till att
              Norrbotten nu har en starkare ekonomisk utveckling än på mycket
              länge.
            </seg>
            <seg n="073bfa9e">
              Det är klart att ett utförsäljningsbesked om LKAB kommer att
              innebära att det här stannar upp. Det har ju också förts en debatt
              från LKAB där man ifrågasätter vad som skulle ske med investeringsplanerna
              om företaget blev börsnoterat. Kan man då verkligen ha kvar de
              ambitioner som man har? Där behövs ett besked.
            </seg>
            <seg n="fa1021d4">
              Frågan om tillgång till riskkapital är naturligtvis en nyckelfråga
              för en fungerande marknadsekonomi. Sverige har haft en förhållandevis
              stark utveckling där under de senaste åren. Tillsammans med Storbritannien
              är Sverige det land i den europeiska unionen som har lyckats bäst.
              Jag vet inte hur man ska hitta ett bra mått, men riskkapital i
              förhållande till bnp är ett sätt att försöka mäta detta.
            </seg>
            <seg n="18944e3b">
              Jag är den förste att säga att det här inte räcker. I takt med
              att vi går över till en ekonomi som alltmer präglas av små och
              medelstora företag och deras tillväxt kommer vi att behöva en
              vital riskkapitalmarknad. Det är klart att det inte kan vara statens
              huvudansvar. Det är självfallet en sak för marknadsekonomin själv
              att sköta. Där ser vi positiva tendenser.
            </seg>
            <seg n="a1479bcb">
              Men det finns delar av riskkapitalmarknaden där vi kan se att
              det finns ett slags marknadsmisslyckande. Det är riskkapital i
              de verkligt tidiga skedena när det gäller högteknologiska innovationer
              inom forskningsinstitut och universitet. Där tror jag att staten
              kan bidra klokt genom Innovationsbron AB, som jag tror att Folkpartiet
              motsätter sig. Genom detta kan man vara med och vara en såddfinansiär
              av tidiga innovationer för att sedan låta marknaden ta över.
            </seg>
            <seg n="c4cfb7f8">
              Som Carl B Hamilton vet gör vi en hel del på skatteområdet. Dessutom
              har vi aviserat en stor skatteöversyn. Jag kommer tillbaka till
              det i mitt nästa inlägg.
            </seg>
          </u>
          <note type="speaker" n="32f3c62b">
            Anf. 13 CARL B HAMILTON (fp):
          </note>
          <u who="carl_b_hamilton_f03c03" xml:id="i-d51b94ccd8947534-0" n="a724d86f" next="i-e8412c5f87f64f9a-0">
            <seg n="a3812c78">
              Herr talman! Vi ska inte primärt diskutera Folkpartiets politik
              här, utan jag utövar kontrollmakten genom att jag ställer interpellationen.
            </seg>
            <seg n="90e4d2f3">
              Allmänt sett kan jag säga att jag menar att man ska vara omsorgsfull
              med statens tillgångar och sälja till rätt pris vid rätt tillfälle.
              Det är ju lätt att säga, men det är i praktiken svårt. Det vet
              naturligtvis Thomas Östros efter försäljningen av Telia, där priset,
              ur medborgarnas synpunkt i alla fall, blev alldeles för dåligt.
            </seg>
            <seg n="c87a7157">
              Beträffande LKAB finns det ett förhållande som jag tycker att
              Thomas Östros underlät att nämna, och det är osäkerheten om de
              ersättningar som undermineringen om man säger så av Kiruna stad
              innebär. Det är ett genuint problem för den som vill köpa, sälja
              eller handla med LKAB.
            </seg>
            <seg n="0e602cbb">
              Herr talman! Klockan tio har jag ett EU-nämndssammanträde om
              EU:s långtidsbudget som jag måste försöka pressa in i tidsbudgeten
              också.
            </seg>
          </u>
          <note n="5c461ee6">
            (TALMANNEN: Det kommer att lyckas.)
          </note>
          <u who="carl_b_hamilton_f03c03" xml:id="i-e8412c5f87f64f9a-0" n="a724d86f" prev="i-d51b94ccd8947534-0">
            <seg n="fecbf190">
              Tack för det, herr talman! Låt mig då återgå till de två små
              orden i slutet på interpellationssvaret: För närvarande gäller
              att förmögenhetsskatten inte ska avskaffas. Vad innebär det? Innebär
              det en öppning? Jag läser det så. Jag är mycket glad över de två
              små orden. De bådar gott för framtiden. De öppnar för ökat förnuftstagande.
              Jag vill gärna att ministern vidareutvecklar innebörden av de
              två små orden för närvarande, och vad vi andra kan hoppas på i
              frågan om förmögenhetsskatten.
            </seg>
          </u>
          <note type="speaker" n="0dc96bde">
            Anf. 14 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-6" n="1eb035a8">
            <seg n="8871cb2e">
              Herr talman! Vi begränsar väl interpellationsdebatterna väldeliga
              om vi inte längre kan diskutera också alliansens politik.
            </seg>
            <seg n="05beeebf">
              Men jag förstår Carl B Hamilton; vi har ju sett under den senaste
              tiden att alliansen knappast har någon gemensam politik. Det gäller
              nog också frågan om de statliga bolagen.
            </seg>
            <seg n="6468c5b1">
              Men det här var åtminstone det närmaste som jag hittills har
              kommit ett erkännande från alliansens sida om att man ska sälja
              ut LKAB, Vattenfall och Sveaskog. Carl B Hamilton sade ju att
              det handlade om rätt pris vid rätt tillfälle. Då ska det säljas.
            </seg>
            <seg n="c60421e5">
              Det där är viktigt. Vi ska naturligtvis göra känt för alla att
              det är en utförsäljning som är på gång. Det är ingenting konstigt
              med det. Det är ju den vanliga borgerliga politiken, så jag förstår
              faktiskt inte varför ni plötsligt är så blygsamma på detta område
              att ni inte riktigt vill berätta det här för människor. Vi kommer
              att hjälpa till med det.
            </seg>
            <seg n="eb633ea4">
              Kiruna är ett bra exempel på hur viktigt det är med en långsiktig,
              stabil ägare. Här har vi en fantastisk utveckling för bolaget.
              Det tryggar arbetstillfällena för de anställda i LKAB, men också
              för många av underleverantörerna. Dilemmat är att de stora nya
              malmfyndigheterna till viss del ligger under staden Kiruna. Det
              är klart att det behövs en långsiktig, stabil ägare som tillsammans
              med alla intressenter i området kan driva en politik så att vi
              lyckas både att ta till vara fyndigheterna och att skänka trygghet
              åt människor. Det jobbar vi i Malmfältsgruppen med det är regeringen
              tillsammans med företrädare för Kiruna kommun, Gällivare, företaget,
              fackliga organisationer och andra intressenter. En utförsäljning
              skulle naturligtvis helt och hållet slå undan benen för detta.
              Men det ska alltså ske, till rätt pris och vid rätt tillfälle.
            </seg>
            <seg n="49cf4a03">
              Vi kommer att se över skattesystemet. Det är viktigt att vi har
              ett skattesystem som både präglas av rättvis fördelning och ger
              goda villkor för företagandet. Dessutom tar vi initiativ under
              denna tid som är väl riktade just till företagsamheten. Det gäller
              avskaffandet av arvs- och gåvoskatten för nära ett år sedan. Det
              är en viktig åtgärd. När jag är ute och resonerar med företagare,
              inte minst med familjeföretagare, märker jag att den har underlättat
              företagandet väsentligt. Nu behöver man inte planera för generationsskiftet
              skattemässigt utan kan koncentrera sig på att utveckla företaget.
              Detta är naturligtvis en stor kostnad i statsbudgeten, men det
              var bra och rimligt därför att det gav en fin effekt på företagandet.
            </seg>
            <seg n="d9ee67f8">
              Framför oss har vi om några veckor genomförandet av skattesänkningar
              för fåmansbolagen. Också det underlättar och stimulerar ägandet
              av företag, och det ger större möjligheter att ta ut kapitalbeskattad
              inkomst i stället för arbetsbeskattad. Det är en stimulans av
              ganska stora mått för en viktig del av den växande sektorn av
              små och medelstora företag i Sverige.
            </seg>
            <seg n="aca92208">
              Vi går in med skattestimulanser till forskning och utveckling.
              Också detta är viktigt, eftersom vi ser en forskningsstruktur
              där de stora företagen satsar massivt på forskning och utveckling.
              Men vi behöver en stimulans för de små och medelstora för att
              också dessa ska göra det.
            </seg>
            <seg n="655b2aa4">
              När vi tittar på den totala skattestrukturen så måste det göras
              med ett fast grepp om statens finanser. Det ska inte vara ett
              folkpartistiskt grepp där man rycker ut rullande vinstbeskattningar,
              lex Uggla och förmögenhetsskatt. Vi vet att det kan sluta i ett
              skattessystem som präglas av icke enhetlighet, konstiga drivkrafter
              och framför allt en usel finansiering.
            </seg>
            <seg n="fd2e42ab">
              Vi kommer att se över skattesystemet, också förmögenhetsskatten,
              med inriktningen på att förändringar måste vara fördelningspolitiskt
              acceptabla. Vi vill också fortsätta att stimulera företagsamheten.
              Effekten av vår politik är en kraftigt ökad företagsamhet i Sverige,
              så så illa kan det ju inte vara.
            </seg>
          </u>
          <note type="speaker" n="1ded403b">
            Anf. 15 CARL B HAMILTON (fp):
          </note>
          <u who="carl_b_hamilton_f03c03" xml:id="i-468b65b9d7935039-1" n="a724d86f">
            <seg n="047c40df">
              Herr talman! Det var dystra besked på slutet. Orden för närvarande
              innebär ett nej. Det skulle innebära icke enhetlighet, konstiga
              drivkrafter och fördelningspolitiskt inte vara acceptabelt.
            </seg>
            <seg n="c4249f9a">
              Jag hade hoppats att ministern skulle öppna för en mer positiv
              syn på riskkapitalbildning genom ändringar i förmögenhetsskatten
              med hjälp av de två orden för närvarande. Men det var tydligen
              att hoppas på för mycket.
            </seg>
          </u>
          <note type="speaker" n="9c84d3d8">
            Anf. 16 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-7" n="1eb035a8">
            <seg n="d760ff59">
              Herr talman! Vi förbereder en översyn av skattesystemet, som
              naturligtvis måste ha med sig idén om att ha ett skattesystem
              som är stabilt, som klarar globaliseringen, som ger drivkrafter
              till företagande och entreprenörskap samt har rättvis fördelningsprofil.
              Det var klassiska folkpartistiska ståndpunkter en gång i tiden,
              men icke så nu när man helt och hållet har sålt sig till högeralliansen.
              I stället rycker man ut frågor styckevis och delt på ett icke
              trovärdigt sätt.
            </seg>
            <seg n="08a9f511">
              Det bekymmersamma är politik på det statliga ägandet. Carl B
              Hamilton vill inte säga klart ut men konstaterar ändå att det
              handlar om att sälja ut till rätt pris och vid rätt tillfälle
              stora statliga tillgångar, med stor risk för att företag som LKAB
              eller Vattenfall hamnar i ett ägande som inte gynnar långsiktiga
              investeringar. Det är en viktig slutsats av den här debatten.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="7c013ed1">
            6 § Svar på interpellation 2005/06:102 om framtiden i Östra Göinge
          </note>
          <note type="speaker" n="9b03c5e4">
            Anf. 17 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-8" n="1eb035a8">
            <seg n="c03bd7e5">
              Herr talman! Lars-Ivar Ericson har frågat hur jag avser att agera
              för att trygga framtiden i Östra Göinge.
            </seg>
            <seg n="48f33332">
              Låt mig först säga att jag förstår att de anställda vid de företag
              i kommunen som berörs av varsel och eventuella omstruktureringar
              känner oro inför en osäker framtid. Vi befinner oss i en tid av
              snabba förändringar som ställer stora krav på vårt samhälle.
            </seg>
            <seg n="d9a0ae45">
              Rörligheten för företag, arbetskraft och kapital har ökat på
              senare tid i takt med att marknaderna blivit alltmer globala.
              Detta innebär att Sverige måste agera kraftfullt på flera områden
              för att hävda sig i den internationella konkurrensen.
            </seg>
            <seg n="3118adcf">
              Sverige har i dag en av världens modernaste industrier. Vi ligger
              långt fram inom nya affärsområden, och vi har en, i jämförelse
              med andra länder, låg arbetslöshet.
            </seg>
            <seg n="a6c80032">
              Anledningen till att vi klarat av att vara flexibla och ställa
              om till modern produktion är att vi har ett välfärdssamhälle som
              satsar på alla medborgares utbildning och utveckling. Vi har ett
              generöst trygghetssystem och erbjuder omskolning och vidareutbildning
              till dem som drabbas av arbetslöshet. Därmed har vi en kunnig
              och kompetent arbetskraft som snabbt kan ta till sig ny kunskap
              och teknik. Det är därför internationella bedömare rankar Sverige
              som ett av de bästa länderna i världen att investera i och att
              vi därmed ser ett stort inflöde av utländska företag.
            </seg>
            <seg n="700215d6">
              För att stärka Sveriges konkurrenskraft ytterligare har regeringen
              under våren tillsammans med näringslivet och fackliga organisationer
              påbörjat ett gemensamt arbete för att ta fram strategiprogram
              inom svenska nyckelbranscher. En av dessa nyckelbranscher är fordonsindustrin.
              Det är en viktig industri för Östra Göinge och för hela Sverige.
              I strategiprogrammet för fordonsindustrin presenteras ett stort
              antal åtgärder för att förstärka förutsättningarna för fordonsindustrin.
            </seg>
            <seg n="6b77daa6">
              En fortsättning på forskningsprogrammet Gröna bilen lyfts särskilt
              fram i strategin. Detta ses som ett led i arbetet för en hållbar
              utveckling och för att på ett bättre sätt kunna möta marknadens
              krav på miljövänligare fordon. Introduktion av fordon drivna med
              alternativa bränslen ingår i programmet, liksom teknik för energieffektivisering
              av fordon avseende exempelvis viktreduktion och allmänt effektivare
              teknik i bilen.
            </seg>
            <seg n="39f8ca37">
              Inom fordonsprogrammet prioriteras också särskilda satsningar
              för att utveckla svenska leverantörer till fordonsindustrin. Dessa
              företag svarar för merparten av arbetstillfällena och för en stor
              del av den utvecklingspotential som finns inom den svenska fordonsindustrin.
              Företagen är emellertid starkt konkurrensutsatta. Åtgärder som
              lyfts fram är exempelvis insatser för att få ökade utländska investeringar,
              exportfrämjande program, kompetensutvecklingsprogram i affärsutveckling
              samt teknikstöd.
            </seg>
            <seg n="a9d0eb99">
              Regeringen genomför också ett brett program för att skapa bättre
              förutsättningar för småföretagen i Sverige. Som exempel kan nämnas
              strategiska skattesänkningar i form av reformeringen av skattereglerna
              för delägare i fåmansbolag, de så kallade 3:12-reglerna, och sänkta
              arbetsgivaravgifter för enmansföretagare som anställer en medarbetare.
              Andra exempel på förbättringar för småföretag är genomförandet
              av 334 åtgärder för att minska företagens regelbörda. 2 miljarder
              kronor satsas också för att säkerställa tillgången på riskkapital.
              Anslaget till Exportrådet har utökat med 70 miljoner kronor för
              att särskilt små och medelstora företag ska få råd och stöd i
              exportprocessen. Vidare genomför regeringen en satsning om totalt
              900 miljoner kronor mellan åren 2006 och 2010 för att stimulera
              forskning och utveckling i företag, särskilt i småföretagen.
            </seg>
            <seg n="e28b3fb4">
              En annan satsning av central betydelse för utvecklingen i Sverige
              är utbyggnaden av högskolorna. För Högskolan Kristianstads del
              har detta inneburit att antalet helårsstudenter har mer än fördubblats
              mellan åren 1996 och 2004. Högskolan Kristianstad får också en
              permanent resursökning om 5 miljoner kronor för forskning och
              utveckling under perioden 20052008.
            </seg>
            <seg n="e5f7ffeb">
              Regeringen genomför också en historisk satsning på infrastrukturen
              i landet. Infrastruktursatsningar som har betydelse för denna
              del av Skåne är bland annat investeringar på vägförbindelsen mellan
              E 22 i Blekinge och E 6 i Halland den så kallade tvärleden. Vägen
              är i dag av varierande standard, och regeringen har instruerat
              de inblandade länen att investeringar på tvärleden ska ingå i
              deras länsplaner för regional infrastruktur. Länen har prioriterat
              investeringar på denna tvärled i nuvarande länsplaner.
            </seg>
            <seg n="392d1d65">
              För att öka sysselsättningen i Sverige har regeringen i budgetpropositionen
              för 2006 föreslagit ett kraftfullt sysselsättningspaket. Satsningen
              beräknas ge omkring 55 000 personer möjligheten till arbete, praktik
              eller utbildning. Sysselsättningspaketet är inriktat mot både
              privat och offentlig sektor och innehåller exempelvis 20 000 plusjobb,
              13 000 praktikplatser och 10 000 utbildningsvikariat i vård och
              omsorg.
            </seg>
            <seg n="6117df16">
              Jag har förståelse för att företagsnedläggningar, särskilt på
              mindre orter, ger drastiska omedelbara effekter för dem som har
              haft sin utkomst hos dessa företag. Jag menar dock att utvecklingen
              bäst möts av regeringen genom åtgärder som bidrar till en flexibilitet
              och förnyelse av näringslivet. De åtgärder jag beskrivit här menar
              jag har stora förutsättningar att bidra till en sådan förnyelse.
            </seg>
          </u>
          <note type="speaker" n="a9d79e0a">
            Anf. 18 LARS-IVAR ERICSON (c):
          </note>
          <u who="unknown" xml:id="i-3814367b9201c99b-9" n="1eb035a8">
            <seg n="824cb137">
              Herr talman! Jag vill börja med att tacka för svaret. Bakgrunden
              till interpellationen är att jag har noterat en viss ljusning
              på arbetsmarknaden i Skåne, men det gäller tyvärr inte i alla
              delar. Nordöstra Skåne är ett undantag. Där var läget bekymmersamt
              när jag skrev interpellationen, och situationen har försämrats
              ytterligare de senaste veckorna.
            </seg>
            <seg n="db1f5428">
              Läget kan beskrivas genom massmediernas ögon med till exempel
              följande rubriker: Jobben faller som höstlöv i nordöstra Skåne
              och Nordöstra Skåne Skånes Norrland.
            </seg>
            <seg n="75456646">
              Det fanns en tid då industrier som Tarkett och Brio bedömdes
              som säkra framtidsföretag, men nu varslar Tarkett om att hundra
              man ska bort, fabriken i Broby läggs ned och verksamheten flyttas
              till Polen. Brio lägger ned fabriken i Killeberg. Det allra senaste
              är den osäkra framtiden för Scania i Sibbhult, där 550 personer
              riskerar att stå utan jobb nästa år.
            </seg>
            <seg n="1eec2135">
              De båda fackklubbarna på Scania fruktar att Scanialedningen redan
              har bestämt sig för nedläggning och menar att den pågående översynen
              av produktionsstrukturen på Scania bara är spel för gallerierna.
              Beslutet att lägga ned fabriken i Sibbhult och flytta växellåstillverkningen
              till Södertälje är troligen redan fattat. Vi kan höra kommuninvånarna
              ropa på hjälp. Vad gör regeringen? Dessa människor i nordöstra
              Skåne kan inte ropa lika högt som de gjorde i Trollhättan. Där
              ryckte statsministern ut när GM ville lägga ned Saabfabriken.
              Pengar som var avsedda för en efterlängtad förbättring av väg
              E 22, en viktig led till och från EU-länderna och en livsnerv
              för nordöstra Skåne, försvann till Trollhättan. Kan vi förvänta
              oss samma snabba reaktion från regeringen nu, det vill säga infrastruktursatsningar
              för att stödja befintliga industrier och för att uppmuntra till
              nyetablering?
            </seg>
            <seg n="1f61f6a8">
              Ministern säger i svaret att det har getts instruktioner till
              de inblandade länen om investeringar i tvärleden. Men vad hjälper
              då instruktioner när de regionala ramarna reduceras? Då är det
              inte lätt att fullborda det omfattande arbete som regioner och
              kommuner lagt ned på infrastrukturplanering. När händer det något
              med tvärleden?
            </seg>
            <seg n="df843e6f">
              När det gäller E 22:an finns det alternativa PPP-lösningar. Jag
              undrar om ministern är lika negativ till sådana lösningar som
              kollegan Messing.
            </seg>
            <seg n="d4adfb01">
              Enligt lokaltidningarna i Skåne har kommunledningen kontaktat
              näringsministern för att diskutera Scanias framtid i Sibbhult.
              De vill veta vad regeringen kan göra för att lindra effekterna
              av ett större ras eller en nedläggning.
            </seg>
            <seg n="633eec24">
              På Socialdemokraternas kongress i Malmö inbjöds ministern att
              besöka Östra Göinge kommun för att kunna informera sig om det
              allvarliga läget. Det aviserades också att ett besök av statssekreteraren
              Sven-Eric Söder skulle ske i december. Min fråga blir därför:
              Kommer ministern att besöka Östra Göinge, och i så fall när? När
              kommer statssekreteraren? Vi har kommit en bra bit in i december
              nu. Vilka konkreta hjälpåtgärder kan ni erbjuda en kommun där,
              för att citera näringsutskottets ordförande Marie Granlund, många
              sover dåligt?
            </seg>
          </u>
          <note type="speaker" n="9ad67c28">
            Anf. 19 ANDERS BENGTSSON (s):
          </note>
          <u who="anders_bengtsson_84bcf7" xml:id="i-dcbbc3228c3335ea-0" n="3ba0468f">
            <seg n="d96df441">
              Herr talman! Östra Göinge är en vacker och icke oansenlig del
              av Skåne. Östra Göinge har en stor och varierande natur. Östra
              Göinge har en närhet till städerna och ett lugnt tempo. Det som
              för många av oss som valt att bo där är fördelar och förutsättningar
              för ett harmoniskt liv kan vara ett hinder och en hämsko för många
              andra.
            </seg>
            <seg n="2f278901">
              Östra Göinge är en typisk industrikommun. Vi har mer än dubbelt
              så många sysselsatta inom tillverkningsindustrin som övriga landet
              och övriga Skåne. Kommunen är väl anpassad för industrisamhället.
              Ända sedan förra sekelskiftet har många industrier grundats och
              utvecklats i det karga småbrukarsamhället på gränsen mellan skogs-
              och slättlandet.
            </seg>
            <seg n="cde27eae">
              Vi har passerat igenom hela stenindustrin, med över hundratalet
              sysselsatta för 100 år sedan. I dag kan de räknas i tiotal.
            </seg>
            <seg n="0e3055fa">
              Vi gick igenom sko- och tekoperioden med märken som Lejonskor,
              Tretorn och Anitastrumpan, och vi hade blixtlåsfabrik näringar
              där min egen familj sedan minst fyra generationer tillbaka haft
              sin utkomst. I dag finns i stort sett inget av det kvar.
            </seg>
            <seg n="9092d237">
              Vi har varit värdar för verkstads- och träindustrin under många
              år, med företag som HAKI, Scania och Tarkett företag som nu går
              igenom samma strukturförändringar som många andra gjort innan.
            </seg>
            <seg n="909e83cd">
              Som socialdemokrat är jag positiv till att samhället förändras
              till det bättre för dem som arbetar i våra basnäringar; att vi
              avvecklar tunga och farliga jobb, att vi kan tillverka mer med
              lägre insatser och mindre resursutnyttjande, med mindre påverkan
              på miljö och människor. Jag är också för en globalisering med
              solidariska förtecken, där vi delar med oss av vårt överflöd till
              de utvecklingsländer som måste komma ikapp oss.
            </seg>
            <seg n="e5b52064">
              Herr talman! Anledningen till denna interpellationsdebatt är
              att Scania i ett av sina scenarier har att flytta produktionen
              från Sibbhult till Södertälje och att Tarkett redan har bestämt
              sig för att flytta 120 arbetstillfällen till Polen. Men även närliggande
              BRIO avvecklar verksamheter. Stora Enso i Nymölla är i farozonen
              när Stora Enso tittar över sina etableringsorter. Och sist men
              inte minst, utan störst, har vi Volvo i Olofström som också funderar
              på sin framtid i området.
            </seg>
            <seg n="5bb9fe5f">
              Totalt handlar det om mellan 800 och 2 000 arbetstillfällen,
              herr minister. Det är direkta arbetstillfällen, och sedan har
              vi alla indirekta i form av underleverantörer och binäringar och
              detta i kommuner som redan tappat mer än 10 % av sin befolkning
              på tio år, samtidigt som det har gått bra för Sverige och tillväxten
              i Skåne har varit bäst i landet.
            </seg>
            <seg n="75b006b7">
              Detta är inte lätt, och kanske inte heller önskvärt, för regeringen
              och minister Östros att påverka direkt.
            </seg>
            <seg n="d9c8cb98">
              Självklart uppskattar jag att Lars-Ivar Ericson liksom jag kämpar
              för Östra Göinges utveckling.
            </seg>
            <seg n="67eabb0c">
              Det som tyvärr gör att det klingar lite falskt är den allians
              som Centern nu driver tillsammans med Moderaterna. Lars-Ivar skriver
              till exempel i sin interpellation att det är uppenbart att det
              krävs statliga initiativ för att befrämja tillväxt och framtidstro.
              Men samtidigt protesterar ni i alliansen högljutt mot i stort
              sett alla de statliga initiativ den socialdemokratiska regeringen
              tar och hävdar att om vi bara sänker eller tar bort arbetsgivaravgiften
              löser marknaden resten. Och den stat som ni vill dränera med helt
              orealistiska skattesänkningar är samma stat som du nu kräver ska
              rycka ut och stödja företagen med pengar.
            </seg>
            <seg n="fd742342">
              Men jag som socialdemokrat tycker att samhället ska underlätta
              för företagen att etablera sig och utvecklas, inte som ett självändamål
              utan för att vi tror på att hela landet ska leva, att tillväxten
              ska fördelas över hela Skåne och inte bara i västra, att vi vill
              att de människor som i generationer ställt upp för att bygga landet
              och lånat ut sin arbetskraft till industrierna ska ha en sjyst
              utkomst även nu när vi är på väg in i något nytt efter industrisamhället.
            </seg>
            <seg n="2f206085">
              All forskning pekar på en avgörande faktor när det gäller företagsetableringar
              och utveckling, och det är tillgången till en bra infrastruktur.
              Där är vår del av Skåne missgynnad, och där har regeringen ett
              ansvar och en stor möjlighet att stötta oss. Jag och mina riksdagskolleger
              har ett antal gånger motionerat om byggandet av den så kallade
              tvärleden, en upprustning av E 22 och ett stöd till vår flygplats
              i Everöd. Hur ser näringsminister Östros på detta?
            </seg>
          </u>
          <note type="speaker" n="c9c66479">
            Anf. 20 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-10" n="1eb035a8">
            <seg n="6eff9980">
              Herr talman! Jag har mycket stor förståelse för den oro som människor
              känner över sina arbetsplatser när de arbetar i en industri som
              har tillkännagett att man kommer att göra strukturförändringar.
              Det är klart att ett företag som Scania har ett stort ansvar för
              sina anställda, att se till att också erbjuda dem möjligheter,
              inte bara hot.
            </seg>
            <seg n="12a034f2">
              Vi arbetar nu väldigt intimt tillsammans med fordonsindustrin,
              som i det stora hela är en mycket framgångsrik industri i Sverige,
              för att ytterligare stärka förutsättningarna för de stora företagen.
              Jag har beskrivit vad vi gör för att stärka exempelvis forskning
              och utveckling, för att ta fram nya produkter som gör att vi är
              starka inom fordonsindustrin också om 10, 15 och 20 år.
            </seg>
            <seg n="d2077d7e">
              Men vi arbetar också för att stärka inte minst underleverantörerna.
              Det är en rad av små och medelstora företag som sammantaget anställer
              väldigt många och som behöver starkare förutsättningar för att
              klara konkurrensen. Det är forsknings- och utvecklingsprogram,
              stöd till utveckling och stöd till att komma ut på exportmarknaderna.
            </seg>
            <seg n="5f408dc6">
              Lars-Ivar Ericson pekar på en ljusning på arbetsmarknaden i Skåne,
              och det är riktigt. Vi ser det alltmer i Sverige en ljusning på
              arbetsmarknaden. Sysselsättningen börjar stiga, och arbetslösheten
              kommer att börja minska framöver. Men vi kommer inte ifrån att
              vi kommer att ha långa perioder av strukturomvandling. Så kommer
              det att vara i Sverige under all tid framöver. Konkurrensen ökar,
              och strukturomvandlingen ökar i takt med den. Därmed måste vi
              också stärka vår förmåga till ständig förnyelse.
            </seg>
            <seg n="d1e6670f">
              Bekymret med Centerpartiet är att ni alltför ofta talar om detta
              men inte har någon politik för det. Den enda synbara politiken
              är att ni klämmer åt dem som råkar illa ut under strukturomvandlingen,
              med sänkt a-kassa till människor som blir arbetslösa. Det är vad
              ni brukar erbjuda. Ni ifrågasätter ständigt hela arbetsmarknadspolitiken,
              det som är människors möjlighet att få den kompetens man behöver
              för att komma tillbaka till ett nytt arbete. Allt detta gör att
              trovärdigheten i Centerpartiets politik är väldigt låg på detta
              område.
            </seg>
            <seg n="d22ecc21">
              Däremot har jag stor respekt för Lars-Ivar Ericsons engagemang
              för bygden. Det är en vacker bygd och en traditionell industribygd.
              Det är, precis som Anders Bengtsson beskriver, en bygd som har
              gått igenom strukturomvandlingar förr. Sko och teko är industrier
              som Sverige inte längre har i någon större omfattning, men som
              vi hade i mycket stor omfattning under 60- och 70-talen och som
              vi har lämnat för att gå vidare till ny industri. Det har vi bara
              kunnat klara genom att ställa upp på de människor som råkar illa
              ut, så att de får chansen att komma tillbaka till arbetsmarknaden,
              och att göra stora gemensamma satsningar på infrastruktur, på
              utbildning, på forskning och på företagsklimatet.
            </seg>
            <seg n="2d4d7c00">
              Avgörande för en bygd är det lokala engagemanget. Därför har
              jag också träffat lokala fackklubbsrepresentanter och lokala politiker
              för att höra mig för hur man resonerar inför de utmaningar man
              kan stå inför. Här finns ett antal instrument som det är väldigt
              viktigt att man arbetar aktivt med lokalt. Utbildningsfrågan är
              central.
            </seg>
            <seg n="439f2f0c">
              Hur kan man använda vuxenutbildning, insatser på arbetsmarknadsutbildningsområdet
              och kvalificerad yrkesutbildning? Hur kan man stärka kontakterna
              med högskolan för att se till att den vägen få en injektion till
              ny kunskap och ny företagsamhet? Hur kan man utveckla insatserna
              från Almi och Teknikbron, de instanser som har möjlighet att bidra
              med riskkapital för nystartade företag? Det handlar också om att
              se den möjlighet som nu kommer i de industriella utvecklingscentrum
              där vi satsar nya resurser det kommande året för att stärka det
              som är en kunskapsbas för små och medelstora företag, ofta inom
              industrisektorn.
            </seg>
          </u>
          <note type="speaker" n="1ca1f1e3">
            Anf. 21 LARS-IVAR ERICSON (c):
          </note>
          <u who="unknown" xml:id="i-3814367b9201c99b-11" n="1eb035a8">
            <seg n="af6495ee">
              Herr talman! Jag noterar i ministerns utförliga svar med tacksamhet
              att regeringen äntligen har upptäckt vilka tillväxtmöjligheter
              det finns i småföretagen i Sverige. Det är en insikt som Centerpartiet
              har haft sedan länge.
            </seg>
            <seg n="c7aa54a3">
              Vad vill då ministern göra åt det tunga ok som vilar över den
              enskilde företagaren? Sverige har omkring 75 myndigheter som samlar
              in information från företag. En företagare som till punkt och
              pricka vill följa regelverket måste fylla i många dokument. Varje
              år kostar denna byråkrati 30 000 kr per anställd. I en Nutekrapport
              läser vi om att nästan 50 000 soloföretagare egentligen skulle
              vilja anställa någon men inte klarar av det för de tycker att
              det är för krångligt, och det kan komma oväntade kostnader.
            </seg>
            <seg n="402ae983">
              Men jag går åter till Östra Göinge. Om vi tänker oss att det
              värsta scenariet blir av och alla de nämnda jobben i Östra Göinge
              kommun försvinner, vilken verklighet möter då de arbetslösa? Vi
              har en Amsrapport där arbetsmarknadsutsikterna för 2006 visar
              att summan av antalet arbetslösa och antalet deltagare i arbetsmarknadspolitiska
              program beräknas öka från 8,7 % till 8,8 %. Det finns också färska
              uppgifter i EU-kommissionens sysselsättningsrapport för 2005 som
              visar att Sverige har en minskande sysselsättning. Tillsammans
              med Holland, Ungern och Slovakien får vi en bottenplacering i
              jämförelse med andra medlemsländer. Så kan vi inte ha det.
            </seg>
            <seg n="bfa5e035">
              Dessa dystra siffror är oroväckande. Jag vill fråga ministern:
              Var ska de arbetslösa industriarbetarna kunna få jobb i dag? Tror
              ministern att det kan skapas jobb i den privata tjänstesektorn?
              Och när är ministern beredd att ge upp den ideologiska blockeringen
              när det gäller hushållsnära tjänster?
            </seg>
            <seg n="3982206e">
              Östra Göinge är Skånes mest utsatta utflyttningskommun. På tio
              är har kommunen tappat tusen invånare. Den lokala befolkningsprognosen
              anger att befolkningsminskningen kommer att fortsätta fram till
              2013. Vi behöver nya jobb till kommunen. Det räcker inte med sysselsättningspaket.
            </seg>
            <seg n="e12ca072">
              I ministerns svar används ord som flexibilitet och förnyelse
              av näringslivet. Jag tycker att det är positiva värdeord. Tror
              ministern att Scania tänker i samma banor när de i sin strukturöversyn
              överväger att flytta en väl fungerande verksamhet i Sibbhult till
              Södertälje? På sikt kan denna verksamhet förväntas hamna utomlands.
            </seg>
            <seg n="789b8954">
              Jag undrar: Varför behöver Scania, ett av världens mest framgångsrika
              och mest lönsamma företag överväga att flytta produktion utomlands?
              Jag hoppas att ministern har ett bra svar på denna fråga.
            </seg>
          </u>
          <note type="speaker" n="4aa75509">
            Anf. 22 ANDERS BENGTSSON (s):
          </note>
          <u who="anders_bengtsson_84bcf7" xml:id="i-dcbbc3228c3335ea-1" n="3ba0468f">
            <seg n="83b74712">
              Herr talman! Tack, minister Östros, för svaret. Även om Östra
              Göinge är en typisk industrikommun är det trots allt också en
              väldigt småföretagartät kommun. Eftersom vi ligger på gränsen
              till Småland måste vi vara lite smålänningar också och klara oss
              själva. Jag skulle tippa att mer än 80 % har mindre än fem anställda.
              De allra flesta har en, två eller tre anställda. Det innebär att
              det finns en stor uppfinningsrikedom. Det finns en drivkraft hos
              alla de människor som klarar sig själva, så att säga, som startar
              sina egna företag.
            </seg>
            <seg n="dc98444a">
              Det innebär också att det finns en utvecklingspotential. Om vi,
              vilket jag hoppas, lyckas få Scania och Tarkett att se att det
              bästa stället på den här jorden att vara på är Östra Göinge, så
              kommer det på grund av den utveckling vi har inom industrin inte
              att ge fler arbetstillfällen. Om vi vill att Östra Göinge ska
              växa och att det ska flytta in fler invånare måste vi hitta arbetstillfällen
              på andra ställen. Vi vet att det finns gott om småföretag som
              kan växa och utvecklas, men, som jag sade i mitt tidigare inlägg,
              för att man ska kunna utvecklas krävs infrastruktur. Det krävs
              att vi har bredband. Det krävs att vi har telefon i varenda stuga
              i en sådan liten kommun. Det krävs att vi har vägar så att arbetskraften
              kan ta sig dit och därifrån och att vi kan ha transporter, att
              lastbilarna kan komma fram. Vi har små vägar där lastbilarna har
              problem att ta sig fram.
            </seg>
            <seg n="82acf241">
              Sådana handfasta praktiska grejer behöver vi stöd till. Det behövs
              statlig finansiering, och det behövs finansiering från Region
              Skåne, men det behövs också ett klart och tydligt besked från
              näringsministern att den delen av Skåne måste prioriteras när
              det gäller infrastrukturen.
            </seg>
          </u>
          <note type="speaker" n="01dd7ebf">
            Anf. 23 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-12" n="1eb035a8">
            <seg n="0099aeee">
              Herr talman! Lars-Ivar Ericson tar upp flera frågor som jag ska
              försöka ta upp i mitt svar, både generellt när det gäller företagarpolitiken
              och när det gäller den regionalpolitiska frågeställningen, på
              samma sätt som Anders Bengtsson gör.
            </seg>
            <seg n="6846fdbe">
              Jag tycker att den bästa strategin är att se vad det finns för
              styrkor i regionen som man kan bygga vidare på. Anders Bengtsson
              pekar på det som är så oerhört viktigt, att det är en småföretagarbygd.
              Det finns en entreprenörskapstradition, ofta inom den industriella
              sektorn. Det finns en tradition av att vara initiativkraftig,
              att organisera sig själv, se till att driva ett företag. Det är
              ingen dålig utgångspunkt. Många orter i Sverige har snarare det
              första steget, att förändra en kultur. Här finns en kultur av
              företagsamhet som är viktig.
            </seg>
            <seg n="2e513f76">
              Vi arbetar brett för att stimulera företagandet. Det får också
              stor effekt. Det senaste året startades 42 000 nya företag i Sverige.
              Det är mer än på 20 år. Visst har vi en uppgång som är kraftig
              i företagandet.
            </seg>
            <seg n="5917a324">
              Vi arbetar på bred front. Det handlar om regelförbättringar.
              Aldrig någonsin tidigare har vi varit så ambitiösa när det gäller
              att konkret förbättra regelverket för företagen. Nu har vi drygt
              330 förslag som är under genomförande för konkreta regelförbättringar.
            </seg>
            <seg n="83a8859e">
              Dessutom går vi vidare med att sätta målen väldigt högt när det
              gäller vad vi ska nå de kommande åren av regelförenklingar på
              skatteområdet. Vi gör strategiska skattelättnader som är viktigt
              också i den här regionen, exempelvis nästa år en mycket kraftig
              arbetsgivaravgiftssänkning för soloföretag när de anställer sin
              första medarbetare. När vi nu får en sådan allmän kraftig uppgång
              i efterfrågan i samhällsekonomin det är det som händer nu, hushållen
              börjar efterfråga alltmer av varor och tjänster är det viktigt
              att stimulera företagandet i samma veva för att expandera möjligheterna
              till sysselsättning i småföretag. Det kommer under nästa år.
            </seg>
            <seg n="41166101">
              Den privata tjänstesektorn är den sektor som kommer att växa
              sysselsättningsmässigt i Sverige. Vi ser det nu. Industrin rationaliserar,
              ökar produktiviteten, ökar produktionen och investerar kolossalt
              mycket i Sverige men behöver inte lika många anställda som förr.
              Det är robotar, datorer och mycket annat som sköter de jobb som
              människor skötte förr. Industrin är kolossalt viktig, men den
              stora sysselsättningsökningen kommer att komma i tjänstesektorn,
              ofta i form av leverantörer till industrin eller, och också alltmer,
              till hushållen.
            </seg>
            <seg n="b33b2719">
              Men jag tror inte på skatteavdrag för städning i hemmet som den
              stora lösningen. Vi vet från våra grannländer att det har gett
              några hundratal arbeten i hela landet, som i Finland exempelvis.
              Det tror jag inte är lösningen utan en ekonomisk politik och en
              företagarpolitik som stimulerar till investering och sysselsättning.
            </seg>
            <seg n="1a3f153a">
              Om Scanias framtidsplaner kan inte jag uttala mig. Det är en
              sak som företagsledningen beslutar om. Dock brukar jag notera
              att Scanias företagsledning väldigt ofta talar om Sverige som
              produktionsort i framtiden, om rationaliseringar och ökad produktivitet
              med Sverige som hemmabas. De brukar hålla en mycket hög profil
              i den debatten och peka på att i Sverige går det, om man har en
              stark företagsledning och en bra facklig organisation som bidrar
              till detta, att bedriva produktionen på ett mycket konkurrenskraftigt
              sätt.
            </seg>
            <seg n="510b02a5">
              Det handlar alltså om att utgå från småföretagartraditionen i
              Östra Göinge. Vi ska naturligtvis fortsätta att föra diskussionen
              om infrastrukturen och vilka förbättringar som kan göras där.
              Det är inte basalt min fråga, utan det är infrastrukturminister
              Ulrica Messing som hanterar den. Men också utbildning, kunskap,
              omvandling, förnyelse och ett gott samarbete mellan stat och region
              kan leda till mycket fina framtidsutsikter efter en jobbig period.
            </seg>
          </u>
          <note type="speaker" n="6115a9a8">
            Anf. 24 LARS-IVAR ERICSON (c):
          </note>
          <u who="unknown" xml:id="i-3814367b9201c99b-13" n="1eb035a8">
            <seg n="8a36a84e">
              Herr talman! Ska det bli en god jul och ett gott nytt år för
              alla i Östra Göinge kommun? Denna debatt kan inte garantera det,
              men jag tycker mig ändå ana att ministern har insett hur allvarligt
              läget är för denna del av Skåne. Nu gäller det att aktivera alla
              fackliga och politiska krafter på lokal, regional och nationell
              nivå så att de kan samverka för en positiv framtid för Sibbhult,
              Östra Göinge kommun och nordöstra delen av Skåne.
            </seg>
            <seg n="6355c64f">
              Det räcker inte som det är i nuläget, där vi skulle kunna använda
              den latinska sentensen: Ut desint vires, tamen est laudanda voluntas
              även om krafterna fattas är dock den goda viljan berömvärd. Jag
              litar på att den goda viljan finns på alla nivåer, men jag är
              lite mer osäker på om kraften finns på alla dessa nivåer.
            </seg>
            <seg n="cf348ff3">
              Med de orden vill jag tacka ministern för svaret och än en gång
              hälsa honom varmt välkommen att besöka denna del av Skåne. Engagerade
              partimedlemmar från mitt och Anders Bengtssons parti är säkert
              beredda att guida i en av Skånes vackraste delar, en del som måste
              kunna hoppas på en framtid trots alla de farhågor som har lyfts
              fram i denna debatt.
            </seg>
          </u>
          <note type="speaker" n="4f21154f">
            Anf. 25 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-14" n="1eb035a8">
            <seg n="8f878cb8">
              Herr talman! Redan tidigt i denna diskussion tog vi kontakt med
              lokala politiker och fackklubbar för att resonera. Det tror jag
              är väldigt klokt att göra under en sådan här omställningsperiod
              som Östra Göinge är mitt inne i. Min statssekreterare är i kontakt
              med kommunen och kommer att besöka den, och jag hoppas naturligtvis
              också få möjlighet att göra detta. Det är en viktig del av mitt
              jobb att runtomkring i landet besöka lokala företrädare och företagare
              och resonera kring framtidsfrågorna. Jag tycker också att den
              här debatten visar att det finns möjligheter för Östra Göinge.
            </seg>
            <seg n="6302ee3d">
              Däremot är jag mer bekymrad över handlingskraften hos Centerpartiet.
              Det är för mycket koncentration på att skuldbelägga dem som blir
              arbetslösa och för lite på framtidsfrågorna.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="836b30c7">
            7 § Svar på interpellation 2005/06:103 om åtgärder för utländska
            filmbolags inspelningar i Sverige
          </note>
          <note type="speaker" n="9e827461">
            Anf. 26 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-15" n="1eb035a8">
            <seg n="e6080b37">
              Herr talman! Lars-Ivar Ericson har frågat mig vilka åtgärder
              jag är beredd att vidta för att stimulera utländska filmbolag
              till filminspelningar i Sverige. Han har hänvisat till det indiska
              exemplet, Bollywood.
            </seg>
            <seg n="2f8215d2">
              Tidigare i år ställde Lars-Ivar Ericson en motsvarande fråga
              till kulturministern, och då specifikt om vad denne avsåg att
              vidta för åtgärder för att underlätta för inspelning av just indisk
              film i Sverige. Kulturministern hänvisade i sitt svar bland annat
              till det arbete som utförts av Swedish Film Commission och Exportrådet.
            </seg>
            <seg n="ed565639">
              Filmbranschen är en del av kultursektorn som har många beröringspunkter
              med näringspolitiken. Förutom att jag naturligtvis ansluter mig
              till det kulturministern anförde i sitt frågesvar vill jag för
              egen del framhålla följande.
            </seg>
            <seg n="a1b2c7bb">
              Sverige är ett attraktivt land att driva näringsverksamhet i,
              inte minst utländsk sådan. Vi har en öppen och stabil ekonomi
              som vilar på långsiktiga lösningar och goda generella ramvillkor
              för företag och människor. Dessa ramvillkor arbetar vi ständigt
              på att förbättra, och i fråga om själva regelverken strävar vi
              efter att skapa neutralitet mellan olika företagsformer, utländskt
              och inhemskt samt mellan olika branscher. Målet är inte minst
              att attrahera internationella företag av olika slag.
            </seg>
            <seg n="c290c2e2">
              Det nu sagda hindrar inte att vi samtidigt gör branschspecifika
              satsningar. Regeringen presenterar under hösten strategiprogram
              för ett antal nyckelbranscher. Vi har också en agenda för den
              så kallade upplevelseindustrin, och för närvarande förs exempelvis
              samtal med musikindustrin.
            </seg>
            <seg n="eaed8a44">
              När det gäller filmindustrin har satsningarna, som kulturministern
              beskrev i sitt frågesvar, hittills handlat om att knyta internationella
              kontakter, inte minst för att öka intresset för Sverige som inspelningsplats
              för utländska filmer. Vi vill gå vidare på den vägen, och det
              arbetet går väl i hand med regeringens arbete för regional utveckling.
            </seg>
            <seg n="830a79b5">
              Intressanta filmcentrum har genom regionala och nationella initiativ
              utvecklats i olika delar av Sverige: Film i Väst i Trollhättan,
              Filmpool Nord i Luleå och Film i Skåne i Malmö vid sidan av Film
              i Helsingfors för Helsingfors och Mälardalen. Dessa satsningar
              har satt flera av dessa orter på kartan på ett nytt sätt. De har
              även inneburit att fler internationella samproduktioner med utländska
              huvudproducenter förlagts till Sverige. Det är framför allt Trollhättan
              som har attraherat. Regionernas insatser i olika filmprojekt bygger
              på samproduktion och medfinansiering.
            </seg>
            <seg n="d0556e16">
              Jag delar uppfattningen att Sverige har mycket att erbjuda när
              det gäller utländska filminspelningar. Vi har en känd tradition
              av filmproduktion, det finns en positiv image av landet i stort,
              vi erbjuder variationsrika miljöer och prestigelöst projektarbete
              i små inspelningsteam som ger en bra kostnadsbild och större flexibilitet.
              Här finns också bra resurser inom bland annat efterbearbetning
              och musikproduktion, för att nämna några exempel.
            </seg>
            <seg n="f2136aad">
              I min roll som ansvarig minister för handels- och investeringsfrämjande
              uppmärksammar jag att Sverige väcker intresse som inspelningsplats
              för utländska filmer. Utrikesdepartementet har stött initiativ
              att presentera den svenska kompetensen på detta område, bland
              annat i Los Angeles, Mumbai, Köpenhamn och Paris. UD har också
              ekonomiskt bidragit till en studie om filmen som näring och exportindustri
              för att skapa ett kunskapsunderlag kring dessa frågor.
            </seg>
            <seg n="df313b9f">
              Jag finner det angeläget att fortsätta främja arbetet för att
              fler utländska filmproducenter ska upptäcka de många fördelar
              som finns med att spela in film i vårt land.
            </seg>
          </u>
          <note type="speaker" n="fcd7a9f5">
            Anf. 27 LARS-IVAR ERICSON (c):
          </note>
          <u who="unknown" xml:id="i-3814367b9201c99b-16" n="1eb035a8">
            <seg n="4deb0712">
              Herr talman! Jag vill börja med att tacka ministern för svaret
              och för att jag får diskutera denna fråga med näringsministern.
              När interpellationen lämnades in hörde kammarkansliet av sig och
              undrade om jag verkligen ville debattera med näringsministern.
              Hörde inte detta ärende egentligen hemma hos kulturministern?
              Men som ministern påpekar i sitt svar har jag redan ställt en
              skriftlig fråga om indisk film till kulturministern, och det känns
              nu naturligt att gå vidare. Film är nämligen inte bara kultur
              utan också näring. Intresset för film är bra för samhällsekonomin.
              Det nya filmavtalet, som vi debatterade här i kammaren i tisdags,
              bekräftar detta.
            </seg>
            <seg n="946ba799">
              Ministern hänvisar i sitt svar till lyckade regionala filmsatsningar,
              och jag kan verifiera hur bra det fungerar i Skåne. Vi har 1 200
              personer som är sysselsatta inom filmbranschen och 60 bolag med
              mer än fyra anställda inom området film och rörliga bilder.
            </seg>
            <seg n="5599e0db">
              Nu gäller det dock att försöka vidga perspektivet och inte bara
              fokusera på den svenska filmens framtid. Det behövs näringspolitiska
              insatser för att få utländska filmbolag att upptäcka Sverige som
              ett möjligt land för filminspelningar.
            </seg>
            <seg n="a844b7cf">
              Här gäller det att hålla sig framme. Låt mig ta fram Schweiz
              som ett exempel. Där har man underlättat för inspelningar av indisk
              film. Numera spelas det in ungefär 20 indiska filmer per år i
              Schweiz. Förutom inkomster för landet under själva filminspelningen
              har en kanton i landet fått 500 000 turistbesök från Indien.
            </seg>
            <seg n="69ec9d5f">
              Det är många länder som tävlar om att locka till sig utländska
              filmare. I länder som Nya Zeeland, Tyskland och England är det
              regeringspolitik att uppmuntra samarbete med den indiska filmindustrin,
              Bollywood. Indiska filmare är vana vid att få service och lokala
              omkostnader betalda av värdlandet, och förutom de länder jag nämnde
              är nu också Norge på gång att erbjuda sådana villkor. Jag kan
              också nämna att Norge i år har arrangerat en tredagars visningsresa
              för brittiska filmproducenter. På Island har man samma friska
              initiativ för att locka utländska filmskapare till landet.
            </seg>
            <seg n="c641fd31">
              En tänkbar modell som tillämpas i flera länder är att länderna
              ger utländska filmare en återbetalning på 2025 % av deras utgifter
              i landet eller 15 %, som det ska bli i Norge från årsskiftet.
              Det innebär att filmarna får mer stöd ju mer affärerna växer.
              Det är ju en stimulans till expansion.
            </seg>
            <seg n="b9328fdb">
              Kan ministern tänka sig att verka för att det blir liknande procentsiffror
              i Sverige så att vi på så sätt kan locka utländska filmskapare
              till vårt land?
            </seg>
          </u>
          <note type="speaker" n="8c01310e">
            Anf. 28 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-17" n="1eb035a8">
            <seg n="52894912">
              Herr talman! När det gäller att marknadsföra Sverige som ett
              intressant land för filminspelningar sker det en hel del. Vi knyter
              internationella kontakter. Vi stöder särskilda främjande aktiviteter.
            </seg>
            <seg n="e0a8a8df">
              Exportrådet och Invest in Sweden Agency har haft särskilt ansvar
              för att uppmärksamma det här området. Exportrådet har inom ramen
              för branschprogrammet Upplevelseindustrin under 2004 initierat
              projekt inom området Filmproduktion i Sverige. ISA har varit aktivt
              involverat i förberedelserna kring den första indiska filminspelningen
              i Sverige sommaren 2004. Svenska ambassader och generalkonsulat
              har också uppmärksammat svensk kompetens på filmområdet. Generalkonsulatet
              i Los Angeles till exempel genomförde projektet Swedish film experience.
              Vi har också exempel från New Delhi där Sveriges ambassad hösten
              2004 tillsammans med Swedish Film Commission och med indiska samarbetspartner
              arrangerade ett seminarium om Sverige som inspelningsplats. Liknande
              aktiviteter sker i Paris, i dagarna tror jag, för att marknadsföra
              Sverige som filminspelningsplats.
            </seg>
            <seg n="81559b4e">
              Jag tycker att vi ska fortsätta med den typen av initiativ för
              att marknadsföra Sverige både för den kompetens vi har på området
              och för de miljöer vi kan erbjuda för filminspelning.
            </seg>
            <seg n="99cbffbd">
              Däremot tycker jag att man generellt ska vara mycket restriktiv
              med särskilda stöd för kostnader i olika branscher. Jag tycker
              att det är en klok utgångspunkt i näringspolitiken att näringsgrenar
              i så stor utsträckning som möjligt måste bära sina kostnader.
              Min grundläggande utgångspunkt är att jag är skeptisk till att
              införa särskilda stimulanser av den art som föreslås här. Det
              bör vara framgångsrika möjligheter att konkurrera med kunskap,
              miljöer och kompetens, inte genom att betala filmproduktionen.
            </seg>
          </u>
          <note type="speaker" n="8e233022">
            Anf. 29 LARS-IVAR ERICSON (c):
          </note>
          <u who="unknown" xml:id="i-3814367b9201c99b-18" n="1eb035a8">
            <seg n="c92b86b2">
              Herr talman! Den 20 december har den första indiska film som
              delvis spelats in i Sverige premiär här i Helsingfors. Den heter
              Dil Jo Bhi Kahey . På engelska blir det What your heart says .
              Handlingen utspelar sig på Mauritius och i Helsingfors. Det är
              en bred publikfilm med socialt engagemang och samtidigt ett exempel
              på hur ett internationellt samarbete kan bidra till att sätta
              ett land och en stad på kartan. Filmen kunde spelas in tack vare
              frivilliga insatser, inte minst av ungdomar som stod i kö för
              att hjälpa till på olika sätt. Några av de ungdomarna har sedan
              fått arbete i Indien.
            </seg>
            <seg n="8078b87e">
              Men det gavs ingen hjälp från officiellt håll.
            </seg>
            <seg n="bfc75b3e">
              Norge rullar ut den röda mattan, men Sverige har en avvaktande
              attityd. Det är inte bra.
            </seg>
            <seg n="3e7820d4">
              Ministern nämner i sitt svar Swedish Film Commission och vad
              de gör för att främja filminspelningar.
            </seg>
            <seg n="b7cd50bc">
              Vid filmfestivalen i Cannes fanns ett arrangemang där kulturministern
              medverkade, men sedan har det inte kommit några konkreta förslag
              till ekonomiskt stöd. De svenska argumenten inskränker sig till
              den goda svenska infrastrukturen och den svenska naturen. Men
              man säljer inte Sverige på skogar och sjöar. Det handlar om pengar,
              och det borde ministern som näringsminister förstå.
            </seg>
            <seg n="51a9f6bd">
              En känd indisk producent, Mukesh Batt, vill förlägga ett 15-tal
              inspelningar till Sverige, men det förutsätter att Sverige kan
              konkurrera med Norges erbjudande. Är det inte dags för ett samarbete
              mellan Närings- och Kulturdepartementen för att skaka fram erforderliga
              medel? Ska Sverige marknadsföras internationellt måste kultur
              och näringsliv gå hand i hand. Min fråga är om ministern, just
              med tanke på att film är ett oslagbart och jämförelsevis billigt
              sätt att sätta ett land på kartan, skulle kunna tänka sig att
              ge medel så att man kan främja inspelningen av utländsk film i
              Sverige.
            </seg>
            <seg n="aead683d">
              En Bollywoodfilm ses av i genomsnitt 1 ½ miljard människor. 300
              miljoner indier är på väg ut i världen för att turista. De har
              pengar att spendera. De har inga språkproblem; de pratar engelska.
              Hur ska de lockas att besöka Sverige?
            </seg>
            <seg n="6a82cb16">
              Ministern kan ju påverka vår turistminister så att kultur, näring
              och turism gör gemensamma insatser.
            </seg>
            <seg n="49539dcc">
              Jag tycker att det är hög tid för statsmakterna att ta itu med
              detta gyllene tillfälle för Sverige att marknadsföra landet globalt
              genom dessa filmer för att skapa arbete i filmindustrin, näringslivet
              och inte minst inom turistnäringen.
            </seg>
          </u>
          <note type="speaker" n="046eefee">
            Anf. 30 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-19" n="1eb035a8">
            <seg n="5d06a042">
              Herr talman! Som jag har beskrivit är vi väldigt engagerade och
              aktiva när det gäller att marknadsföra Sverige som filmland. Det
              ska vi enligt min mening fortsätta att vara. Vi ska ta vara på
              tillfällen att inte bara rulla ut röda mattor utan också att visa
              den kompetens som finns i Sverige och därmed attrahera fler att
              göra filminspelningar i Sverige.
            </seg>
            <seg n="ca3130da">
              Att gå över till ett statligt stöd för att betala filmproduktion
              i Sverige är däremot inte aktuellt ur Näringsdepartementets eller
              Utrikesdepartementets perspektiv. Det är inte heller aktuellt
              att ur det utgiftsområdet finansiera Swedish Film Commission.
              Vi arbetar med främjandet och bistår gärna med det.
            </seg>
            <seg n="dfdbff86">
              Jag tror inte att det är Centerpartiets politik heller. Det skulle
              förvåna mig mycket om man i sin näringspolitik börjar gå över
              till direkta statsstöd till olika branscher för att locka hit
              investeringar. Det tror jag inte är hållbart i längden.
            </seg>
          </u>
          <note type="speaker" n="b12e8fd7">
            Anf. 31 LARS-IVAR ERICSON (c):
          </note>
          <u who="unknown" xml:id="i-3814367b9201c99b-20" n="1eb035a8">
            <seg n="16858b04">
              Herr talman! Är stöd till filmproduktion kultur- eller näringspolitik
              och vilka motiv finns för att satsa skattemedel på utländska filmer
              som görs i Sverige?
            </seg>
            <seg n="29fbde7f">
              Denna debatt har förhoppningsvis klargjort att film är både kultur
              och ekonomi. Jag tycker att det näringspolitiska intresset för
              film bör ökas. Nu närmast gäller det att inte missa intresset
              från indiska filmare. Varför ska planerade filmer behöva spelas
              in i Norge? Varenda investerad krona på utländsk filmproduktion
              ger inkomster, och kopplingen mellan filminspelningar och besöksnäring
              är oerhört viktig.
            </seg>
            <seg n="824d31b6">
              Den 19 november 2004 sade ministern så här i ett anförande på
              Framtidsforum i Trollhättan: Staten ska ta ett större ansvar för
              att se till att det finns kapital i tidiga stadier av produkt-
              och affärsutveckling. Tidningsartikeln berättar även att Östros
              hoppas att Bollywood ska få Trollhättan på fötter och att han
              tror att Bollywood kan ge nya intressanta projekt till Sverige.
            </seg>
            <seg n="83b31199">
              Om ministern gör resan till Östra Göinge kommer han att inse
              att även där finns goda förutsättningar för filminspelningar.
              Göingenaturen utnyttjas redan av Film i Skåne.
            </seg>
            <seg n="83277bda">
              Jag vill avsluta med en liten bild. Vi kan tänka oss de länder
              som vill filma i Sverige som ett tåg med flera vagnar. Tåget går
              ifrån oss om vi inte är offensiva och framsynta och löser en biljett
              som innebär stöd till filmprocessen. Denna biljett tror jag på
              sikt ger mångdubbelt igen.
            </seg>
            <seg n="566609e6">
              Är det verkligen klokt att inte ta till vara denna möjlighet?
              Utländska filminspelningar i Sverige skulle vara bra för svensk
              näringspolitik.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="ad9b7e82">
            8 § Svar på interpellation 2005/06:146 om forum för småföretagarforskning
          </note>
          <note type="speaker" n="5988fc5b">
            Anf. 32 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-21" n="1eb035a8">
            <seg n="5f1b3de8">
              Herr talman! Maria Larsson har frågat mig om regeringen avser
              att göra förändringar av medelstilldelningen till Forum för småföretagsforskning,
              FSF, för år 2006.
            </seg>
            <seg n="16832ecf">
              Den forskning som i dag bedrivs runt entreprenörskap och småföretagsutveckling
              är betydelsefull för att få en långsiktig och vetenskapligt underbyggd
              kunskap om villkor för entreprenörskap och småföretagande.
            </seg>
            <seg n="3d36c710">
              Det är värdefullt att vi som utformar politiken har tillgång
              till policyrelevanta forskningsresultat vad gäller till exempel
              småföretagens och entreprenörskapets betydelse för tillväxten.
              Det betyder att både forskningen och nätverken för att förmedla
              kunskapen från forskare till beslutsfattare behövs.
            </seg>
            <seg n="668877ec">
              Det är också viktigt att små och medelstora företagsinvesteringar
              i forskning och utveckling ökar. För att stärka deras innovativa
              förmåga behövs mer samverkan mellan företag liksom mellan företag
              och universitet, högskolor och forskningsinstitut.
            </seg>
            <seg n="1041cd7b">
              När regeringen började stödja FSF:s verksamhet var forskningsområdet
              inte särskilt välutvecklat. I dag har vi glädjande nog fått en
              mycket god utveckling vad gäller småföretags- och entreprenörskapsrelaterad
              forskning, och de flesta universitet och högskolor har skaffat
              sig hög kompetens inom detta område.
            </seg>
            <seg n="191d6c2b">
              FSF har därigenom varit föregångare inom området småföretagsforskning.
              Jag delar Maria Larssons uppfattning att FSF sedan starten 1994
              byggt upp ett kraftfullt och väl fungerande nätverk mellan forskning
              om småföretag och entreprenörskap, policy-makers och företag och
              deras organisationer. Det gäller såväl nationellt som internationellt.
            </seg>
            <seg n="6a0b484b">
              Regeringen avser därför att fortsätta att stödja FSF:s verksamhet
              under 2006 med samma belopp som lämnats under innevarande år.
            </seg>
          </u>
          <note type="speaker" n="8d0d1107">
            Anf. 33 MARIA LARSSON (kd):
          </note>
          <u who="maria_larsson_f0b7f8" xml:id="i-076f51295b2c3947-0" n="a8b5bbf8">
            <seg n="c31c98f6">
              Herr talman! Apropå den förra debatten vill jag gärna rekommendera
              näringsministern att också se den film som har tagits fram nere
              i Småland och som handlar om småföretagens framväxt under efterkrigstiden,
              Miraklet i Småland . Rekommenderas varmt! Det finns ett hinder
              i form av småländska att ta sig över, men om näringsministern
              lyssnar in mig här så kommer språket på filmen också att vara
              begripligt.
            </seg>
            <seg n="2ac56ef5">
              Tack så mycket, näringsministern, för ett positivt svar. Jag
              tror att det är det mest positiva svar jag har fått på någon interpellation
              någon gång. Det är klart och tydligt och det är precis i den riktning
              som jag hade önskat och ville.
            </seg>
            <seg n="76634222">
              Jag skrev en väldigt lång interpellation för jag tänkte att nu
              ska jag ge så mycket fakta och positiv credit till FSF som det
              bara är möjligt. Inför en interpellationsdebatt läser ju både
              interpellanten och näringsministern alltid på. Det är inte riktigt
              samma sak med en fråga. Det kan skötas på handläggarnivå, har
              jag en känsla av. Därför ville jag passa på tillfället.
            </seg>
            <seg n="0bfdf152">
              Det är roligt att höra att näringsministern och jag har samma
              uppfattning om FSF:s stora betydelse och viktiga funktion när
              det gäller att knyta ihop forskningen med småföretagandet. Det
              är ett eftersatt kapitel. Det här är en viktig del för att Sverige
              fortsatt ska kunna göra det på ett alltmer utvecklat och systematiserat
              sätt, tror jag.
            </seg>
            <seg n="c041a614">
              Eftersom svaret är så positivt och vi inte har några delade meningar
              kan vi nästan lägga ned den här verksamheten. Men jag skulle ändå
              vilja passa på och ställa två frågor som ligger i samma härad.
            </seg>
            <seg n="cf551151">
              Den ena handlar om att det är lite bekymmersamt att så många
              organisationer får besked om nästkommande år så sent. Jag vet
              att det handlar om svårigheter att ge planeringsförutsättningar
              i god tid. Men detta är en problematik som det skulle vara önskvärt
              att vi kunde hitta en bättre lösning på.
            </seg>
            <seg n="c71fa8b0">
              Jag stöter ofta på den här frågan. Jag fick den senast från Svid,
              Stiftelsen Svensk Industridesign, som var bekymrade över hur deras
              anslag ser ut för nästa år. Jag har stött på den åtskilliga gånger
              när det gäller IUC:s verksamhet.
            </seg>
            <seg n="1e204d2e">
              Ser näringsministern det här som en problematik? Det handlar
              om personer som finns anställda i de här organisationerna. Man
              vet inte om man ska gå ut med varsel eftersom man inte har fått
              något besked. Finns det något alternativt sätt att hantera budgetplaneringen
              på så att man skulle kunna vara ute i bättre tid och ge besked
              så att inte all den här oron behövde skapas ute i olika organisationer?
            </seg>
            <seg n="122ac54b">
              Det var den första frågan som jag tycker att vi kan ta ett litet
              snack om, när vi ändå är här.
            </seg>
            <seg n="dbfa0577">
              Sedan har jag en annan fråga på hjärtat. Det handlar om ett småföretagararkiv.
              Det handlar egentligen också om möjligheten för forskarvärlden
              att kunna göra bra research inför historisk forskning på småföretagsamhetens
              betydelse i svenskt näringsliv under olika tidsepoker. Det finns
              ingen sådan samlad dokumentation någonstans i dag. Det finns lite
              små saker här och där men inte systematiserat och, som sagt var,
              inte samlat.
            </seg>
            <seg n="06d7cc56">
              Jag har väckt en motion i höst om ett småföretagararkiv. Och
              jag tycker naturligtvis att det ska ligga där vi har ett levande
              laboratorium av småföretag, i Småland, helst i Gnosjö.
            </seg>
            <seg n="9c5bf54f">
              Jag tror att det skulle finnas ett stort värde i detta, därför
              att det forskarna säger på olika ställen i Sverige i dag är att
              man är mycket hänvisad till de stora företagens dokumentation
              som finns bevarad lätt åtkomligt. Men den typen av dokumentation
              som gäller de små företagen kommer man inte åt på ett lättillgängligt
              sätt. Jag tror att det finns ett intresse från forskarvärlden
              och jag tror att det finns ett intresse från medierna att ha tillgång
              till den här typen av arkiv.
            </seg>
          </u>
          <note type="speaker" n="6fdb3264">
            Anf. 34 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-22" n="1eb035a8">
            <seg n="3ec68443">
              Herr talman! Tre saker: småländskan, budgetprocessen och arkivet.
            </seg>
            <seg n="82908dce">
              Småländskan har jag inga problem med. Jag är så ofta i Småland,
              inte minst i Jönköpings län och i Gnosjö, så den håller jag aktiv
              hela tiden. Jag tycker att det är en oerhört viktig del av Sverige,
              inte minst ur småföretagarperspektivet. Där finns väldigt mycket
              av initiativkraft och företagaranda som är viktig för Sveriges
              ekonomiska utveckling.
            </seg>
            <seg n="8a308070">
              När det gäller budgetfrågan har det för vår del aldrig varit
              någon annan utgångspunkt än att denna organisation ska få de medel
              som man hade detta år. Det har de också själva känt till. Men
              vi är ju beroende av den budgetprocess som finns, där regeringen
              lägger fram en budgetproposition och riksdagen behandlar den.
              Vi kan inte skriva ett regleringsbrev förrän vi har beslut från
              riksdagen om hur kommande år ska se ut.
            </seg>
            <seg n="0cc0182d">
              Vi har ju stabila majoriteter, men man kan tänka sig en situation
              där det inte är stabila majoriteter. Då vet inte den kommande
              regeringen, i så fall, vad exakt man kommer att ha till förfogande
              för olika myndigheter och organisationer. Det här har man tänkt
              igenom många gånger när man har beslutat om budgetprocessen. Det
              kanske behöver tänkas igenom en gång till. Men det här är nog
              ungefär den verklighet vi får leva med.
            </seg>
            <seg n="52bf8e7a">
              Organisationer som har tillfälliga projektanslag ska naturligtvis
              alltid räkna med att när tidsperioden är slut försvinner också
              det tillfälliga anslaget. Myndigheter som har de vanliga stabila
              anslagen bör naturligtvis i god tid få reda på om det är aktuellt
              med några nedskärningar, exempelvis. Det sköter vi i vår dialog
              med myndigheter och organisationer.
            </seg>
            <seg n="e877f240">
              Det sista, arkivet, tycker jag låter som en intressant idé. Låt
              oss fundera vidare på detta. En lämplig utgångspunkt skulle väl
              vara om Forum för småföretagarforskning, som har en överblick
              över området, tog sig en funderare på detta. Det är klart att
              vi båda kan aktualisera för dem att det väl vore intressant att
              se om det finns en grund för detta. Finns det ett behov av detta
              och hur skulle det kunna se ut?
            </seg>
          </u>
          <note type="speaker" n="bbaf695f">
            Anf. 35 MARIA LARSSON (kd):
          </note>
          <u who="maria_larsson_f0b7f8" xml:id="i-076f51295b2c3947-1" n="a8b5bbf8">
            <seg n="e6d73d25">
              Herr talman! Tack så mycket för ett tillmötesgående svar både
              när det gäller småländskan och när det gäller ett småföretagararkiv.
              Jag har aktualiserat det lite grann för FSF och haft en liten
              diskussion med dem redan, kan jag säga.
            </seg>
            <seg n="718d3551">
              När det gäller budgethanteringen tror jag att det finns lite
              alternativa vägar, trots allt. Jag inser mycket väl att besluten
              fattas här i kammaren i december och att regleringsbreven inte
              kan gå ut innan dess. Men väldigt mycket finns ju inte exakt angivet
              i budgeten. Det finns naturligtvis tankar på departementsnivå
              om hur anslagsfördelningen ska se ut. När det gäller IUC till
              exempel har de summorna inte alltid funnits synliga i budgeten.
              Så är det ju med många organisationer.
            </seg>
            <seg n="60bb1395">
              Jag menar att med tanke på att man påräknar en stabil majoritet
              bör man kunna gå ut med ett förhandsbesked i ett tidigare skede.
              Det måste ju finnas tankar tänkta som är möjliga att annonsera
              förutsatt att budgeten går igenom. Finns det något hinder att
              ha det förhållningssättet?
            </seg>
            <seg n="4f739e15">
              Det skulle naturligtvis minska oron och varslen betydligt. Det
              är ju människor det handlar om i sista ändan som är oroliga för
              sina jobb, som inte vet hur det blir. Jag tycker att det är viktigt
              att man kan skapa så mycket trygghet som möjligt på arbetsmarknaden.
              De som lever under de här förhållandena har farit illa ganska
              många gånger. Det är därför jag är angelägen att hitta alternativa
              sätt.
            </seg>
            <seg n="aa30f319">
              Men det är helt upp till regeringen. Jag tycker att det vore
              jättebra om näringsministern här kunde säga att det ändå är någonting
              att fundera på att kanske gå ut med ett förhandsbesked.
            </seg>
            <seg n="ff14748a">
              Det förutsätter då naturligtvis ett beslut, och att beslutet
              blir enligt den budget som är framlagd. Det har det ju inte ruckats
              på så många gånger den senaste tiden. Eftersom vi fattar beslut
              om budgeten genom ett enda klubbslag är ju risken för att något
              stjälps på vägen egentligen minimal. Jag tycker inte att det skulle
              finnas så stora faror med att gå ut med förhandsbesked.
            </seg>
          </u>
          <note type="speaker" n="c478629b">
            Anf. 36 Näringsminister THOMAS ÖSTROS (s):
          </note>
          <u who="unknown" xml:id="i-3814367b9201c99b-23" n="1eb035a8">
            <seg n="2330a6e2">
              Herr talman! I det här fallet har det ju inte funnits någon anledning
              för någon representant för organisationen att vara orolig för
              vilken finansiering man kommer att ha nästa år. Det finns ju också
              vissa formella verktyg som man kan använda sig av, planeringsförutsättningar
              där man beskriver utvecklingen de kommande åren utan att binda
              sig för detta.
            </seg>
            <seg n="f78e17f3">
              Samtidigt är det så att vi lever i en demokrati. Vi har den demokratiskt
              valda församlingen, riksdagen, som fattar beslut om budget. Så
              länge inte riksdagen har fattat sitt beslut kan vi inte gå ut
              med några bindande besked. Därför är det viktigt med en bra dialog
              med myndigheter och organisationer under vägen. Från detta kan
              vi inte röra oss.
            </seg>
          </u>
          <note type="speaker" n="79914eb6">
            Anf. 37 MARIA LARSSON (kd):
          </note>
          <u who="maria_larsson_f0b7f8" xml:id="i-076f51295b2c3947-2" n="a8b5bbf8">
            <seg n="d790800f">
              Herr talman! Det är trots allt så, näringsministern, att oron
              har funnits på många håll. Det är precis den jag har mött. Det
              var därför jag skrev interpellationen, för de visste egentligen
              inte förrän i dag, när vi fick svaret. Det stämmer alltså inte
              riktigt att man är trygg och vet i god tid vad som gäller. Det
              har funnits ganska stora frågetecken hos ganska många organisationer.
              Jag har nämnt tre här i dag som har levt under de här villkoren:
              Ska vi varsla eller vågar vi tro på fortsatt stöd? Minskar stödet?
              De frågetecknen är tydligt identifierbara hos flera olika stiftelser
              och organisationer som inte har känt till sina framtidsförutsättningar,
              som inte i budgeten har kunnat läsa ut den specifika siffran för
              den enskilda organisationen, stiftelsen. Därför finns det ett
              stort behov av de här förhandsbeskeden, och jag kan inte förstå
              att det skulle finnas så stora hinder.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="f229d012">
            9 § Svar på interpellation 2005/06:115 om villkoren för svenska
            äggproducenter
          </note>
          <note type="speaker" n="0aaad3da">
            Anf. 38 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-24" n="1eb035a8">
            <seg n="8d9b1b63">
              Herr talman! Holger Gustafsson har frågat mig vilka åtgärder
              som jag avser att vidta för att förbättra villkoren för svenska
              äggproducenter.
            </seg>
            <seg n="5a0a4084">
              Varje land fastställer de regler som ska gälla för näringslivet
              i landet i fråga. Skatter och avgifter fastställs till vissa nivåer,
              krav ställs för att uppnå en hållbar nivå av miljöutsläpp och
              krav ställs även på att animalieproduktionen ska vara etiskt hållbar.
              Detta är i grunden inget anmärkningsvärt.
            </seg>
            <seg n="78114927">
              Sverige ligger generellt sett i den internationella täten när
              det gäller djurskydd och djurhållning. I Sverige ser vi det som
              självklart att djuren behandlas väl och inte utsätts för onödigt
              lidande. Regeringens strävan är att jordbruket i alla avseenden
              inklusive djurhållningen ska vara miljömässigt, socialt och ekonomiskt
              hållbar. Den sociala dimensionen kräver en etisk hållbarhet. I
              denna strävan måste vi alltid vara beredda att göra de avvägningar
              som krävs när motstridiga intressen föreligger. Det är dock viktigt
              att i dessa sammanhang beakta näringens konkurrenskraft.
            </seg>
            <seg n="b6ef929d">
              Jag håller inte med Holger Gustafsson om att omställningen gått
              för snabbt. Burförbudet beslutades i samband med den nya djurskyddslagstiftningen
              redan 1988. Producenterna fick då en övergångstid om tio år, vilket
              är en vanlig period i dessa sammanhang. Samma tidsperiod gällde
              för andra förändringar, till exempel nya båspallsmått för nötkreatur.
              Efter denna övergångsperiod utfärdades för äggproducenterna även
              vissa dispenser, vilket innebär att perioden utsträcktes ytterligare.
              Jag är stolt över de producenter som redan tidigt gick över till
              alternativa system och beklagar verkligen att de utsatts och fortsatt
              utsätts för illojal konkurrens från en del av sina kollegor som
              fortfarande förhalar omställningen genom att producera ägg i otillåtna
              burar.
            </seg>
            <seg n="3d19e7cc">
              Sverige kommer, som första EU-land, att inom en snar framtid
              ha genomfört EU:s värphönsdirektiv (1999/74/EG). Detta direktiv
              förbjuder från 2012 hållandet av värphöns i traditionella burar
              utan rede, sittpinne och sandbad. Näringen i flera andra medlemsländer
              skulle önska att detta förbud sköts upp och har därför utövat
              lobbying för att uppnå detta. Det ligger i högsta grad i Sveriges
              intresse att EU:s förbud mot traditionella burar inte senareläggs.
              Både jag och mina tjänstemän har i bilaterala kontakter med kommissionen
              vid ett flertal tillfällen lagt fram Sveriges ståndpunkt i frågan.
              För de svenska äggproducenternas framtid är denna fråga mycket
              viktig.
            </seg>
            <seg n="173121d2">
              Jag avser att på en generell nivå verka för svenska äggproducenters
              konkurrenskraft och stärka den. Ett exempel är den informationskampanj
              om märkningen av ägg som regeringen aktivt bidragit till. Regeringen
              strävar i stort efter att fortsatt stärka det svenska jordbrukets
              konkurrenskraft. Den nyligen genomförda sänkningen av skatten
              på dieselolja inom bland annat yrkesmässig jordbruksverksamhet
              är ett led i detta arbete. Vidare är äggproducenterna likt andra
              företagare betjänta av generellt goda villkor för företagande
              och stabila statsfinanser. Detta har vi i Sverige. I förslaget
              till budgetproposition för 2006 finns dessutom en återföring av
              skatt på handelsgödsel till näringen om 100 miljoner kronor. Dessa
              medel bör bland annat användas för att bidra till att konkurrens-
              och tillväxtförmågan hos svenskt jordbruk stärks.
            </seg>
            <seg n="404e8fd1">
              Grunden för regeringens arbete rörande jordbrukspolitiken slogs
              fast i regeringens proposition Riktlinjer för Sveriges arbete
              med jordbruks- och livsmedelspolitiken inom Europeiska unionen
              (prop. 1997/98:142, bet. 1997/98:JoU23, rskr. 1997/98:241). Där
              anges att Sverige ska verka för att främja ett brett och varierat
              utbud av säkra livsmedel till skäliga priser, främja en hållbar
              jordbruks- och livsmedelsproduktion och bidra till global livsmedelssäkerhet.
              Samhällets styrning av jordbruksproduktionen ska begränsas till
              ur samhällets synvinkel kollektiva nyttigheter. Låga marknadspriser
              utgör ingen grund för regeringen att agera. Tvärtom bör även marknaden
              för ägg styras av marknadens signaler i form av prisinstrumentet.
              I den långa omställning av äggproduktionen som vi har tagit oss
              igenom har varje producent ställts inför valet att ställa om till
              alternativa system för äggproduktion eller till annan jordbruksproduktion.
            </seg>
            <seg n="868cf60f">
              Jag känner en stor tillförsikt inför de svenska äggproducenternas
              framtid. Vi har inom en snar framtid en omställd produktion. Svenska
              värphönsanläggningar är förmodligen de modernaste i världen, och
              vi har mycket kunniga och kompetenta äggproducenter. Marknadspriserna
              både i Sverige och i EU har ökat under hösten. Till detta kommer
              att vi inom några år står inför en omställning av den europeiska
              äggproduktionen med start i Tyskland och Österrike. Detta kommer
              att öka efterfrågan på ägg från alternativa produktionssystem.
              Här kommer att finnas en potential för svenska äggproducenter.
            </seg>
          </u>
          <note type="speaker" n="040e1299">
            Anf. 39 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-b7912a7a0c3019f4-0" n="ace3cc26">
            <seg n="818117f2">
              Herr talman! Först vill jag säga tack till jordbruksministern
              för ett omfattande svar på min fråga och ett utredande svar som
              jag gläder mig åt. Men som representant för landsorten i Skaraborg
              och många familjer som lever på den här produktionen är jag inte
              nöjd med innehållet i svaret. Jag vill återkomma till det lite
              grann här.
            </seg>
            <seg n="1dd6da56">
              Jordbruksministern säger att det i det arbete som har varit med
              omställningen är upp till regeringen att göra avvägningar, de
              avvägningar som krävs mellan motstridiga intressen, och att beakta
              näringens konkurrenskraft. Så långt tycker jag att det är alldeles
              rätt. Men jag menar att regeringen har misslyckats med den här
              avvägningen.
            </seg>
            <seg n="ab373616">
              Regeringen når miljömålet, och det är gott och väl, men på bekostnad
              av att man lämnar producenternas ekonomi därhän. Många producenter
              som har gjort det som regeringen har uppmanat till, ställt om
              till modern teknik och bättre miljö för djuren, står i dag inför
              en ekonomisk kris. Många står inför en konkurs. Det är, menar
              jag, inte någon god avvägning i ett sådant här sammanhang. Det
              är också ganska lång tid kvar tills de kan se en förbättring.
              Jordbruksministern säger att hon är stolt över de producenter
              som redan tidigt gick över men beklagar den illojala konkurrensen
              från en del av deras kolleger.
            </seg>
            <seg n="e0b4bc6a">
              Jag tycker att regeringen, här i egenskap av jordbruksministern,
              skyller ifrån sig på en illojal konkurrens. Jag är inte säker
              på att det är rätt att betrakta det på det sättet. De konkurrenter
              som skaraborgarna och andra äggproducenter möter är faktiskt producenter
              inom EU, och de följer också regelverket eftersom det ännu inte
              är krav på ombyggnad utan det finns tid för det. Och det är just
              den mellantiden som är problematisk ekonomiskt. Det är precis
              därför som jag lyfter fram den här frågan.
            </seg>
            <seg n="ec1cba9b">
              Sverige har försatt våra bönder i ett problem under mellantiden.
              Det är så stora problem att äggproduktionen faktiskt kan komma
              att flyttas ur landet om det blir många konkurser. Då förlorar
              både hönsen och vi som inte får några svenska ägg på det.
            </seg>
            <seg n="b6b6b662">
              Slutligen vill jag peka på att det är 2012 som är omställningsåret
              för övriga EU, och nu försöker man från lobbygrupper skjuta fram
              detta år efter år. Om de lyckas vet vi faktiskt inte. Men om de
              lyckas försätter det våra producenter i ännu större ekonomiska
              problem. Detta menar jag att regeringen har ett mycket stort ansvar
              för.
            </seg>
          </u>
          <note type="speaker" n="a9876624">
            Anf. 40 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-25" n="1eb035a8">
            <seg n="e40e56d2">
              Herr talman! Det gläder mig att Holger Gustafsson inser att äggproduktionen
              finns på en marknad som fungerar enligt marknadens villkor.
            </seg>
            <seg n="59cf65ce">
              Jag skulle vilja backa lite grann till den situation som vi hade
              när vi ställde om till de nya mer djurvänliga systemen. Vi fick
              en stor nedgång i äggproduktionen under denna omställning. Det
              blev högre priser. Det påverkade äggproducenterna. Vissa investerade
              och gjorde det till ganska låga räntekostnader. Och vi kan se
              att vi efter omställningen hade ytterligare ett hundratal svenska
              företag på marknaden, vilket påverkade utbudet.
            </seg>
            <seg n="b737e94b">
              Man kan inte säga att denna situation på något sätt direkt och
              enbart är kopplad till att vi ställde högre krav på producenterna.
              Jag är medveten om att de system som vi har leder till ökade kostnader
              i jämförelse med andra system inom EU.
            </seg>
            <seg n="e65149a1">
              Men det finns också andra kostnader som är avsevärda för äggproducenterna.
              I en LRF-studie från 2003 kan vi se att foderkostnaderna är den
              största posten 4060 % av de totala kostnaderna.
            </seg>
            <seg n="dbf2bee8">
              Jag menar att det finns en illojal konkurrens på marknaden. Men
              då talar jag om de svenska producenter som inte har ställt om
              till de nya systemen. Det är ett tiotal producenter i dag.
            </seg>
            <seg n="829dbb31">
              Förhållandena är sådana att den svenska detaljhandeln föredrar
              de svenska äggen. På det sättet finns det i konsumentledet en
              otroligt stark efterfrågan på dessa svenska ägg. Till det kommer
              att vi har salmonellagarantier vilket gör att inte alla EU-länder
              kan exportera till oss. Det är Finland, som har samma salmonellagarantier
              som Sverige, som är det land som kan exportera. Och vi har haft
              en konkurrens från finnarna. Den har under perioden 19952005 varit
              mellan 2 och drygt 4 %, men vi kan se att den under det senaste
              året har minskat radikalt med 30 %. Det är alltså inte den konkurrensen
              som är problemet. Jag menar att det är framför allt den obalans
              som vi har haft mellan utbud och efterfrågan som har påverkat
              de svenska äggpriserna och de svenska äggproducenterna. Jag har
              ingen annan bild än att de har haft ekonomiska problem. Men jag
              har en annan förklaring än Holger Gustafsson.
            </seg>
            <seg n="c0e3f311">
              När det gäller framtiden och EU ska vi hålla hårt på dessa regler.
              Vi ska se till att vi inte gör avsteg från tidpunkten 2012. Vi
              ska också dra nytta av att vi har legat tidigt i processen och
              anpassa oss till EU:s krav.
            </seg>
          </u>
          <note type="speaker" n="6b0d8174">
            Anf. 41 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-b7912a7a0c3019f4-1" n="ace3cc26">
            <seg n="1969d97d">
              Herr talman! Varken jag eller de moderna äggproducenterna är
              mot den bättre miljön både för djuren och för så att säga resultaten,
              alltså att få rätt sorts produkter på marknaden. Det är helt okej.
            </seg>
            <seg n="00b2649a">
              Det som jag vill peka på är regeringens ansvar att inte sätta
              en näring i den situation som den befinner sig i i dag. Det är
              många familjer som har ett bekymmer. Och det är tyvärr de familjer
              som har följt regeringens råd. Därför menar jag att det är ett
              tungt ansvar för regeringen att inte sätta någon bransch i denna
              situation, vare sig nu eller senare.
            </seg>
            <seg n="b69966a5">
              Vilka är konkurrenterna? Ja, det är minsann inte bara svenska
              konkurrenter. Jag vill peka på de finska. Finland förhandlade
              till sig ett stöd redan när man blev EU-medlem. Dessa pengar har
              man använt under de senaste åren, och man har betalat ungefär
              2 kr per kilo i exportstöd när äggen går från Finland till Sverige.
              Dessutom har den finska regeringen gett investeringsstöd på 45
              % för byggnationsverksamheten. Man har gett stöd till 75 % för
              nyrekrytering av unghöns vid varje inköpstillfälle. Det är dessa
              producenter som svenska producenter ska konkurrera med. Det är
              en helt omöjlig situation.
            </seg>
            <seg n="a4d418e4">
              När det gäller de svenska kalkylerna fattas det för närvarande
              2025 % för att man ska kunna göra de avskrivningar som behövs.
            </seg>
            <seg n="7010b799">
              Jordbruksministern måste förstå att även om det är bra ägg blir
              det Ebberöds bank av detta. Det går inte ens att producera bra
              produkter om man inte får in pengar. Man kan skjuta lite grann
              på avskrivningarna, och det gör man nu. Och man för diskussioner
              med sina banker om att få avstå från att amortera och skjuta det
              på framtiden.
            </seg>
            <seg n="cedc3555">
              Vi är helt överens om att det oerhört dramatiska är om EU skjuter
              på sin tidpunkt ytterligare. Då är det spiken i kistan för dem
              som försöker skjuta fram sina kostnader i dag. Jag vill verkligen
              gemensamt med jordbruksministern försöka verka för att det inte
              blir så.
            </seg>
            <seg n="3f729435">
              Jordbruksministern säger i svaret: Låga marknadspriser utgör
              ingen grund för regeringen att agera. Det håller jag med om.
            </seg>
            <seg n="fd294588">
              Men jordbruksministern säger också att producenterna ställts
              inför valet att ställa om till alternativa system för äggproduktion
              eller till annan jordbruksproduktion. Det är naturligtvis riktigt
              att de skulle kunna ägna sig åt spannmålsodling eller vad som
              helst.
            </seg>
            <seg n="35ca71cb">
              Men tillåt mig ändå att säga att jag tycker att det är en aning
              nonchalant att säga att det finns valmöjligheter. I en sådan här
              bransch försöker man bedöma vilka möjligheter som det finns att
              vara med i den i framtiden. Finns det förutsättningar? Man har
              litat på regeringen. Man har gjort stora och tunga investeringar.
              Detta kan man inte backa ur nu när man ser att marknaden inte
              fungerar. Och i det här fallet fungerar den inte på grund av den
              finska marknaden och trycket i form av att finska ägg och även
              andra ägg kommer in i Sverige. Detta är ett ansvar som jag vill
              lägga på regeringen, och det handlar om tidsskillnader mellan
              Sverige och övriga internationella producenter. Det är det som
              är problemet. Det handlar inte om att reglera marknaden. Det vill
              ingen.
            </seg>
          </u>
          <note type="speaker" n="d5eec9df">
            Anf. 42 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-26" n="1eb035a8">
            <seg n="4ee01df6">
              Herr talman! Jag är helt överens med Holger Gustafsson om att
              vi ska hålla hårt i den här omställningen inom EU. Vi har gjort
              en viktig investering som vi tycker är rätt och riktig utifrån
              de etiska krav som vi har på produktionen. Och det är uppenbart
              att de svenska konsumenterna också tycker det eftersom det är
              dessa ägg som säljer bra i detaljhandeln. Och de stora kedjorna
              säljer huvudsakligen bara de svenska äggen.
            </seg>
            <seg n="c5c2e6ef">
              Jag håller också med Holger Gustafsson om att det inte är rimligt
              att man i Finland ska kunna tillämpa nationella stöd som är statsstöd
              och som stör handeln mellan EU-länderna. Detta är tillfälliga
              stöd som den finska regeringen har kunnat förhandla sig till i
              samband med sitt anslutningsfördrag. De har förlängts, men de
              har justerats nedåt. Från svensk sida påtalar vi för kommissionen
              att det här är orimligt och att de bör avvecklas därför att de
              är statsstöd som vi inte ska ha på marknaden. Nästa revideringstillfälle,
              när de ska fasas ut, är 2007. Givetvis kommer den svenska regeringen
              att ligga på i den här frågan.
            </seg>
            <seg n="df22e54a">
              När det sedan gäller om vi på något sätt har lämnat de svenska
              företagen i det här omställningsskedet menar jag att vi inte har
              gjort det. Vi har på olika sätt hjälpt till med allmänt stöd för
              företagandet men också i vissa fall med investeringsstöd utifrån
              vårt miljö- och landsbygdsutvecklingsprogram.
            </seg>
            <seg n="4d89f753">
              Jag jämförde i min tidigare replik hur den finska importen slår
              mot Sverige, men det är inte den som är problemet. Importen ligger
              mellan 2 % och 4 % och den minskar nu drastiskt.
            </seg>
            <seg n="3c741592">
              Det finns, som flera äggproducenter säger, ett tydligt ljus i
              tunneln och vi är på väg att få en bra balans på marknaden. Man
              räknar med att redan till jul kunna få ut bättre priser på marknaden.
              När sedan andra länder går in i omställning vet vi att det blir
              en lägre produktion inom EU. På det sättet har svenska äggproducenter
              en ljus framtid. Vi kan utnyttja läget att vi har legat tidigare
              i omställningsprocessen.
            </seg>
            <seg n="1e97ea60">
              Sedan har jag stor förståelse för att ett antal företag har ekonomiska
              problem. Men jag menar att dessa måste de här företagen hantera,
              precis som andra företag hanterar problem på marknaden till följd
              av en variation i utbud och efterfrågan.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="34011bba">
            10 § Svar på interpellation 2005/06:132 om samernas sedvanerätt
            till vinterbete i skogslandet
          </note>
          <note type="speaker" n="13a4b0d5">
            Anf. 43 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-27" n="1eb035a8">
            <seg n="9bb95f1f">
              Herr talman! Liselott Hagberg har frågat mig vilka initiativ
              jag avser att vidta för att reglera samernas urgamla sedvanerätt
              till vinterbete i skogslandet, vilka åtgärder jag avser att vidta
              för att undanröja grunderna för FN:s årliga kritik mot samernas
              alltmer trängda situation samt när jag avser att se till att Sverige
              undertecknar ILO:s mer än 15 år gamla konvention nr 169 om urfolkens
              och därmed samernas rättigheter.
            </seg>
            <seg n="c893d351">
              Alltsedan 1886 års renbeteslag har rätten till bete för ren vintertid
              begränsats till de områden där det finns sedvanerätt, urminnes
              hävd, till sådant bete. Man har i samband med tidigare utredningsarbete
              inför de olika renbeteslagarna försökt bedöma vinterbetesområdets
              omfattning. Omfattningen av vinterbetesmarkerna är emellertid,
              som Liselott Hagberg också anger i sin interpellation, föremål
              för domstolsprocesser. Det var bland annat mot denna bakgrund
              som regeringen den 24 januari 2002 tillsatte en gränsdragningskommission
              för renskötselområdet. Uppgifterna för denna kommission är framför
              allt att utreda omfattningen av den mark där renskötselrätt föreligger
              mot bakgrund av ILO- konventionen nr 169. Kommissionens arbete
              ska emellertid också syfta till att klarlägga omfattningen av
              vinterbetesmarkerna. Uppdrag ska redovisas i mitten av februari
              nästa år.
            </seg>
            <seg n="aaadd256">
              Mellan 1990 och 1998 instämdes elva samebyar i sex olika processer.
              Därefter har några nya rättegångar inte inletts. Dessa processer
              kostar mycket pengar och skapar motsättningar mellan olika grupper
              av markutnyttjare.
            </seg>
            <seg n="d782e6bb">
              Det är min förhoppning att vi genom kommissionens arbete dels
              tydligare än i dag ska kunna geografiskt bestämma omfattningen
              av vinterbetesmarkerna, dels få klarlagt var renskötsel bedrivits
              mer intensivt och ostört från andra markutnyttjare. Detta arbete
              utgör ett viktigt underlag inför beslut om en svensk anslutning
              till ILO:s konvention nr 169.
            </seg>
            <seg n="88ca6ece">
              Domstolarna har konstaterat att det inte föreligger någon sedvanerätt
              till renbete utanför renbetesfjällen i Härjedalen. Regeringen
              har därför uppdragit åt Statens jordbruksverk, Skogsstyrelsen
              och Länsstyrelsen i Jämtlands län att utreda förutsättningarna
              för att förhandlingar ska komma till stånd mellan berörda samebyar
              och de privata fastighetsägarna om upplåtelse av rätt till vinterbete
              för ren. Därigenom fortsätter det arbete som Bo Dockered på regeringens
              uppdrag påbörjade för att lösa frågan om samebyarnas behov av
              vinterbete.
            </seg>
            <seg n="1792411e">
              Regeringen tillsatte i april 2004 en särskild utredare med uppdrag
              att bland annat klarlägga grunderna för och omfattningen av samebymedlemmars
              och markägares rätt till jakt och fiske. Utredaren ska också överväga
              vilka åtgärder som kan behöva vidtas för att samarbetet om jakten
              och fisket mellan markägare, samebymedlemmar och nyttjanderättshavare
              ska kunna förbättras. Uppdraget kommer att redovisas i mitten
              av januari nästa år.
            </seg>
            <seg n="254f20c8">
              Ett annat underlag i dessa frågor utgörs av den rennäringspolitiska
              kommittén som har utrett frågorna om ökat skydd mot inskränkningar
              i renskötselrätten (SOU 2001:101). Kommitténs betänkande har remissbehandlats
              och bereds nu i Regeringskansliet.
            </seg>
            <seg n="d4f5697a">
              Regeringen tar kritiken från olika internationella organ på stort
              allvar och arbetar för att hitta en hållbar lösning med målet
              att uppnå harmoni mellan etniska grupper och att samtidigt skydda
              ursprungsfolket samerna, deras kultur och identitet. Regeringen
              fattade i går beslut om en lagrådsremiss om ökat samiskt inflytande.
              I den föreslås att samerna ska få ökat inflytande i Sverige. Flera
              myndighetsuppgifter som i dag ligger på länsstyrelser och Jordbruksverket
              föreslås flytta över till Sametinget. Sametinget föreslås också
              få ansvar för de statliga medel som finns för att stödja rennäringen
              i Sverige. Jag menar att rennäringen är en betydelsefull del av
              den samiska kulturen och att det därför är lämpligt att huvudansvaret
              för rennäringsfrågorna ligger hos Sametinget. Själva propositionen
              kommer regeringen att överlämna till riksdagen i början av nästa
              år.
            </seg>
            <seg n="11200eae">
              Det jag redovisat visar att ett omfattande utredningsarbete nu
              går mot sitt slut. Regeringen kommer nu att ta fram ett underlag
              till dessa överväganden för att presentera för riksdagen.
            </seg>
          </u>
          <note type="speaker" n="2e5fb677">
            Anf. 44 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-ee7d3923f70cb9ea-0" n="9e488fd0">
            <seg n="020a78f3">
              Herr talman! Tack, sameministern, för svaret, även om jag hade
              önskat att svaret skulle ha varit lite tydligare. Det är betecknande
              för samepolitiken, enligt min uppfattning, att det har funnits
              otydlighet.
            </seg>
            <seg n="4244c191">
              Jag känner djup oro för den trängda situation som de svenska
              samerna befinner sig i. Frågan man måste ställa sig är om den
              någonsin har varit mer trängd än den är nu. Det är nämligen länge
              sedan som både regeringen och riksdagen slog fast att samerna
              är Sveriges ursprungsfolk och att rennäringen är grunden för den
              samiska kulturen. En förutsättning för rennäring är förstås att
              det finns tillgång till bete för renarna under såväl vinter- som
              sommarhalvåret. Därför tycker jag att det är bekymmersamt att
              tillgången till bete delvis ska vara beroende av utfallet i de
              rättsprocesser mellan markägare och samebyar som har avslutats
              och pågår.
            </seg>
            <seg n="e3fda14e">
              Jag tycker att det är upprörande att människor i vårt land, som
              är en respekterad rättsstat, hänvisas till långa, utdragna och
              kostsamma processer där utgången är oviss. Därför måste markfrågan
              få en lösning, och det med det snaraste.
            </seg>
            <seg n="bf369bca">
              Jag anser att det nu börjar bli riktigt bråttom, för hela situationen
              har hamnat i ett slags vakuum. Det kändes faktiskt mer hoppfullt
              när jag blev invald i riksdagen för tre år sedan än det gör i
              dag, för 2003 uttalade regeringen i en skrivelse till riksdagen
              om mänskliga rättigheter i svensk utrikespolitik att regeringen
              har som målsättning att ratificera ILO:s konvention nr 169 under
              innevarande mandatperiod. Men den frågan har skjutits på framtiden.
              I stället har det kommit till nya utredningar och utredningstider
              har förlängts. Samtidigt har Sverige kritiserats vid upprepade
              tillfällen av FN:s kommitté för mänskliga rättigheter och rasdiskriminering
              för den bristande politiken för samerna. Under tiden pågår, som
              sagt, processer mellan markägare och samebyar. De ligger uppradade
              som ett pärlband. Dels är det processer som är avslutade, dels
              processer som pågår där dom inte har fallit. Det finns ett stort
              mål där dom faller i slutet av januari.
            </seg>
            <seg n="33bd8015">
              När vi alla tar del av nyheterna kan vi se att unga renskötare
              känner total uppgivenhet och avsaknad av tro på framtiden. Det
              finns till och med exempel på unga renskötare som har tagit sitt
              liv. På vissa håll har det inrättats krisgrupper med psykologstöd
              för att stödja dem som är på väg att ge upp. Om de unga ger upp,
              undrar jag vad den här näringen och det här folket har för framtid,
              eftersom bärare av kulturen är ju renskötseln och rennäringen.
            </seg>
            <seg n="2f2da26c">
              Nej, jag tycker att det krävs handlingskraft, mod och vilja.
            </seg>
            <seg n="43c85d62">
              Jag hade faktiskt önskat att ministern tydligare skulle ha uttalat
              när ILO:s konvention 169 ska ratificeras. Nu är den, som sagt,
              skjuten på framtiden. Tidigare fanns det en tydligare vilja.
            </seg>
            <seg n="3ea05cf1">
              När det gäller hur frågan om vinterbetet ska lösas och hur vi
              ska komma till rätta med den kritik som framförts av internationella
              organ tycker jag inte att det räcker att säga att ILO-konventionen
              ska ratificeras och att det är ofrånkomligt. Det tycker jag också,
              men det är inget klart besked. Att säga att en särskild utredare
              är tillsatt för att lösa den markkonflikt som finns i Härjedalen
              räcker inte heller och är inget stöd för dem som nu processar.
              Vidare heter det att kritiken tas på allvar av FN, men det måste
              finnas konkreta förslag om hur vi ska komma till rätta med det
              här. Den urbefolkningsdekad som jobbade i tio år pekade på just
              de här problemen. Egentligen har inte särskilt mycket hänt sedan
              dess, tycker jag.
            </seg>
            <seg n="eab5f41f">
              Nej, det krävs tydliga besked. Ministern hänvisade här till en
              lagrådsremiss. Det skulle vara väldigt intressant att få veta
              vad den innehåller. Ministern talar om ökat självstyre. Men vad
              innehåller lagrådsremissen? Innefattar den alla olika delar i
              de utredningar som har gjorts det finns ju tre utredningar som
              inte har lett till någon proposition? Och på vilket sätt finns
              det en medverkan från samiskt håll och från de olika intressenterna
              i det förslag som nu kommer? Detta vore det intressant att få
              veta.
            </seg>
          </u>
          <note type="speaker" n="b4a32b75">
            Anf. 45 OLA SUNDELL (m):
          </note>
          <u who="ola_sundell_fe03b0" xml:id="i-a7418acd0e27b215-0" n="e0e1daee">
            <seg n="c1fe6143">
              Herr talman! Jag kan väl säga att jag föredrar den svenska modellen
              framför den norska modellen vad gäller förhållningssättet till
              ILO och hur man ska anpassa regelsystem och lagar. Norrmännen
              har föredragit att skriva på och sedan anpassa lagarna till den
              ribba som krävs för att nå upp till ratificeringsgraden för att
              bli godkänd. Sverige har valt en annan modell, nämligen att utreda
              och se över vad som krävs för att sedan försöka åstadkomma förändringar
              i lagstiftningen. Det är rätt modell.
            </seg>
            <seg n="e0ad2757">
              Sett till bakgrunden är det så att Heurgren har utrett år 1997
              eller när det nu var hur högt eller lågt ribban skulle ligga.
              Han konstaterade att Sverige inom i stort sett alla lagar och
              lagområden hade ett förhållningssätt till ursprungsbefolkningen,
              samerna, som var fullt godkänt utom när det gällde jakt och fiske
              liksom vinterbetet.
            </seg>
            <seg n="2220a0ba">
              I utredningen tog man dessutom upp detta med renbetesområdets
              omfattning. Det skulle jag vilja säga är kärnfrågan bland annat
              sett till vad det frågas om i interpellationen. Orsaken till de
              här processerna är ju oklarheter kring var betesrätten föreligger
              eller ej. Jag menar att man aldrig kan förändra regelsystemet
              förrän man vet området. Var har alltså samerna den här betesrätten
              där eller där, eller inte? Det är det som är grunden. Enligt min
              mening måste detta fastställas innan justeringar görs i skogsvårdslag,
              rennäringslag med mera. Det här är bakgrunden till dessa processer.
            </seg>
            <seg n="e6af68b5">
              Från samebyns sida vet vi inte om man har rätt eller inte. Det
              är också vad hovrätten har fastställt vad gäller Härjedalen.
            </seg>
            <seg n="d924bd25">
              Rennäringspolitiska kommittén kom fram till ett antal förslag
              om tillämpningen av ILO-konventionen. Detta med skogsbruket och
              de förändringar som föreslogs i utredningen vad gäller skogsvårdslagen
              är inget som jag ställer upp på. Här framgår att det inte är något
              nollsummespel mellan brukningsrätten, som är rennäringens rättigheter
              avseende den här marken, och äganderätten. Om begränsningar genomförs
              i skogsbrukandet blir det en kostnad och en inskränkning för den
              enskilde markägaren och i så fall en fördel för rennäringen. Jag
              tror inte att det är rätta sättet att gå till väga.
            </seg>
            <seg n="b651a714">
              Sedan har vi den andra delen. Vet vi med all säkerhet att den
              ribba som Heurgren utrett är den verkliga nivån för vad Sverige
              behöver göra för att nå upp till ratificeringskraven? Och om det
              är så att de förslag som har lagts fram i utredningen jag tror
              att den kom år 2001 är ungefär vad som svarar mot kravet på ratificering
              är jag inte beredd att ställa upp på det. Det blir alltför stora
              inskränkningar, och det kommer att kosta alltför mycket pengar
              för att nämnda nivå ska nås.
            </seg>
          </u>
          <note type="speaker" n="de39b91e">
            Anf. 46 LENNART GUSTAVSSON (v):
          </note>
          <u who="lennart_gustavsson_b81021" xml:id="i-1b608098cde2e061-0" n="9e095ed6">
            <seg n="f8ba7453">
              Herr talman! Jag ska i viss mån närma mig problematiken från
              ett annat håll. Med intresse har jag lyssnat på diskussionen här.
            </seg>
            <seg n="5210855e">
              Först måste vi konstatera att renskötseln har problem med lönsamheten.
              Kanske finns det också andra problem. Oavsett om vi ratificerar
              eller inte gör det handlar det om hur vi skapar en situation för
              oss som lever i de här trakterna. Det handlar om hur vi använder
              den mark vi har och om hur vi lever bredvid varandra. Jag vågar
              uttala mig i frågan eftersom jag lever mitt i Malå samebys verksamhetsområde
              och har mycket kontakter med människorna där. Jag har också mycket
              kontakt med andra näringar som kräver mark skogsbruket, jordbruket
              och inte minst den näring som nu expanderar otroligt mycket, nämligen
              gruvnäringen. Jag har också kontakt med folk inom den testindustri
              som finns där uppe. Vidare har vi turismen samt en besöksnäring
              och ett rörligt friluftsliv. Alla är beroende av samma mark.
            </seg>
            <seg n="6298ece4">
              Till detta kommer ett antal riksintressen som liksom ligger på
              varandra. Ibland är en del av de här riksintressena kanske motstående.
              Vad jag tycker är intressant är att fundera på hur vi agerar så
              att de olika näringarna kan verka och utvecklas parallellt alltså
              så att de inte bekämpar varandra och inte skapar konflikter. För
              detta behövs det naturligtvis ett ramverk, en lagstiftning, som
              tydliggör.
            </seg>
            <seg n="2445917b">
              Man behöver också på olika sätt utveckla någon form av metod
              för att hantera frågan med tanke på de människor som lever, bor
              och verkar i de här områdena. Vi ska komma ihåg att rennäringen
              bedrivs på en otroligt stor yta i Sverige. Jag tror att det också
              behövs forskningsbaserade metoder för hur man kan komma fram i
              de här frågorna.
            </seg>
            <seg n="3b9ea1dc">
              Risker finns, och de är uppenbara. Jag tror att Liselott Hagberg
              berörde den saken. Vi skapar konflikter som blir kontraproduktiva.
              Vi tappar framdrift så att säga eftersom vi hänger oss åt ett
              icke konstruktivt arbete. Ibland är det nästan som att vi väntar
              på att någon uppifrån ska komma och tala om vad som är rätt och
              vad som är fel. Vi måste alltså hitta metoder för att åstadkomma
              detta.
            </seg>
            <seg n="9e979bff">
              Därför tänkte jag i den här debatten komma med ett erbjudande
              till jordbruksministern om något som jag går och bär på. Det handlar
              om att låta Malå sameby tillsammans med andra näringar få utveckla
              och prova om det går att hitta metoder för att komma framåt i
              frågan. Sedan ett antal år finns det ett upparbetat nätverk där
              folk från de olika näringar som jag nämnt träffas, diskuterar,
              lyfter fram problematiken och försöker komma framåt. Detta finns
              väl dokumenterat. Jag inbjuder alltså ansvarig minister att på
              ort och ställe ta del av det arbete som pågår för att som en del
              i jobbet med de här frågorna kunna se att det faktiskt finns andra
              sätt än att gå via domstol.
            </seg>
          </u>
          <note type="speaker" n="aee8cc40">
            Anf. 47 RUNE BERGLUND (s):
          </note>
          <u who="rune_berglund_032a6b" xml:id="i-381f86326ff2b3fc-0" n="d64f2c52">
            <seg n="3c376969">
              Herr talman! Jag bor också i ett område där samerna har sin verksamhet.
              Jag bor i Härjedalen. Jag har följt de här frågorna nära under
              väldigt många år. Det är ingen tvekan om att samerna är vår ursprungsbefolkning
              oaktat vad olika domstolar säger.
            </seg>
            <seg n="113a0014">
              De lever tillsammans med andra befolkningsgrupper, och det handlar
              om att på något sätt klara ut detta och tillsammans kunna använda
              samma marker. Då handlar det om hänsyn, samarbete och försiktighet.
              Det handlar om mer samarbete och mindre motsättningar än vad vi
              har i dag.
            </seg>
            <seg n="6bc28c70">
              Jag blir lite konfunderad när Liselott Hagberg säger att ILO-konventionen
              bör ratificeras nu, precis som om den skulle vara en lösning på
              ett problem. Jag tror att ILO-konventionen ska ligga längst bak
              som en bekräftelse på en lång och nydanande lagstiftning. Den
              ska ligga sist och i princip bekräfta det vi har kommit fram till
              i annan lagstiftning. Eftersom utredningarna nu börjar bli klara,
              hoppas jag att det kanske ska kunna åstadkommas under nästa valperiod.
            </seg>
            <seg n="8358c7a1">
              En lagstiftning som har en stark folklig förankring är viktig
              när det gäller frågor som har lite grann av folkrättslig karaktär.
              Därför är det viktigt att tala med befolkningen som berörs och
              skapa förståelse. Det är viktigt att åstadkomma detta innan vi
              undertecknar en ILO-konvention som ska bekräfta samernas rättigheter
              i Sverige.
            </seg>
          </u>
          <note type="speaker" n="1eb77148">
            Anf. 48 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-28" n="1eb035a8">
            <seg n="f4cd58ba">
              Herr talman! Jag vill börja med att säga att jag tycker att det
              är en tillgång att ha ett ursprungsfolk. Jag håller med Liselott
              Hagberg om att rennäringen är en väldigt viktig del för att vi
              ska kunna värna den samiska kulturen och därigenom också värna
              vårt ursprungsfolk. Men redan inledning på den här debatten visar
              hur svårt det här är. Vi har redan hört olika uppfattningar från
              talarstolen om hur vi ska hantera de här frågorna.
            </seg>
            <seg n="89322adc">
              Låt mig börja med några sakupplysningar kring vinterbetet. Vi
              i Sverige är medvetna om att det är mycket svårt att exakt bestämma
              det här sedvanerättsområdet. Det har vi berört i olika propositioner,
              det har också varit uppe för bedömning i riksdagen. Även om vi
              har kunnat ringa in delar av län eller socknar, har vi också varit
              tvungna att lita till våra domstolar. Det är så vi kan fastställa
              var vi har den här sedvanerätten.
            </seg>
            <seg n="a16b5cdc">
              Sedan har vi just nu en gränsdragningskommission som arbetar
              för att underlätta det här arbetet för framtiden. Det handlar
              om att kunna ringa in den yttre gränsen så att vi ska kunna säga
              att det är fullt klart att vi har sedvanerätt inom vissa områden
              för att minimera de här processerna.
            </seg>
            <seg n="b0137d54">
              Men när vi det gäller åretruntmarkerna i Sverige har vi fastställt
              i lag var vi har renbete någonstans. Där har vi gått längre än
              Norge. Där har vi en tydlighet. Men vi har ett problem kring vinterbetet.
            </seg>
            <seg n="2b3a3bae">
              Vi har nu ett antal domstolsavgöranden i Härjedalen. Utifrån
              dessa avgöranden har vi satt i gång en process för att kunna lösa
              konflikter. Det handlar om att kunna få ett avtal mellan markägare
              och samebyar för att det här ska fungera och för att vi ska utnyttja
              möjligheten till rennäring och också använda marken på annat sätt,
              framför allt för skogsbruk. För att hjälpa till har vi nu ett
              arbete som innefattar Jordbruksverket, Skogsstyrelsen och länsstyrelserna.
              En väldigt viktig del i detta är att ringa in vad som är ett skäligt
              arrende för ett renbete för att sedan kunna gå vidare.
            </seg>
            <seg n="102a2cda">
              Sedan har vi ett antal problem kring rättegångskostnader, arrendekostnader
              och skogsskador. Dem ska vi hantera nu när vi också får de resultat
              som jag räknar med att få i början av året, från det som är på
              gång i Härjedalen.
            </seg>
            <seg n="a8f633b7">
              Sedan har vi ett tämligen omfattande arbete med Gränsdragningskommissionen,
              Jakt- och fiskeutredningen och en nordisk samekonvention. Alla
              de här tre delarna har vi just nu på bordet.
            </seg>
            <seg n="8fd61c61">
              Jag är en ivrig person och vill gärna komma till beslut väldigt
              fort, men vi måste också ha hållbara beslut. Därför har jag fått
              acceptera att det är förnuftigt att skynda långsamt när det gäller
              ratificeringen av ILO-konventionen. Vi måste ha det här underlaget
              för att få de hållbara lösningarna.
            </seg>
            <seg n="f9a79fd7">
              Jag tackar Lennart Gustavsson för inbjudan att också kunna ha
              Malå som en modell för hur vi kan lösa konflikter. Regeringen
              har ju jobbat med detta tidigare i samband med den informationssatsning
              som vi gjorde om samer. Det var en 20-miljonerssatsning där vi
              också hade ett särskilt projekt där LRF Skogsägarna var inblandade.
              Namnet på det här projektet var Fred i skogen, och det är ju precis
              det vi är ute efter, att lösa konflikter och att också förebygga
              konflikter.
            </seg>
          </u>
          <note type="speaker" n="d90043d6">
            Anf. 49 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-ee7d3923f70cb9ea-1" n="9e488fd0">
            <seg n="e6dc46b7">
              Herr talman! När det gäller vårt ursprungsfolk och rennäringen
              som basen för hela samekulturen är jag och sameministern överens.
              Men sedan skiljer sig uppfattningarna något. Ministern pratar
              också om att man kan höra här i kammaren att det finns olika uppfattning
              när det gäller ILO-konventionen 169. Men jag vet också hur ett
              majoritetsförhållande skulle kunna se ut om viljan fanns och var
              tydlig. Det skulle säkert gå att bilda en majoritet här i riksdagen
              för en ratificering av ILO-konventionen 169.
            </seg>
            <seg n="8322147a">
              Jag måste säga att jag blir väldigt bekymrad över det Rune Berglund
              säger. Det är bra med klara och tydliga besked, men det är klart
              att det reser frågor hos mig. Jag undrar hur ministern ser på
              Rune Berglunds klara och tydliga syn att ILO-konventionen 169
              ska ligga allra sist. Vi har ju ratificerat andra konventioner
              här i riksdagen innan svar har funnits på alla frågor. Det är
              ju en tydlig viljeinriktning om vi skulle ratificera ILO-konventionen
              169, men här finns det en avvaktan. Det beror på att det finns
              konflikter. Men en lösning på en konflikt underlättas inte av
              att man låter bli att fatta tydliga beslut. Det måste ju vara
              bättre att fatta tydliga beslut så att det står klart vad man
              vill än att fatta icke-beslut, om man säger så.
            </seg>
            <seg n="b66fbd6d">
              Sedan pratar ministern också om sedvanerätten och att det är
              domstolarnas sak att bestämma. Domstolarna fattar ju sina beslut
              utifrån den lagstiftning som finns, vilka beslut som fattas i
              den här kammaren och vilka förslag som kommer från regeringen.
              Finns det en tydlig vilja från regeringens sida kan riksdagen
              fatta beslut som underlättar för domstolarna att fatta beslut.
              I Norge, som har ratificerat ILO-konventionen 169, har man hanterat
              den här frågan så att man efter ett antal processer har vänt på
              hela ordningen. I stället för att det är samebyarna, som ju stäms
              av markägare, som ska bevisa huruvida de har varit på marker eller
              inte under en lång följd av år, 90100år, är det ett motsatt bevisförhållande
              där det är markägare som ska visa att där har det inte funnits
              renar som har betat.
            </seg>
            <seg n="ee926934">
              Sedan skulle man kunna ha en lång utläggning om hela den här
              processen där det är många små markägare, i vissa fall flera hundratal,
              som stämmer in en sameby. Där är det samebyarna som ska bevisa
              att man har funnits på varje litet enskilt område under 90100
              år, och så fungerar ju inte den här näringen. Man söker sig ju
              till de platser där det är möjligt att beta renarna. Det är inte
              säkert att det är precis den där lilla fläcken på kartan varje
              år. Men om man ser det i ett större perspektiv och ser på ett
              helt område har man funnits där under en längre tid. Det finns
              många frågor och frågetecken här.
            </seg>
            <seg n="f5dc625c">
              Då tycker ministern att man ska skynda långsamt, och det är just
              det jag känner oro för. Jag ser det som ett hot mot hela näringen.
              Jag tycker att det är mer bråttom än så. Jag är oroad för vad
              som kommer att hända med samekulturen och med en näring som är
              hotad. Det finns en uppgivenhet hos de unga som är på väg att
              gå in i den här näringen.
            </seg>
            <seg n="3a6713f8">
              Sedan har jag inte fått något svar på en tydlig fråga jag ställde.
              Det gäller det som regeringen fattade beslut om häromdagen om
              ökat självstyre. Vad innefattar den här propositionen, och på
              vilket vis har berörda, samiska organisationer och andra, varit
              inkopplade i arbetet med propositionen? Om det gäller ett ökat
              självstyre är det ju viktigt att de som ska få det ökade självstyret
              också har haft möjlighet att säga sin mening om det hela.
            </seg>
          </u>
          <note type="speaker" n="c5ec676e">
            Anf. 50 OLA SUNDELL (m):
          </note>
          <u who="ola_sundell_fe03b0" xml:id="i-a7418acd0e27b215-1" n="e0e1daee">
            <seg n="5b10dbbd">
              Herr talman! Kärnfrågan gäller ju ratificeringen. Med anledning
              av ministerns svar skulle jag vilja ha svar på ett par frågor.
            </seg>
            <seg n="c74b5f15">
              Den ena gäller Gränsdragningskommissionen. Den torde, om jag
              minns rätt, leverera ett svar någon gång i början av nästa år.
              Det är säkert så att det finns markägare och samebyar som har
              synpunkter på det här.
            </seg>
            <seg n="8d5e5911">
              Jag är av den uppfattningen att när det här förslaget kommer
              måste man från de olika intressenternas håll få chansen att pröva
              det här, kanske ända upp i domstol. Men när väl hela den här processen
              är avklarad, först kommissionens förslag och sedan att markägare
              och samebyar får pröva det här om det tar ett halvår eller tio
              år vet vi inte då är det fastlagt, och då menar jag att frågan
              om domstol hit och domstol dit är förpassad ur verkligheten. Då
              har man fixat det här området så att bägge de här näringarna vet
              vad som gäller: Här är det brukningsrätt, och där är det inte
              det.
            </seg>
            <seg n="58fa8ebc">
              Den andra frågan gäller det som absolut är det centrala, och
              det som är det svåraste, nämligen: Vilka begränsningar är ministern
              beredd att lägga på skogsbruket för att nå upp till den här nivån
              för ratificering? I utredningsförslaget från Rennäringspolitiska
              kommittén ligger det ju ett antal konkreta förslag som minskar
              möjligheterna för den enskilde skogsägaren att bruka sin mark.
              Min enkla fråga till ministern är: Är ministen beredd att biträda
              de här förslagen som de ser ut för att Sverige ska kunna ratificera?
              Det är den andra kärnfrågan.
            </seg>
          </u>
          <note type="speaker" n="bce9cdf7">
            Anf. 51 LENNART GUSTAVSSON (v):
          </note>
          <u who="lennart_gustavsson_b81021" xml:id="i-1b608098cde2e061-1" n="9e095ed6">
            <seg n="9b30b840">
              Herr talman! Jag försökte anlägga ett perspektiv som skulle göra
              att vi kommer nära den verklighet det handlar om. Just nu är det
              på väg att bli lite onödiga konflikter. Det blir en dålig stämning,
              och man hör uttalanden som man kanske inte borde höra.
            </seg>
            <seg n="44655a61">
              Det finns en anledning att skynda långsamt, men det finns också
              en anledning att visa att man har idéer och synpunkter och kanske
              inte bara avvakta utredningar. Jag tror att vi måste kunna visa
              exempel på hur vi faktiskt försöker komma framåt i de här frågorna.
            </seg>
            <seg n="c3d2cbef">
              Det pratas många gånger om bägge näringarna, och då syftar man
              på skogsbruket och rennäringen, men jag vidhåller att det utifrån
              ett markanvändningsperspektiv finns en mängd olika intressenter.
              Naturligtvis är skogsbruket otroligt viktigt, men utifrån den
              erfarenhet jag själv har gäller det skogsägare, både storskogsbruket
              och privatskogsbruket, jordbruket är representerat liksom gruvnäringen,
              turism och friluftsliv är företrätt och det finns företrädare
              för den framväxande testindustrin. När de samlas och diskuterar
              med representanter för en eller flera samebyar uppstår i alla
              fall en konstruktiv dialog där man faktiskt kan mötas. Många gånger
              är det på det sättet att man talar i grupper som är ensidigt sammansatta
              och försöker lösa problemen. Men vi kommer aldrig att kunna lösa
              de här problemen om vi inte skapar en dialog mellan de här grupperna.
            </seg>
            <seg n="730639ac">
              Därför upprepar jag mitt erbjudande till sameministern: Kom ut
              till verkligheten i Malå, så ska vi visa att det finns möjligheter
              att komma fram!
            </seg>
          </u>
          <note type="speaker" n="9b5d9fd9">
            Anf. 52 RUNE BERGLUND (s):
          </note>
          <u who="rune_berglund_032a6b" xml:id="i-381f86326ff2b3fc-1" n="d64f2c52">
            <seg n="97243f86">
              Herr talman! Det gäller att skapa förtroende och samarbete. Det
              är på det sättet som de olika näringarna i de här områdena kan
              verka effektivt och bra.
            </seg>
            <seg n="22828486">
              Liselott Hagberg vill gå en annan väg. Hon vill använda piskan.
              Bilda majoritet, säger hon. Här ska fattas tydliga beslut.
            </seg>
            <seg n="f1c37436">
              Det tror inte jag är rätt väg i de här frågorna. Den erfarenhet
              som jag har sedan 20 år tillbaka säger mig att det är en väg som
              inte är särskilt framkomlig om det är så att man vill skapa det
              här förtroendet och det här samarbetet.
            </seg>
            <seg n="177abc4a">
              Den förhandlingsprocess som nu pågår i Härjedalen är väldigt
              bra. Jag hoppas att den kommer till ett läge som skapar förtroende
              mellan parterna och att man kommer fram till en överenskommelse
              som också skulle kunna tjäna som mall för andra områden i Sverige
              som har samma typ av problem.
            </seg>
            <seg n="97f719f4">
              Samerna är otroligt viktiga. De bor i glesbygden. Deras barn
              går i våra skolor. De handlar i våra affärer. De är stora konsumenter
              på våra bensinmackar. Därför är det en viktig befolkning för glesbygden.
              Därför tror jag att vi måste hitta ett sätt att arbeta med detta.
              Hela arbetssättet måste gå ut på att vi ska komma överens innan
              vi ratificerar ILO-konventionen.
            </seg>
          </u>
          <note type="speaker" n="98a94104">
            Anf. 53 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-29" n="1eb035a8">
            <seg n="71b81c01">
              Herr talman! Vi har ett särskilt ansvar för vår ursprungsbefolkning,
              och vi har ett ansvar för att den samiska kulturen och det samiska
              samfundslivet kan utvecklas på ett positivt sätt. Sedan har vi
              uppenbarligen lite olika uppfattningar om hur vi ska gå fram för
              att vara framgångsrika i vårt arbete med att värna den samiska
              kulturen.
            </seg>
            <seg n="96137782">
              Jag ska ge Liselott Hagberg svar på frågan om vad den kommande
              propositionen kommer att innehålla när det gäller ökat samiskt
              inflytande. Sametinget är ju både en parlamentarisk församling
              och en myndighet, och en ganska ung myndighet. Vi har arbetat
              på att effektivisera Sametinget, och nu tar vi ytterligare ett
              steg och lägger över uppgifter som rör samiska angelägenheter
              kopplade till rennäringen på Sametinget. Det är sådant som rör
              registrering av sameby, byområden, medlemskap, renmärkesregister,
              och att Sametinget ska bli central förvaltningsmyndighet för rennäringen
              och hantera de anslag som vi har för att främja rennäringen och
              andra uppgifter. Det är alltså den typen av frågor som läggs över
              på Sametinget, i en mängd som vi bedömer att Sametinget som myndighet
              nu kan hantera. Men i och med det har vi inte lagt över allt vad
              vi vill lägga över på Sametinget. Alla de frågor som berördes
              i den rennäringspolitiska utredningen har inte lagts där. Det
              här har gjorts i nära dialog med Sametinget och de partier som
              finns i Sametinget. Jag har haft personligt möte, och vi har också
              haft dem med i beredningsprocessen.
            </seg>
            <seg n="76a71578">
              När det gäller ILO 169 menar jag att när vi tar beslut så ska
              vi inte bara ta det utan att ha bestämt att det också betyder
              någonting för samerna. Det måste vara ett innehåll för att det
              ska vara någonting som inte skapar nya konflikter. Det är därför
              jag har fått acceptera att vi inte har varit beredda under den
              här mandatperioden att lägga fram en proposition för riksdagen.
              Vi måste ha ett hållbart system. Vi har några pusselbitar kvar
              som inte är på plats. Det gäller Gränsdragningskommissionen och
              Jakt- och fiskeutredningen, och jag tror också att vi ska titta
              på det förslag till nordisk samekonvention som nu har lagts på
              bordet. Vi kommer att under våren ha de här dokumenten tillgängliga
              och börja beredningen.
            </seg>
            <seg n="2e005f43">
              När det gäller omvänd bevisregel och sedvanerätten är det system
              som finns i Norge intressant. Men det är komplicerat, och man
              behöver nog titta på det några gånger innan man kan säga om det
              även skulle kunna fungera hos oss. Vi måste dock ha utredningarna
              på plats innan vi kan titta på en sådan fråga för att se vad det
              skulle betyda för svenska förhållanden.
            </seg>
            <seg n="45c5d4ab">
              Beträffande frågan om begränsningar för skogsbruket kan jag inte
              ge några klara besked om det i dag, utan det måste vi se på i
              sitt sammanhang när vi fått de olika förslagen. Det är klart att
              det handlar om både att kunna ha en hänsynsregel och att kunna
              göra bedömningar kring de intrång som ju helt klart sker i skogsbruket.
              Nu hanterar vi detta i samband med konflikterna i Härjedalen där
              vi låter Skogsstyrelsen särskilt värdera vad ett sådant renbete
              är värt och även se på de eventuella skador som kan uppkomma och
              hur dessa ska hanteras. Det är frågor som vi har kvar, och jag
              är inte beredd att svara på dem här i dag.
            </seg>
          </u>
          <note type="speaker" n="5d0d0ca4">
            Anf. 54 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-ee7d3923f70cb9ea-2" n="9e488fd0">
            <seg n="05ef773b">
              Herr talman! Jag vill tacka ministern för svaret på mina frågor.
              Det var ett förtydligande om vad som kommer i den proposition
              som vi väntar på.
            </seg>
            <seg n="833d7d9c">
              Jag är glad att ministern har ett mer nyanserat sätt att uttrycka
              sig än Rune Berglund, och jag skulle önska att det fördes en tät
              dialog mellan Regeringskansliet och s-gruppen i riksdagen. Rune
              Berglund säger att jag vill använda piska för att bilda majoritet,
              men då tror jag att han missuppfattat det hela.
            </seg>
            <seg n="66f55dc3">
              År 2000 införde vi alltså ett nytt politikområde som handlar
              om nationella minoriteter. Om vi vill något med det beslut som
              fattades, och de ramkonventioner och annat som vi skrivit under
              när det gäller skyddet av nationella minoriteter och minoritetsspråken,
              måste det också få ett verkligt innehåll.
            </seg>
            <seg n="9701a298">
              Sedan sade Rune Berglund att våra samer är viktiga. Våra samer
              vad är det för syn på människor? Är det en grupp människor som
              tillhör några andra? Jag blir mycket förvånad, måste jag säga,
              över ett sådant sätt att uttrycka sig. Det krävs nog en dialog
              mellan företrädare för regeringen och s-gruppen i riksdagen, för
              här har man missuppfattat stora delar av den nationella minoritetspolitiken.
            </seg>
            <seg n="4f13df4d">
              Jag ser de nationella minoriteterna och samerna som ett nationellt
              intresse. Det är inte en fråga om motsättningar mellan grupper
              i norra Sverige. Det har vi också visat genom de beslut vi tidigare
              fattat. Alla vet att det var de nationella intressena som historiskt
              sett gjorde att samerna bit för bit trängdes undan. Situationen
              är likadan i dag. Det är nationella intressen som tränger undan
              samerna.
            </seg>
            <seg n="31718e51">
              Nu har vi i riksdagen lyft upp de nationella minoriteterna som
              ett nationellt intresse. Då är det viktigt att också fatta beslut
              som underlättar för samerna och den samiska kulturen, där renskötseln
              är en viktig del. Det är viktigt att detta kommer fram och att
              vi löser de problem som måste lösas för att det inte ska vara
              en kultur som vi hänvisar till i historieböckerna men inte kan
              ta del av i verkligheten.
            </seg>
          </u>
          <note type="speaker" n="cb2907f7">
            Anf. 55 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-30" n="1eb035a8">
            <seg n="d71ef730">
              Herr talman! Samerna är vårt ursprungsfolk, och jag delar synen
              att vi har ett nationellt intresse att värna vårt ursprungsfolk
              och den samiska kulturen.
            </seg>
            <seg n="bcf72645">
              Men om vi ska bli framgångsrika när vi vidtar åtgärder för att,
              som vi nu talar om, främja rennäringen, och då särskilt vinterbetet,
              måste besluten ha legitimitet inte bara hos samerna utan även
              hos andra berörda. Det är det som vi på ett ansvarsfullt sätt
              måste hantera. Jag har nu ett antal gånger påtalat att jag kommer
              att få viktiga pusselbitar i början av nästa år. Vi har Gränsdragningskommissionen,
              Jakt- och fiskerättsutredningen, den rennäringspolitiska utredningen
              de delar som är kvar att hantera och vi har Heurgrens utredning
              samt även en samekonvention.
            </seg>
            <seg n="2ae4e5aa">
              Jag menar att det finns ett brett underlag. Det är berett enligt
              konstens alla regler och kommer att föreligga i början av nästa
              mandatperiod. Då är det dags att vidta åtgärder.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="89b0ce48">
            11 § Svar på interpellation 2005/06:141 om småviltsjakt i fjällvärlden
          </note>
          <note type="speaker" n="e3c9996b">
            Anf. 56 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-31" n="1eb035a8">
            <seg n="6ab2615a">
              Herr talman! Krister Hammarbergh har frågat mig vilka åtgärder
              jag avser att vidta för att svenska medborgare ska ges möjlighet
              till småviltsjakt i fjällvärlden i enlighet med 1993 års riksdagsbeslut.
            </seg>
            <seg n="f837c7d0">
              På kronomark ovanför odlingsgränsen och på renbetesfjällen får
              enligt 32 § rennäringslagen (1971:437) bland annat rätt till jakt
              upplåtas om det kan ske utan avsevärd olägenhet för renskötseln
              och om upplåtelsen är förenlig med god viltvård. En upplåtelse
              får inte heller medföra besvärande intrång i samebymedlems rätt
              till jakt. Det är länsstyrelsen som upplåter rätt till jakt på
              de aktuella områdena.
            </seg>
            <seg n="f2fa6084">
              Den 1 juli 1993 infördes särskilda regler för upplåtelse av rätt
              till småviltsjakt. Enligt 3 § rennäringsförordningen (1993:384)
              ska nämligen rätt till småviltsjakt upplåtas till den som är fast
              bosatt i Sverige om det inte uppkommer olägenhet av någon betydelse
              för rennäringen. Jakten får inte heller inverka menligt på miljön,
              turismen eller andra intressen. När det gäller annan jakt på den
              aktuella kronomarken och på renbetesfjällen får länsstyrelsen
              under vissa villkor upplåta sådan rätt men har ingen skyldighet
              att göra det.
            </seg>
            <seg n="0da768df">
              Det är således länsstyrelsen som under dessa förutsättningar
              beslutar om upplåtelse av småviltsjakt. Länsstyrelsen har således
              ett ganska stort handlingsutrymme när det gäller utformningen
              av upplåtelsesystemet i länet. Besluten tas av länsstyrelsens
              rennäringsdelegation, som består av företrädare för rennäringen
              och av lokalpolitiker. Så skedde även före 1993.
            </seg>
            <seg n="20ef32c2">
              När länsstyrelsen utformar upplåtelsebestämmelserna för länet
              har man att ta hänsyn till rennäringens behov av ostördhet, samebymedlemmarnas
              egen rätt till jakt samt hänsynen till miljön, turismen och andra
              intressen. Utformningen av de länsvisa bestämmelserna har skett
              med beaktande av dessa olika intressen liksom de lokala jakttraditioner
              och den efterfrågan på jakt som finns i länet. Att bestämmelserna
              fått olika utformning i olika län är mot den bakgrunden inte så
              konstigt.
            </seg>
            <seg n="c0120f3a">
              Samtliga länsstyrelser har av hänsyn till rennäringen infört
              begränsningar av de områden som upplåts för småviltsjakt. Av hänsyn
              till viltvården begränsas inom vissa områden det antal jaktkort
              som får säljas. Detta gäller främst områden som ligger nära stora
              vägar där jakttrycket är som störst.
            </seg>
            <seg n="938e4fa7">
              Det i särklass viktigaste viltet som jagas är ripa. Den allmänna
              jakten på ripa börjar den 25 augusti. I Jämtlands län upplåts
              rätt till småviltsjakt under den första ripjaktsveckan bara till
              den som är fast bosatt i Sverige. Den begränsningen finns däremot
              inte i de andra länen.
            </seg>
            <seg n="1febd16f">
              Under den första ripjaktsveckan är det en mycket stor efterfrågan
              på ripjakt på kronomarken ovanför odlingsgränsen och på renbetesfjällen.
              Efterfrågan minskar markant redan den andra veckan, och därefter
              finns det möjlighet att upplåta småviltsjakt till alla som vill
              jaga. Genom 1993 års småviltsjaktsreform är det därför väl sörjt
              för jaktmöjligheter för dem som vill jaga på statens mark, även
              om alla inte alltid kan få jaga på just den tid och den plats
              de helst önskar. De villkor som länsstyrelserna beslutat för upplåtelse
              av småviltsjakt står enligt min uppfattning i överensstämmelse
              med 1993 års beslut.
            </seg>
            <seg n="62265ba1">
              Sedan våren 2003 utreder Jakt- och fiskerättsutredningen grunderna
              för och omfattningen av rätten till jakt och fiske i de aktuella
              områdena. I uppdraget ingår att överväga hur samarbetet mellan
              de olika intressenterna kan förbättras och hur en samförvaltning
              av jakt- och fiskeresurserna kan underlättas. Utredningen kommer
              att överlämna sitt slutbetänkande i mitten av januari. Frågan
              om villkoren för upplåtelse av rätt till jakt och fiske kommer
              att tas upp i betänkandet. Det är därför naturligt att en översyn
              av bestämmelserna om upplåtelse av rätt till småviltsjakt tas
              upp i samband med beredningen av utredningens förslag.
            </seg>
          </u>
          <note type="speaker" n="7c148b4d">
            Anf. 57 KRISTER HAMMARBERGH (m):
          </note>
          <u who="krister_hammarbergh_d1f5c2" xml:id="i-64a85c6782b5e051-0" n="1b118e5a">
            <seg n="775b1cc4">
              Herr talman! I grunden handlar den här frågan om vad vi gör när
              vi sätter upp ett ramverk kring en lagstiftning där vi hade en
              uppfattning om vad lagstiftningen skulle leda till. Den leder
              till något annat på grund av det formella regelverket, och ingen
              gör någonting.
            </seg>
            <seg n="a591c429">
              Nu delar jag inte ministerns åsikt om beskrivningen av problemet,
              och det gör inte heller lokalbefolkningen.
            </seg>
            <seg n="6e0ba8ba">
              Det har tillsatts en utredning. Dem brukar man tillsätta på grund
              av att det finns ett problem. Samtidigt säger ministern i svaret
              till mig att det inte finns något problem, vilket får mig att
              fundera på varför utredningen över huvud taget är tillsatt.
            </seg>
            <seg n="80f0d748">
              Låt mig också säga att jag inte ser någon konfliktyta i frågan.
              Den kan mycket väl målas upp kontra rennäring och lokalbefolkning.
              Här är det fråga om statens mark; det är betydande arealer, och
              det finns plats och rum för många.
            </seg>
            <seg n="584b3400">
              Jakten har en otrolig betydelse för Norrbottens befolkning, för
              Västerbottens befolkning och för Jämtlands befolkning. I mitt
              eget hemlän Norrbotten är var tionde person över 18 år jägare.
              Jag tror att Jägareförbundet har 11 000 medlemmar i ett län som
              har något över 250 000 invånare. Det säger en hel del om jaktens
              betydelse för lokalbefolkningen.
            </seg>
            <seg n="a64512b2">
              Det handlar om livskvalitet. Det handlar om ett motiv för att
              bo kvar i norra Sverige, och det handlar om ett motiv för att
              flytta till norra Sverige. Därför är detta viktigt för regionen.
            </seg>
            <seg n="871f4829">
              Det genomfördes en reform under den borgerliga regeringen som
              gav lokalbefolkningen möjlighet till småviltsjakt och ripjakt.
              Det var en stor debatt då. Det var många farhågor farhågor för
              rennäringen och för hur hårt viltet skulle skattas. Alla dessa
              farhågor har kommit på skam.
            </seg>
            <seg n="97b8101f">
              Men vad har då skett? I dag har vi ett problem, vill jag hävda.
              De facto har vi på grund av de bestämmelser som länsstyrelserna
              har infört, som ministern helt riktigt sade, ett mindre antal
              jaktdygn i dag än under reformen. Det beror på ett antal saker.
            </seg>
            <seg n="9f59d0fa">
              Under den mest attraktiva veckan avlyses stora områden. Det gör
              man av två skäl. Delvis gör man det på grundval av renskötseln.
              Det har i och för sig många gånger visat sig att det inte har
              skett någon renskötsel just på de områden som har varit avlysta.
              Visst är det också så att den enda som kan överklaga besluten
              är medlemmarna i samebyn, och inte lokalbefolkningen. Men man
              avlyser också vägnära områden och andra delar därför att man vill
              minska jakttrycket.
            </seg>
            <seg n="9d15cc4e">
              En annan del av det stora problemet är att lagstiftningen inte
              följs när det gäller de utländska jägarna. Det står i lagstiftningen
              att den prioriterade gruppen är länsborna och de som är bosatta
              i fjällkommunerna. Men det visar sig många gånger att de som har
              löst årskort inte får tillgång till jakten därför att nordiska
              jägare har samma rätt i stora delar, med ett undantag en vecka
              i Jämtland.
            </seg>
            <seg n="3bcb04ca">
              Därför finns det i dag en stor besvikelse hos befolkningen. Trots
              att man är den högst prioriterade gruppen känner man sig satt
              på undantag. Man tycker att det är märkligt att den här rätten
              ges till utländska jägare när man som svensk jägare definitivt
              inte har samma rätt om man far utomlands och jagar. På något sätt
              har det alltså gått snett, och på något sätt måste lagstiftningen
              följas upp.
            </seg>
            <seg n="1278d2b6">
              Mycket av det här beror på länsstyrelsens agerande. Det beror
              inte ofta på lokala traditioner, utan det beror på att besluten
              fattas lite grann olika under olika år.
            </seg>
            <seg n="77caab03">
              På något sätt tycker jag att ministern måste känna ett ansvar
              för det här. Jag vill fråga ministern om hon inte ser något problem
              alls i frågorna. Tycker hon att utländska jägares rätt till småviltsjakt
              är lika viktig som den för svenska jägare och lokalbefolkningen?
              Anser ministern att regeringen har något ansvar för att se till
              att rätta till situationen om intentionerna i lagstiftning inte
              hålls på grund av myndigheternas detaljbeslut?
            </seg>
          </u>
          <note type="speaker" n="983b024e">
            Anf. 58 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-32" n="1eb035a8">
            <seg n="a1af3f13">
              Herr talman! Jag håller med Krister Hammarbergh om att jakten
              är en stor folkrörelse och att det är någonting som bidrar till
              att man känner att det är attraktivt att bo i de delar av landet
              där vi har den här jakten.
            </seg>
            <seg n="48fb511c">
              Jag har siffror som säger att det såldes jaktkort för motsvarande
              drygt 63 000 jaktdygn under förra året, fördelat på de tre berörda
              länen Norrbotten, som har de flesta, Västerbotten och Jämtland,
              som kommer på tredje plats.
            </seg>
            <seg n="51382a74">
              Det är alltså uppenbarligen ett stort antal jägare som utnyttjar
              möjligheten att jaga på statens mark. Det här är en stor tillgång.
              Två tredjedelar av jägarna är svenska och en knapp tredjedel är
              norrmän.
            </seg>
            <seg n="ca8762bb">
              Den knappa resursen är att två tredjedelar av jaktkorten säljs
              under de tio första dagarna. Det är alltså premiären som man framför
              allt är intresserad av. Om vi tittar över hela jaktsäsongen ser
              vi att det finns möjlighet för alla att få jaga.
            </seg>
            <seg n="627c207e">
              Vi vet att det har funnits en del missbruk när det gäller hur
              mycket man har tagit ut. Man har skjutit betydligt fler ripor
              än vad som är tillåtet. Åtta stycken är tillåtna per gång, och
              en del har ertappats med över 100. Det är inte acceptabelt.
            </seg>
            <seg n="a1c82a77">
              Man måste ändå ha respekt för att olika intressen ska kunna samsas.
              Länsstyrelsen har inget lätt uppdrag, men den måste göra avvägningar
              mot rennäringen och även mot älgjakten. Det är ju inte bara rennäringen
              som påverkar utan också älgjakten.
            </seg>
            <seg n="c32bbf18">
              Jag förstår dilemmat. Det är en knapp resurs i början av jakten.
              Men jag menar att detta är en fråga som man får hantera i de berörda
              länsstyrelserna, som har de allra bästa förutsättningarna att
              bedöma de regionala och de lokala förhållandena.
            </seg>
            <seg n="b7313d20">
              Jag sade i mitt svar att jag väntar på en jakt- och fiskeutredning
              som kommer den 17 januari. I samband med beredningen av den utredningen
              kan det finnas skäl att ta upp frågorna.
            </seg>
          </u>
          <note type="speaker" n="112a89b4">
            Anf. 59 KRISTER HAMMARBERGH (m):
          </note>
          <u who="krister_hammarbergh_d1f5c2" xml:id="i-64a85c6782b5e051-1" n="1b118e5a">
            <seg n="8e07c4c3">
              Herr talman! Jag är glad över att ministern har insett nu men
              kanske inte i svaret att det här är ett problem. Det finns en
              trång sektor den första veckan, och de som oftast kommer på skam
              är just lokalbefolkningen. Jag anser fortfarande att detta är
              ett stort problem.
            </seg>
            <seg n="4f1ea24f">
              Ministern hävdar att man hanterar detta rätt från länsstyrelserna.
              Men frågan är hur vi som nation ska förhålla oss till utländska
              jägare. Svenska jägare har inte samma rättigheter utomlands som
              utländska jägare har i Sverige. Det missbruk och de händelser
              som inträffade under sommaren gällde just utländska jägare som
              inte hade jaktguide utan som tog sig rättigheter och missbrukade
              dem. Det orsakade naturligtvis stor upprördhet hos lokalbefolkningen.
              När norska och andra utländska jägare får samma rätt som de svenska,
              och många gånger tränger sig före lokalbefolkningen i kön, så
              uppstår just den här konflikten. Om vi inte följer upp lagstiftningen
              så gör vi konflikten ännu värre.
            </seg>
            <seg n="a09d1d6f">
              Det fördes en interpellationsdebatt om rätten till marker alldeles
              nyss. Detta är en del av problemet. I likhet med vad som gjordes
              i den föregående debatten skulle jag vilja uppmana ministern att
              ta kontakt med lokalbefolkningen för att se på problemet. Detta
              skulle kunna lösas.
            </seg>
            <seg n="dbb4ac36">
              Nu har det blivit lite konstigt i och med att man i Jämtland
              har anammat den rätt som man i undantagsfall kan ge utländska
              jägare just under premiärveckan. Det innebar att man sköt över
              problemet till nästa län Västerbotten. Där blev det ännu större.
              Det saknas alltså något slags sammanhållen politik gentemot utländska
              jägare i Sverige. Frågan är om det är särskilt hållbart.
            </seg>
            <seg n="8984e6aa">
              Jag tror också att man ska fatta besluten lokalt så långt som
              det är möjligt. Men när intentionerna i lagstiftningen kommer
              på skam så anser jag att regeringen har ett ansvar. Det skjuter
              nu ministern ifrån sig. Jag tycker att det är beklagansvärt.
            </seg>
            <seg n="b3175a1f">
              Älgjakten nämndes. I ett län, Västerbotten, har man dessutom
              börjat avlysa områden på grund av älgjakten. Det kan knappast
              ha varit meningen när man införde lagstiftningen. Det var rennäringens
              och turismens intressen som det gällde. Det var knappast meningen
              att man skulle skydda andra jaktintressen älgjaktens behov just
              under premiärveckan för ripjakten under småviltsjakten. Jag tycker
              att detta i sig är ett mycket märkligt beslut.
            </seg>
            <seg n="343c1154">
              Jag anser att vi på något sätt framför allt måste hantera de
              utländska jägarnas rätt. Jag anser att vi måste ha någon form
              av nationell politik här. Jag tycker att det är viktigt att vi
              fattar de besluten, och jag tycker att det är viktigt att vi får
              upp debatten. Detta leder som sagt bara till en konflikt. Det
              är kontraproduktivt, och vi får en debatt som har med renskötseln
              att göra men där renskötseln egentligen inte är problemet. Jag
              hoppas att ministern kan ta ett större ansvar än det hon har försökt
              peka på nu.
            </seg>
          </u>
          <note type="speaker" n="59585196">
            Anf. 60 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-33" n="1eb035a8">
            <seg n="2a78a4a8">
              Herr talman! Jag börjar med några kommentarer om utländska jägare.
              För samtliga län gäller att utomnordiska jägare måste ha med sig
              en svensk jaktarrangör eller en guide. När man tittar på vad som
              gäller i Norden framhålls det ibland att man i de andra nordiska
              länderna, exempelvis Norge, kräver jaktguide för att svenska jägare
              ska få jaga där.
            </seg>
            <seg n="962b712e">
              Men så är det inte. Inte i något nordiskt land krävs att svenska
              jägare ska ha med sig jaktguide för att få jaga på motsvarande
              mark i det landet. Det finns inte en ojämlikhet på det sättet.
              Men jag förstår att det inte löser Krister Hammarberghs problem.
            </seg>
            <seg n="78e241a1">
              Det är klart att jag har ett stort ansvar för de här frågorna.
              Vi kommer att titta noga på detta i samband att vi hanterar Jakt-
              och fiskeutredningen. Jag vill också framhålla att den utredningen
              har haft mycket omfattande kontakter med lokalbefolkningen i samband
              med att man har jobbat med det betänkande som kommer den 17 januari.
            </seg>
            <seg n="2e27678c">
              Har man olika intressen som står mot varandra, Krister Hammarbergh,
              måste man ta ansvaret att göra avvägningarna. I den statliga myndighetsvärlden
              är det länsstyrelsen som har det uppdraget. Jag tycker att länsstyrelserna
              hanterar detta på ett rimligt sätt. Det finns ett utrymme för
              lokala politiker att där ha ett inflytande.
            </seg>
          </u>
          <note type="speaker" n="de1461ab">
            Anf. 61 KRISTER HAMMARBERGH (m):
          </note>
          <u who="krister_hammarbergh_d1f5c2" xml:id="i-64a85c6782b5e051-2" n="1b118e5a">
            <seg n="5de7f516">
              Herr talman! Ministern må ursäkta, men nu tycker jag att ministern
              är lite dubbel. Hon är nöjd med situationen som den är i dag,
              men vi ska ändå beakta problemet. Jag har lite svårt att se om
              ministern tycker att det är ett problem eller inte ett problem,
              eftersom hanteringen uppenbarligen tycks vara bra. Jag vet inte
              om ministern är både nöjd och stolt över situationen. Jag ska
              ändå tacka för att just situationen med icke-svenska jägare ändå
              ska beaktas i utredningen.
            </seg>
            <seg n="50dbcb45">
              Jag har svårt att känna igen mig i bilden att utredningen skulle
              ha haft omfattande kontakter med lokalbefolkningen. Är det någonting
              som kritiken går ut på i dag när det gäller referensgrupper och
              annat är det att det är oerhört svårt att över huvud taget ha
              en kontakt med utredningen.
            </seg>
            <seg n="29243c87">
              Det upplevde jag väldigt tydligt inte minst förra lördagen när
              jag träffade representanter för de olika jaktvårdskretsarna i
              hela länet. Ingen vet någonting. De kontakterna har uppenbarligen
              inte funnits alls.
            </seg>
            <seg n="8d1fd13c">
              Trots debatten känner jag mig lite besviken. Jag tycker, och
              jag tror att lokalbefolkningen också kommer att känna den besvikelsen,
              att det finns ett bristande engagemang i frågorna. Det finns ett
              ointresse. Man blir gärna fixerad vid vissa symbolfrågor och lokalbefolkningen
              känner sig bortglömd.
            </seg>
            <seg n="0a21b7ac">
              Jag känner en ovilja att uttala sig politiskt att vi skulle gå
              åt något specifikt håll. Det hänvisas till utredningar och länsstyrelsen,
              men regeringen har ingen egentlig uppfattning. Signalen till lokalbefolkningen
              i Norrbotten, Västerbotten och Jämtlands län är ganska klar: Regeringen
              bryr sig inte.
            </seg>
            <seg n="3025f284">
              Det leder till mycket frustration och stor besvikelse hos lokalbefolkningen.
              Man känner sig orättvist behandlad. Man var glad åt den lagstiftning
              som skapades och de beslut som den borgerliga regeringen tidigare
              fattade. Men nu känner man sig överkörd.
            </seg>
          </u>
          <note type="speaker" n="a4aba347">
            Anf. 62 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-3814367b9201c99b-34" n="1eb035a8">
            <seg n="71153956">
              Herr talman! Jag tycker att det är beklagligt att Krister Hammarbergh
              försöker att bortse från att man måste göra avvägningar mellan
              olika intressen. Det är ett ansvar för det allmänna att göra de
              avvägningarna. Det är vad jag har försökt att peka på. Det är
              länsstyrelsens uppdrag, och länsstyrelsen är väl skickad att göra
              detta. Jag menar att länsstyrelsen har tagit ett ansvar.
            </seg>
            <seg n="552c6304">
              Att jag här och nu skulle säga att jag inte kommer att bry mig
              om den utredning som kommer att överlämnas till mig den 17 januari
              och de remissvar som kommer med anledning av den utredningen vore
              väldigt konstigt. Jag tänker lyssna på den utredningen och remissinstanserna.
              Är det så att det är några förhållanden som vi behöver förbättra
              är jag beredd att göra det.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="18b54068">
            12 § Svar på interpellation 2005/06:131 om barnens ställning
            i asylprocessen
          </note>
          <note type="speaker" n="f76031a1">
            Anf. 63 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-207373d975f1f909-0" n="62b262e9">
            <seg n="c9a5bae9">
              Herr talman! Tobias Billström har frågat mig vilka åtgärder jag
              är beredd att vidta för att ändra lagen så att alla släktband
              i familjer som kommer till Sverige testas med DNA för att säkerställa
              att blodsband verkligen föreligger, vilka åtgärder jag avser att
              vidta för att säkerställa att de barn som far illa på grund av
              sina föräldrars vilja att få asyl blir omhändertagna och vilka
              åtgärder jag avser att vidta för att säkerställa att barn ska
              kunna föra talan om upphävande av föräldraskap.
            </seg>
            <seg n="d61a37cd">
              Som jag framhöll i svaret på en interpellation från Tobias Billström
              tidigare i höstas är det angeläget att motverka att barn beviljas
              uppehållstillstånd på grund av anknytning till personer som oriktigt
              påstår sig vara barnets föräldrar. Det gäller inte minst med tanke
              på att det förekommit att barn i sådana fall utsatts för brottsliga
              handlingar eller har övergivits.
            </seg>
            <seg n="2d52c945">
              Regeringen beslutade, så sent som förra veckan, om en lagrådsremiss
              med bland annat förslag som gör det möjligt att på statens bekostnad
              genomföra frivillig DNA-analys i ärenden om uppehållstillstånd
              på grund av familjeåterförening. Påstådda släktskapsförhållanden
              kan på detta sätt kontrolleras.
            </seg>
            <seg n="75364bfc">
              Allmänt gäller redan i dag att DNA-analys kan aktualiseras då
              det föreligger misstanke om brott och straffet kan bli fängelse.
              Möjligheterna i detta avseende kommer från den 1 januari 2006
              att utvidgas. Då träder en ny lag i kraft som bland annat innebär
              att DNA-prov ska kunna tas även på andra än de som är skäligen
              misstänkta för brott.
            </seg>
            <seg n="414f50a8">
              När det gäller Tobias Billströms fråga om omhändertagande av
              barn som far illa, gäller enligt socialtjänstlagen att myndigheter
              vars verksamhet berör barn och ungdom är skyldiga att genast anmäla
              till socialnämnden om de i sin verksamhet får kännedom om något
              som kan innebära att socialnämnden behöver ingripa till ett barns
              skydd. Denna skyldighet gäller i relation till alla barn i Sverige,
              såväl asylsökande barn som andra.
            </seg>
            <seg n="3e884ba1">
              Regeringen gav i juli 2005 Socialstyrelsen i uppdrag att ta fram
              rekommendationer när det gäller tidiga insatser, vård och behandling
              av barn med uppgivenhetssymtom. Socialstyrelsen redovisade uppdraget
              i november 2005. I redovisningen framhåller Socialstyrelsen vikten
              av att förebygga och tidigt upptäcka barn som riskerar utveckla
              uppgivenhetssymtom.
            </seg>
            <seg n="09bf2f70">
              Redovisningen har bland annat resulterat i ett meddelandeblad.
              I meddelandebladet understryker Socialstyrelsen bland annat den
              anmälningsskyldighet som redan i dag gäller för personal inom
              myndigheter vars verksamheter berör barn. När det gäller asylsökande
              barn är det Socialstyrelsens uppfattning att alla som kommer i
              kontakt med barnen ska beakta den risk som själva migrationsprocessen
              innebär för ett barn och i ett tidigt skede anmäla till socialtjänsten
              om man känner oro för ett barn. Därefter är det socialtjänsten
              som har att bedöma om en utredning är nödvändig eller om andra
              insatser från socialtjänsten kan vara aktuella.
            </seg>
            <seg n="7d935331">
              Min bedömning är att Socialstyrelsens meddelandeblad är till
              stor hjälp för myndigheter vars verksamhet berör barn och ungdomar.
              Jag utgår från att myndigheterna fullgör sin anmälningsskyldighet.
            </seg>
            <seg n="32a44378">
              Som svar på frågan vilka åtgärder jag avser att vidta för att
              säkerställa att barn ska kunna föra talan om hävande av föräldraskap
              vill jag säga följande.
            </seg>
            <seg n="dee9f0f9">
              Innan ett barn har fått hemvist i Sverige kan en svensk domstol
              normalt sett inte ta upp en fråga om hävande av föräldraskap.
            </seg>
            <seg n="21b76b26">
              I svensk lag är frågor om faderskap och moderskap reglerade i
              föräldrabalken. Det finns bestämmelser i föräldrabalken om fastställande
              eller hävande av den legala faderskapspresumtionen. En förutsättning
              för att kunna häva den legala faderskapspresumtionen är att barnets
              mor och far är gifta med varandra. Några motsvarande regler till
              fastställande och hävande av faderskap vad gäller moderskap finns
              inte. Trots att det alltså finns vissa regler som tar sikte på
              sådana fall som Tobias Billström tar upp i sin interpellation,
              kan det tänkas förekomma situationer som inte täcks av nuvarande
              regelverk. Frågan om behovet av ändrade regler kan därför komma
              att aktualiseras inom Regeringskansliet.
            </seg>
          </u>
          <note type="speaker" n="ab908395">
            Anf. 64 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-4c21bc74513792a0-0" n="5fb2cf8e">
            <seg n="fbc3fc13">
              Herr talman! Jag tackar statsrådet för svaret. Under de senaste
              veckorna har en intensiv debatt rasat i vårt land kring frågan
              om de så kallade apatiska barnen och huruvida deras symtom beror
              på asylprocessen i sig eller på att de har framkallats av föräldrarna.
            </seg>
            <seg n="7e8ff67a">
              Läkarexpertis som har inkallats har i medierna redovisat fall
              som tyder på att enskilda föräldrar, eller alternativt personer
              som utgivit sig för att vara barnens föräldrar, kan ha försökt
              sabotera det medicinska arbetet med att ge barnen hälsan åter.
              Ett antal fall har nu överlämnats till polisen, och vi har ännu
              inte sett slutet på en affär där socialtjänstens ansvar särskilt
              har stått i fokus.
            </seg>
            <seg n="587118ab">
              Från moderat sida har vi varit konsekventa i frågan. Vi ifrågasätter
              inte sjukdomstillståndet hos de barn som det är fråga om, men
              vi har tydligt deklarerat att vi inte kan godta de förutsättningar
              som i dag råder för barnens ställning, som vi menar är alldeles
              för svag i förhållande till de risker som faktiskt finns. Den
              fråga kring uppehållstillstånd för barn och deras föräldrar där
              relationen inte stämmer, alltså där föräldrarna inte lämnat riktiga
              uppgifter om förhållandena, har statsrådet och jag diskuterat
              vid ett tidigare tillfälle. Som jag sade då, den 27 oktober i
              år, är det min och Moderaternas uppfattning att DNA-test bör genomföras
              när det råder osäkerhet i fråga om barnens relation till sina
              föräldrar. De senaste veckornas händelser har stärkt oss i uppfattningen.
              Skälen till detta är naturligtvis att dels garantera föräldrarnas
              rätt till sina barn, dels garantera barnens rättigheter att få
              skydd mot att missbrukas i asylprocessen och i andra sammanhang.
              Inget barn ska löpa risken att bli fast i klorna på människor
              som falskeligen utger sig för att vara deras förälder. Då undantar
              jag naturligtvis dem som gör anspråk på en ställning som ställföreträdande
              eller agerande föräldrar men inte på biologiskt föräldraskap.
            </seg>
            <seg n="20fa2cac">
              Givetvis är det skillnad på intentionerna när det gäller att
              använda DNA-prövning för anhöriginvandring respektive asylärenden.
              När det gäller den första frågan ser vi fram emot den aviserade
              lagrådsremissen. Vad gäller den andra frågan anser vi från moderat
              sida att DNA-test borde kunna tillämpas som ett obligatorium även
              i asylärenden. Det är helt nödvändigt att redan vid den första
              kontakten med myndigheterna, i detta fall Migrationsverket, uppmärksamma
              eventuella missförhållanden. Därför måste myndigheterna ges rätt
              verktyg. Att tillåta DNA-test vid återförening är det första steget.
              Det andra bör vara ett obligatorium i samband med själva asylprövningen.
            </seg>
            <seg n="4c2cd805">
              Det finns också en märklig syn i den här frågan som kommer till
              uttryck i statsrådets formulering i svaret till mig om att socialnämnden
              ska ingripa till barns skydd och att denna skyldighet gäller alla
              barn i Sverige, såväl asylsökande som andra. Vi har haft en situation
              i Sverige där ett stort antal barn har varit föremål för medicinska
              diagnoser. Ändå är det inte förrän alldeles nyligen som det har
              kommit upp en fråga om huruvida dessa barn borde omhändertas.
              Lagstiftningen och riktlinjerna är alltså i dag inte anpassade
              till den migrationspolitiska verkligheten. Händelserna de senaste
              månaderna visar att det finns andra aspekter som spelar in än
              vad man tidigare har varit medveten om. Jag tänker särskilt på
              vuxna som kidnappar barn för att förbättra sina egna chanser i
              asylprocessen det som skedde i det så kallade Malmöfallet.
            </seg>
            <seg n="fdabef97">
              Det räcker inte med att säga barnets bästa. Vi måste i högre
              utsträckning diskutera vad som är barnets bästa. Så mycket är
              klart att samhället i dag har en helt annan uppfattning i denna
              fråga än jämfört med för 30 år sedan. De apatiska barnen har hittills
              fått stanna hos sina föräldrar, men är det helt klart att det
              är förenligt med barnets bästa?
            </seg>
            <seg n="1aa38284">
              Vilka instruktioner ges till socialtjänsten om definitionen av
              detta begrepp vid asyl- och återföreningsärenden? Man kan jämföra
              med den nya adoptionslagen där det också saknas tydliga förarbeten,
              vilket ger stora problem för tjänstemännen att utan god vägledning
              göra bedömningar. Den jämförelsen är inte tagen ur luften.
            </seg>
            <seg n="4e0e836b">
              Mina frågor till statsrådet är relaterade till DNA-test för asylsökande
              föräldrar och deras barn. Anser regeringen att detta bör göras
              till ett obligatorium? Vad är statsrådets uppfattning om hur Migrationsverket
              och socialtjänsten inte bör agera för att garantera barnets bästa?
            </seg>
          </u>
          <note type="speaker" n="f6f9b93e">
            Anf. 65 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-207373d975f1f909-1" n="62b262e9">
            <seg n="149c1b83">
              Herr talman! Vi har diskuterat frågan tidigare. Det är en viktig
              fråga. Jag är helt överens med Tobias Billström om att det inte
              räcker med att säga barnets bästa. Det räcker inte med att skriva
              barnets bästa. Det gäller att diskutera vad som är barnets bästa.
              Vi är överens om problembilden när det gäller barn i asylprocessen.
              Barn behöver en stark ställning i asylprocessen, och barn behöver
              skydd i asylprocessen. Vi måste också när det gäller familjeåterförening
              ha metoder för att kunna visa att det är fråga om de riktiga föräldrarna
              till barnen.
            </seg>
            <seg n="8aaa0982">
              Vi vet att det förekommer och har förekommit ett antal gånger
              att barn har kommit till Sverige, har vuxit upp i Sverige, kanske
              är svenska medborgare, och sedan har det visat sig efter en tid
              att de människor som har påståtts vara deras föräldrar inte är
              det. Det gör att barnen blir utsatta i Sverige. Det kan ha förekommit
              övergrepp, men det är också en utsatthet i faktumet att de inte
              lever med sina föräldrar. Barnen kanske blir övergivna eller blir
              tillbakaskickade till hemlandet, vilket vi också har sett exempel
              på.
            </seg>
            <seg n="a1b5bedd">
              Som jag har redogjort för tidigare har vi lämnat en lagrådsremiss,
              och vi kommer inom kort att lägga fram ett förslag på riksdagens
              bord som handlar om att ge Migrationsverket ytterligare ett instrument
              för att kunna fastställa släktskap i familjeåterföreningsärenden
              och i de fall det inte finns ordentlig dokumentation. Jag tror
              att Tobias Billström och jag är överens om att DNA inte är något
              man tar till i första hand. Om föräldrarna med hjälp av födelseattester
              eller annan typ av dokumentation kan visa att de är en familj
              och att barnen är deras behövs inte DNA-test. I de fall där det
              inte är klarlagt via dokumentation måste möjligheten finnas. Det
              är det som vi tänker lägga fram ett förslag om för riksdagen att
              ta ställning till.
            </seg>
            <seg n="e88b9df8">
              När det gäller asylprocessen har vi en situation i dag där 93
              % av dem som kommer som asylsökande till Sverige inte har identitetshandlingar.
              Det är det stora problemet. Vi måste komma till rätta med det
              problemet. Gör vi det kommer vi också till rätta med styrkande
              av föräldraskap. I dag har vi en situation där många kommer hit
              utan identitetshandlingar. Under asylprocessen medverkar de allra
              flesta så att det går att fastställa identitet och släktskap.
              Det stora problemet när det gäller asylprocessen är att vi har
              många som inte har identitetshandlingar när de kommer hit. Det
              är oerhört viktigt.
            </seg>
          </u>
          <note type="speaker" n="e900bddc">
            Anf. 66 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-4c21bc74513792a0-1" n="5fb2cf8e">
            <seg n="508907ec">
              Herr talman! Vi måste skydda barn från att användas som redskap
              i asylprocessen. Bästa sättet att hindra att barn rövas bort och
              misshandlas av vuxna som hävdar ett föräldraskap är att vara glasklara
              med att sådant inte lönar sig i vårt land. Barns och föräldrars
              släktskap bör säkerställas i alla asylfall, inte bara när det
              gäller anhöriginvandring som regeringen har aviserat. Från moderat
              sida är vi öppna för att DNA-test bör genomföras för alla asylsökande
              med barn, inte bara vid återförening.
            </seg>
            <seg n="88e58e71">
              Det är sant och riktigt att dokumentation kan ge vägledning,
              men dokumentation är aldrig ett exakt instrument. Dokument kan
              förfalskas. Dokument kan säljas. Dokument kan överlåtas. Vi kan
              aldrig vara hundraprocentigt säkra, men DNA-testen lämnar ett
              väsentligt större bidrag.
            </seg>
            <seg n="66774ea2">
              Redan i dag är det brottsligt att förvanska familjeuppgifter,
              men det gäller också att se till att de som begår brottet blir
              upptäckta och gripna. Frågan är om det verkligen finns garantier
              för att så kan ske med dagens system. Vi pratar om de asylsökande
              och inte bara om dem som återförenas.
            </seg>
            <seg n="42b187cb">
              Vi har från moderat sida sagt att barn har rätt till en egen
              asylprocess och till egna uppehållstillstånd. Självfallet ska
              deras behov av asyl tillgodoses. Det är inte deras rättigheter
              som vi ifrågasätter. De får inte påverkas negativt av vuxnas kriminella
              beteende. Men uppenbarligen har vi här en politisk skiljelinje
              mellan regeringen och oss moderater. Jag ser fram emot den diskussion
              vi kommer att ha i frågan framöver. Den är viktig.
            </seg>
            <seg n="f60174cb">
              Jag vill också passa på att följa upp det som ministern tyvärr
              inte berörde så mycket i min fråga, nämligen relationen mellan
              socialtjänsten och migrationsmyndigheterna. Vem är det egentligen
              som har ansvaret, och hur ska man ta det fullt ut? Däremot vill
              jag gärna följa upp vad ministern sade i sitt svar om faderskaps-
              och moderskapspresumtionen. Det är mycket bra att regeringen enligt
              statsrådet tydligen funderar på att ändra den nuvarande lagstiftningen,
              som ju inte alls är tillräcklig för att hantera de situationer
              som uppkommer. I Malmöfallet var det, som bekant, presumtionsfrågan
              som var avgörande. Vi moderater vill inte att det ska bli fler
              sådana fall om det är möjligt att undvika det. Det är anledningen
              till att vi vill att det biologiska släktskapet ska fastställas
              redan i asylprocessens början. Om vuxna inte kan ta med sig barn
              på falska föresatser kommer naturligtvis behovet av att hävda
              ett föräldraskap som inte har fastställts aldrig att uppkomma.
              Det säger sig självt logiskt.
            </seg>
            <seg n="c367519b">
              Då blir följdfrågan till statsrådet hur regeringen kommer att
              hantera den här frågan. Blir det en departementspromemoria? Blir
              det en departementsskrivelse? Kommer regeringen att lansera en
              specifik utredning av den här frågan, som statsrådet avslutade
              sitt svar till mig med? Och viktigast av allt: Vilken tidsram
              vill statsrådet i dag ange för den här processen?
            </seg>
          </u>
          <note type="speaker" n="1145fdf9">
            Anf. 67 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-207373d975f1f909-2" n="62b262e9">
            <seg n="06075ee9">
              Herr talman! Jag är helt överens med Tobias Billström om detta
              med att barn ska ha en egen asylprocess och att barn ska ha en
              stark ställning i asylprocessen. Det är viktigt att se att DNA-prov
              på alla människor inte löser några problem, utan det måste vara
              åtgärder i asylprocessen där man ser till barns ställning i asylprocessen
              som helhet och där DNA-test, som jag nämnde tidigare, kan vara
              en del av lösningen när man inte kan fastställa släktskap på något
              annat sätt i familjeåterföreningsärenden.
            </seg>
            <seg n="11d0b218">
              När det gäller asylärenden, som jag nämnde inledningsvis, har
              vi en lagstiftning. Om det är brott som har begåtts finns det
              en sådan möjlighet också där. Det är en möjlighet som kommer att
              utvidgas den 1 januari.
            </seg>
            <seg n="9a60f42d">
              Om jag får säga någonting mer när det gäller barns skydd och
              ställning i asylprocessen är det att vi har gjort väldigt mycket.
              Vi har under de senaste tio åren sett till att jämställa asylsökande
              barn med barn som bor i Sverige, när det gäller både skola och
              hälso- och sjukvård. Vi har också i själva asylprocessen, i själva
              beslutsfattandet, sett till att barn har en mycket stark ställning,
              såtillvida att barnärenden till exempel alltid är förtursärenden
              och att barn ska höras i asylprocessen. Det är verkligen någonting
              som vi tar för givet men som inte förekommer i särskilt många
              andra länder. Barns asylskäl ska bedömas separat. Vi har utbildat
              barnhandläggare. Vi har en särskild samtalsmetodik när det gäller
              just att samtala med barn.
            </seg>
            <seg n="c3041403">
              Det har gjorts väldigt mycket, tycker jag, när det gäller barns
              ställning i asylprocessen. Men jag tror att vi hela tiden måste
              vara uppmärksamma på att det kan förekomma att barn används i
              asylprocessen.
            </seg>
            <seg n="a3e860fc">
              När det sedan gäller Tobias Billströms fråga om Migrationsverket
              och socialtjänsten, är det inte bara Migrationsverket som har
              en anmälningsskyldighet. Ligger barn på sjukhus faller det naturligtvis
              ett väldigt stort ansvar på sjukvårdande myndigheter och på skola
              och förskola. Det handlar om hela samhället, alla de myndigheter
              och offentligt anställda som på något sätt kommer i kontakt med
              barn och ungdomar som är asylsökande.
            </seg>
            <seg n="aef853e8">
              Här menar jag att Socialstyrelsens meddelandeblad, som trycker
              just på anmälningsskyldigheten, kommer att bli viktigt när det
              gäller asylsökande barn. Jag tror att det är viktigt att verkligen
              betona just detta att asylsökande barn ska ha samma rättsskydd
              som alla andra barn. Ser man att asylsökande barn far illa om
              det är Migrationsverket eller om det är någon annan myndighet
              som gör det har man en skyldighet att anmäla detta till socialtjänsten.
              Sedan är det socialtjänsten som ska göra utredningar för att se
              vilka åtgärder man bedömer vara nödvändiga att vidta för att kunna
              skydda barnen.
            </seg>
          </u>
          <note type="speaker" n="3be5aa78">
            Anf. 68 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-4c21bc74513792a0-2" n="5fb2cf8e">
            <seg n="675fad72">
              Herr talman! Det här har varit en intressant diskussion. Först
              och främst ser vi nu att det finns en klar skiljelinje mellan
              regeringen å ena sidan och Moderaterna å andra sidan när det gäller
              synen på att ge myndigheterna i Sverige bra verktyg för att hantera
              asylfrågorna.
            </seg>
            <seg n="7299a4e2">
              Vi tror på DNA-testen. Vi tror att det bör vara första försvarslinjen.
              Vi tror att det är absolut nödvändigt att garantera att barnen
              inte hamnar i klorna på människor som falskeligen utger sig för
              att vara deras föräldrar.
            </seg>
            <seg n="3de96fe2">
              Det är en viktig utgångspunkt för den fortsatta debatten. Vi
              vill ju stärka barnens ställning så långt som det över huvud taget
              är möjligt, medan ministern redovisar en ambitionsnivå som ligger
              på en betydligt lägre nivå. Det handlar för henne bara om återföreningen,
              inte om asylprocessen i sig.
            </seg>
            <seg n="ea0908af">
              Det kommer också till uttryck i det som ministern avslutade med,
              det vill säga att vi redan genom den lagförändring som träder
              i kraft i vår kommer att få en förändring därför att man i fall
              där man tror sig ha upptäckt brottslighet kommer att kunna använda
              DNA-test. Ja, men detta innebär ju inte ett obligatorium för att
              alltid testa. Det är det som är problemet. Det uppstår luckor.
              Då ligger det hela tiden på den enskilde tjänstemannen att tvingas
              göra dessa bedömningar, i stället för att kunna luta sig mot ett
              system som med 99,99 % säkerhet talar om huruvida den uppgivna
              biologiska relationen stämmer eller inte.
            </seg>
            <seg n="34a5db7d">
              Avslutningsvis: Jo, det är jättebra med meddelandeblad. Men man
              får också ha klart för sig att det är ett stort problem, där vi
              hoppas att regeringen återkommer med ett förtydligande, att vanliga
              människor inte alltid lever sitt liv med utgångspunkt från hur
              regeringen delar upp politikområdena. De fall som vi har kunnat
              se, inte bara under de senaste veckorna utan även i det förgångna,
              är att saker och ting faller mellan två stolar, mellan migrationsmyndigheter
              och socialtjänst. Det gör det nödvändigt med en översyn på den
              här punkten. Jag är lite förvånad över att ministern tror att
              allt detta kommer att kunna avhjälpas enbart med ett meddelandeblad.
              Jag hade nog förväntat mig att man skulle prata om en utredning
              av förhållandena.
            </seg>
          </u>
          <note type="speaker" n="f7950b76">
            Anf. 69 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-207373d975f1f909-3" n="62b262e9">
            <seg n="3356a078">
              Herr talman! Tobias Billström säger att regeringen har en betydligt
              lägre ambitionsnivå än vad Moderaterna har. Jag tycker att det
              är precis tvärtom. Han säger att DNA-test på alla är första försvarslinjen.
              Jag menar att man naturligtvis ska använda DNA-test det är precis
              det vi går fram med förslag om. Men det är när allting annat har
              misslyckats. Det är när vi inte får fram identitetshandlingar,
              när vi inte klarar av att utreda släktskap eller när vi har väldigt
              dåliga förebyggande insatser. Självklart måste det finnas en sådan
              möjlighet. Där är vi överens. Det är en möjlighet som vi nu utökar
              för Migrationsverket i familjeåterföreningsärenden. Det är också
              en möjlighet som vi utökar från den 1 januari 2006 när man misstänker
              att brott har begåtts. Där är vi också överens. Men att det skulle
              vara den första åtgärden man vidtar är vi inte överens om.
            </seg>
            <seg n="e8063804">
              När det gäller Migrationsverket och socialtjänsten tror inte
              heller jag att ett meddelandeblad från Socialstyrelsen löser alla
              problem. Jag tror att det är en viktig insats, som riktas till
              alla myndigheter, alltså både skola, förskola, sjukvård och så
              vidare. Alla som kommer i kontakt med barn har en anmälningsskyldighet.
            </seg>
            <seg n="4b5a7207">
              När det sedan gäller de specifika fallen, som har diskuterats
              den senaste tiden där Migrationsverket har gjort anmälningar till
              polisen då man misstänker att brott har begåtts, är de föremål
              för utredning från länsstyrelsens sida. Det finns också en JO-anmälan
              och så vidare. Vi kommer naturligtvis att avvakta de utredningarna.
              Om det är så att vi behöver vidta åtgärder kommer vi att göra
              det. Men jag kan också konstatera att Migrationsverket självt
              redan har vidtagit åtgärder och förtydligat sina rutiner när det
              gäller när man ska anmäla till socialtjänsten och hur man ska
              anmäla till socialtjänsten. Informationen om hur Migrationsverkets
              rutiner ser ut finns på Migrationsverkets hemsida, så den kan
              jag rekommendera till Tobias Billström.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="de84c7be">
            13 § Svar på interpellationerna 2005/06:124 om fastighetsskatt
            och värdeår och 139 om teorin bakom fastighetsskatten
          </note>
          <note type="speaker" n="1af1537f">
            Anf. 70 Finansminister PÄR NUDER (s):
          </note>
          <u who="unknown" xml:id="i-3814367b9201c99b-35" n="1eb035a8">
            <seg n="9aadce7e">
              Herr talman! Per Landgren har frågat mig om jag avser att föreslå
              sådana regeländringar som innebär att ombyggnation och tillbyggnation
              av gamla småhus kan leda till nedsättning av fastighetsskatten.
              Landgren har vidare frågat mig om jag avser att föreslå sådana
              regeländringar som leder till symmetri mellan småhus och hyreshus
              vad gäller hel och halv fastighetsskattebefrielse efter omfattande
              ombyggnation och tillbyggnation.
            </seg>
            <seg n="2d8fcfbf">
              Per Landgren har dessutom frågat mig om teorin bakom fastighetsskatten
              och om jag har för avsikt att föreslå sådana lagändringar som
              innebär att denna beskattningsmodell ska genomföras mer konsekvent
              dels i fastighetsbeskattningen, dels i skattesystemet generellt.
            </seg>
            <seg n="15266e22">
              Jag har valt att besvara båda interpellationerna i ett sammanhang.
            </seg>
            <seg n="7546de27">
              Låt mig inleda med att kortfattat nämna något om principerna
              bakom fastighetsskatten. I skattereformen för snart 15 år sedan
              utgjorde likformighet ett viktigt mål då skattereglerna utformades.
              Likformighet innebär att man så långt som möjligt söker utforma
              beskattningen så att olika typer av kapitalinvesteringar beskattas
              lika. Reglerna ska dels vara rättvisa, dels förhindra att en alltför
              stor del av sparandet och investeringarna kanaliseras till en
              viss sektor. Utgångspunkten vid fastighetsbeskattningen är således
              att fastigheter utgör en kapitaltillgång och att ägaren beskattas
              för en löpande avkastning på samma sätt som sker för övrigt kapital.
              Avkastningen beräknas schablonmässigt utifrån taxeringsvärdet,
              och skatteuttaget ska i princip motsvara den skatt som tas ut
              på övrig kapitalavkastning.
            </seg>
            <seg n="e98e61a1">
              Låt mig också påminna om att de utredningar som berört principerna
              för uttaget av fastighetsskatt, alltsedan nuvarande regelverk
              trädde i kraft vid skattereformen 1991, drar slutsatsen att den
              nu rådande principen är den mest rimliga både ur ett samhällsekonomiskt
              och fördelningspolitiskt perspektiv. Att överge ett fastighetsskattesystem
              baserat på marknadsvärdet och till exempel införa ett system som
              baseras på boyta skulle inte endast få oacceptabla fördelnings-
              och regionalpolitiska konsekvenser utan även leda till att den
              eftersträvade likformigheten i beskattningen mellan olika typer
              av kapitaltillgångar upphävs. I förlängningen riskerar ett sådant
              regelverk att leda till en oönskad samhällsekonomisk fördelning
              av sparande och investeringar. Om fastighetsinvesteringar gynnas
              skattemässigt kommer en alltför stor del av sparandet och investeringarna
              att kanaliseras till denna sektor.
            </seg>
            <seg n="ce468f20">
              Vad gäller reglerna om hel och halv fastighetsskattebefrielse
              så infördes dessa i fastighetsskattelagen i samband med skattereformen.
              Reglerna infördes för att motverka en mycket kraftig ökning av
              utgifterna för nyproducerade bostadshus på grund av breddade skattebaser,
              ändringar i fastighetsskatten och begränsningar av skattelättnaden
              för ränteutgifter. Syftet med skattebefrielsen var alltså att
              gynna nyproduktion av bostadshus. Reglerna gäller för både småhus
              och hyreshus.
            </seg>
            <seg n="92af76a8">
              Reglerna om skattebefrielse är kopplade till byggnadens värdeår,
              det vill säga dess ålder. Värdeåret fastställs vid fastighetstaxeringen
              och är i normalfallet nybyggnadsåret. Om en till- eller ombyggnad
              har ökat boytan i ett småhus ska husets värdeår jämkas. För hyreshusen
              gäller andra jämkningsregler. Syftet med bland annat reglerna
              om värdeår är att åsätta så riktiga taxeringsvärden som möjligt,
              inte att de ska leda till fastighetsskattebefrielse. Reglerna
              fanns också långt innan reglerna om skattebefrielse infördes i
              fastighetsskattelagen.
            </seg>
            <seg n="6ce1b2b8">
              Såväl värdeåret som eventuell jämkning av detta beräknades tidigare
              för både småhusen och hyreshusen på i princip samma sätt som för
              hyreshusen i dag. Reglerna ansågs dock vid en översyn med anledning
              av 1981 års allmänna fastighetstaxering av olika skäl vara krångliga
              och leda till en osäker värdering för småhusens del. I stället
              infördes de regler som gäller för småhus i dag.
            </seg>
            <seg n="a927aa7e">
              Beräkningen av hur stor jämkningen av värdeåret blir efter en
              till- eller ombyggnad skiljer sig således i dag åt mellan småhus
              och hyreshus. För småhusen krävs att boytan ökat, och en sammanvägning
              görs av när de olika delarna av huset byggts. Det är alltså förändringar
              av boytan som ligger till grund för beräkningen. För hyreshusen
              krävs inte någon ökning av boytan. I stället jämförs samtliga
              nedlagda till- och ombyggnadskostnader med nybyggnadskostnaden.
            </seg>
            <seg n="cdd9c320">
              Per Landgren har påstått att befrielse från fastighetsskatt vid
              till- eller ombyggnation av ett småhus aldrig kan erhållas när
              någon del av befintlig byggnadsstomme tillvaratas. Jag menar att
              gällande lagstiftning inte utesluter detta även om det i praktiken
              krävs att den del av det befintliga huset som behålls är väldigt
              liten och den till- eller ombyggda delen väldigt omfattande. Det
              är således endast i ett fåtal fall som skattebefrielse kan uppnås.
              Det svar jag lämnade den 26 oktober 2005 på Landgrens tidigare
              fråga kunde ha varit utförligare i denna del. Min uppfattning
              att det i grunden är välmotiverat med skillnader i värderingen
              av helt nybyggda hus respektive till- eller ombyggda hus står
              jag också fast vid.
            </seg>
            <seg n="d46a9c9f">
              Den symmetri mellan småhus och hyreshus när det gäller regler
              för beräkning av värdeår och jämkning som Landgren efterfrågar
              förelåg alltså tidigare men ändrades efter en översyn för småhusens
              del. Vid den tiden fanns som sagt inte reglerna om fastighetsskattebefrielse,
              utan syftet med ändringarna var att förbättra möjligheterna att
              åsätta småhusen en så riktig värdering som möjligt. Någon motsvarande
              ändring har inte ansetts nödvändig för hyreshusen.
            </seg>
            <seg n="b8fe275d">
              Man bör i detta sammanhang komma ihåg att det finns stora skillnader
              i förvaltning och innehav av hyreshus och småhus. Hyreshusen förvaltas
              normalt yrkesmässigt, och det finns oftast en ordnad bokföring
              över vidtagna åtgärder. Åtgärder som vidtagits i hyreshus får
              också i regel genomslag på hyresnivån, vilket innebär att taxeringsvärdet
              påverkas även av sådana åtgärder som med detta system inte skulle
              få något genomslag vid taxeringen av småhus. Reglerna för bestämmande
              av värdeår för hyreshusen medför således inte samma osäkerhet
              för dessa som motsvarande regler ansågs göra för småhusen.
            </seg>
            <seg n="d662445c">
              Olikheterna mellan småhusen och hyreshusen vad gäller värdeår
              beror alltså på en strävan att kunna åsätta så riktiga taxeringar
              som möjligt, inte att åstadkomma olika förutsättningar för fastighetsskattebefrielse.
            </seg>
            <seg n="12cf5dd8">
              Mot bakgrund av detta avser jag inte att nu föreslå några sådana
              ändringar avseende reglerna om värdeår och fastighetsskatt som
              Per Landgren efterfrågar. Det är för närvarande inte heller aktuellt
              att föreslå förändringar i fastighetsbeskattningen. Jag tycker
              dessutom att avvägningen mellan olika beskattningsprinciper i
              nuvarande regelverk generellt är välbalanserad.
            </seg>
          </u>
          <note type="speaker" n="5002e694">
            Anf. 71 PER LANDGREN (kd):
          </note>
          <u who="per_landgren_365b3c" xml:id="i-c00ed36bd49e296d-0" n="43e44071">
            <seg n="5dff675d">
              Herr talman! Kära åhörare! Ni reser er nu, jag kan förstå det.
            </seg>
            <seg n="95af55f0">
              Finansministern har valt att besvara båda interpellationerna
              i ett sammanhang. Jag har valt att föra diskussionen enbart om
              fastighetsskatt och värdeår. Sammanhanget är inte enhetligt. Jag
              kommer att återkomma med en ny interpellation om teorin bakom
              fastighetsskatten i ett särskilt sammanhang, som det brukar heta.
            </seg>
            <seg n="e0c42f19">
              Låt mig först säga att när jag jämför svaret på min interpellation
              med svaret tidigare på min fråga i samma ämne undrar jag om det
              är skrivet av samme författare. De två svaren, som jag betraktar
              det, är led i en resa där finansministern sakta men säkert bringas
              till insikt om hur rättsläget ligger till. Han har dock inte kommit
              fram till slutstationen än. Under resans gång upprepar han med
              allt mindre trovärdighet om skillnaden vad gäller lagstiftning
              om skattebefrielse för helt nybyggda hus respektive till- eller
              ombyggda hus att det är i grunden välmotiverat. I grunden får
              väl tolkas som en ny brasklapp under den här resan.
            </seg>
            <seg n="89337d6f">
              För att ett småhus ska räknas som nybyggt och befrielse från
              fastighetsskatten ska bli aktuell får ingen del av en tidigare
              byggnadsstomme på platsen användas. Detta innebär att om man behåller
              mer än bottenplattan av huset så räknas inte huset som nybyggt.
              Någon befrielse från fastighetsskatten kan då inte erhållas. Detta
              framgår såväl av lagstiftningen, Skatteverkets egen broschyr i
              ämnet som domar från våra domstolar. Att Pär Nuder i sitt svar
              på min interpellation anger att större om- och tillbyggnader av
              mindre småhus kan ge skattefrihet duger gott som bevis på att
              finansministern fortfarande befinner sig på kunskapsresan och
              faktiskt är felinformerad. Möjligtvis försöker han desinformera
              eller så förstår inte finansministern lagstiftningen. Det kan
              vara en kombination.
            </seg>
            <seg n="6bbe3333">
              I svaret på min tidigare fråga ges medborgarna svaret att äldre
              småhus som byggs om eller byggs till återigen kan komma att betraktas
              som nybyggt eller nästan nybyggt och därigenom komma att omfattas
              av reglerna om hel och halv fastighetsskattebefrielse. Nu heter
              det att gällande lagstiftning inte utesluter detta. Det är i det
              senaste svaret det är lite textkritik här. Vidare: Det är således
              endast i ett fåtal fall som skattebefrielse kan uppnås.
            </seg>
            <seg n="ab50e4d8">
              Här har vi klara diskrepanser. Faktum kvarstår att i Skatteverkets
              lagtolkning och praxis måste värdeåret vid jämkning bli året före
              det år som fastighetstaxeringen sker för att skattebefrielse ska
              inträffa. Det framgår också av 3 § fastighetsskattelagen. Är året
              för fastighetstaxering 2006 får således ett småhus som åsätts
              värdeår 2004 ingen reduktion av fastighetsskatten. Punkt.
            </seg>
            <seg n="8433fb00">
              I interpellationssvaret skriver dessutom finansministern att
              syftet med bland annat reglerna om värdeår är att åsätta så riktiga
              taxeringsvärden som möjligt, inte att de ska leda till fastighetsskattebefrielse.
              Nej, och det ju precis vad reglerna inte gör. Kommunicerar vi,
              finansministern? Är det rak kommunikation?
            </seg>
            <seg n="b5cd79b6">
              Svaret är inte enhetligt. Det är motsägelsefullt, herr talman.
            </seg>
          </u>
          <note type="speaker" n="722787a0">
            Anf. 72 Finansminister PÄR NUDER (s):
          </note>
          <u who="unknown" xml:id="i-3814367b9201c99b-36" n="1eb035a8">
            <seg n="ef567798">
              Herr talman! Jag har givit mitt längsta interpellationssvar hittills,
              och jag har ingenting att anföra utöver det svar som jag precis
              har angivit. Jag har heller inte fått någon fråga av Per Landgren.
              Jag har bara en stilla reflexion. Jag förstår egentligen inte
              varför Per Landgren över huvud taget botaniserar i hur fastighetsbeskattningen
              är konstruerad i sina enskildheter med tanke på att Kristdemokraterna
              vill avskaffa fastighetsskatten.
            </seg>
            <seg n="6e7501fa">
              Jag förstår kanske ändå varför han gör det. Han har ju inte lyckats
              övertyga sina borgerliga bröder i den så kallade alliansen om
              nödvändigheten av att avskaffa fastighetsskatten. Vi får väl fortsätta,
              i den skatteöversyn som jag har aviserat efter valet, att diskutera
              även hur fastighetsbeskattningen ska vara beskaffad. Välkommen
              i det arbetet.
            </seg>
          </u>
          <note type="speaker" n="741c451b">
            Anf. 73 PER LANDGREN (kd):
          </note>
          <u who="per_landgren_365b3c" xml:id="i-c00ed36bd49e296d-1" n="43e44071">
            <seg n="bfe7b879">
              Herr talman! Det är fantastiskt att höra detta från finansministern.
              Jag utgår från nuvarande rättsläge. Jag skulle gärna utgå ifrån
              att vi hade makten och fick skapa befintligt rättsläge. Det är
              läget nu som min interpellation gäller och som min fråga gällde.
            </seg>
            <seg n="2b574728">
              Det är människor av kött och blod som drabbas av detta.
            </seg>
            <seg n="5f5a6242">
              Det föranleddes av ett exempel från Dagens Nyheter. Nu ska jag
              ta ett exempel från kammarrätten i Helsingfors.
            </seg>
            <seg n="2ee6a887">
              Det handlar om en gammal omodern torpstuga på 51 kvadratmeter
              som byggdes ut med 75 kvadratmeter till ett så gott som nytt hus,
              enligt dagligt vanligt språkbruk, på 125 kvadratmeter. Den gamla
              delen förseddes med nytt kök, ny avloppsanläggning, nytt tak,
              nytt badrum, nyborrad brunn, nya fönster, ny invändig renovering
              och så vidare. Det nya huset ansågs inte nybyggt och full fastighetsskatt
              utgick från första dagen.
            </seg>
            <seg n="688ac01e">
              Hade det däremot varit fråga om ett hyreshus som byggts om på
              motsvarande sätt hade reduktion av fastighetsskatten kunnat erhållas.
            </seg>
            <seg n="8bd9c7a5">
              Om nu finansministern vill ha frågor jag är inte säker på att
              jag får svar undrar jag: Var finns logiken i detta mellan hyreshus
              och småhus? Varför ska fastighetsbolag få lättnader i sin fastighetsbeskattning,
              men inte småhusägare? Värnar inte regeringen om den lilla människan
              i sitt lilla hus utan snarare om fastighetsbolagen i sina stora?
            </seg>
            <seg n="2b460086">
              En annan konsekvens av reglerna att skattefrihet inte kan beviljas
              vid om- och tillbyggnation av småhus är att många äldre småhus
              får falla för grävskoporna helt i onödan. Med full fastighetsskatt
              från första dagen efter en eventuell om- och tillbyggnad tvingas
              många i stället att bygga nytt. Hur detta rimmar med dagens miljötänkande
              begriper jag inte.
            </seg>
            <seg n="4eb69638">
              Ska vi inte ta vara på fullt renoveringsbara småhus i stället
              för att öka belastningen på miljön genom att riva husen? Varför
              försvarar finansministern en lagstiftning som i praktiken är rivningsdrivande
              i äldre småhusområden och dessutom är miljöförstörande?
            </seg>
            <seg n="de11f605">
              Det är många frågor, herr talman.
            </seg>
            <seg n="53925cc6">
              Man skulle kunna tro att denna lagstiftning gällde under 60-
              och 70-talens rivningshysteri. Nu är det år 2005. Ärligt talat
              kan jag inte förstå att finansministern inte kan erkänna att Sverige
              borde ha samma villkor för befrielse från fastighetsskatt för
              småhus som för hyreshus.
            </seg>
            <seg n="6ff0b676">
              Jag kan på sätt och vis förstå reträtten. Att först ha skrivit
              direkt fel i svaret på min fråga. Det står: Om ett äldre småhus
              byggs om eller byggs till innebär reglerna att huset återigen
              kan komma att betraktas som nybyggt eller nästan nybyggt och därmed
              komma att omfattas av reglerna om hel eller halv skattebefrielse.
            </seg>
            <seg n="b686258d">
              Det är ju fel. Det krävs en ökning av boytan. När en jämkning
              sker kommer man aldrig till någon fastighetsskattebefrielse. Det
              har rättsfall visat, och även Skatteverkets tolkning.
            </seg>
            <seg n="a22f2817">
              Så kommer vi till finansministerns ursäkt och reträtt. Det står
              i interpellationssvaret: Det svar jag lämnade den 26 oktober 2005
              på Landgrens tidigare fråga kunde ha varit utförligare i denna
              del.
            </seg>
            <seg n="87eb1772">
              Där hittar vi den lilla ursäkten för att ha informerat fel om
              en lagstiftning som är svår och som behöver ändras och som drabbar
              människor.
            </seg>
          </u>
          <note type="speaker" n="ce118037">
            Anf. 74 Finansminister PÄR NUDER (s):
          </note>
          <u who="unknown" xml:id="i-3814367b9201c99b-37" n="1eb035a8">
            <seg n="28c6e080">
              Herr talman! Jag har inga som helst problem med att i riksdagens
              protokoll än en gång läsa in att det svar jag lämnade den 26 oktober
              2005 på Landgrens tidigare fråga kunde ha varit utförligare i
              denna del. Jag har inga som helst problem med den typen av erkännanden.
              Där kanske vi skiljer oss åt, åtminstone att döma av det tonläge
              som Per Landgren brukar ha i debatten.
            </seg>
            <seg n="f63be196">
              Det är fascinerande att se vilket engagemang det finns för enskildheter
              i ett skattesystem i en specifik skatt som man vill avskaffa.
              Jag har, som sagt, givit ett långt svar på konkreta frågor. Jag
              hänvisar till det. Jag är öppen för att diskutera enskildheter
              i fastighetsbeskattningen. Det bör vi göra i den större översyn
              av skattesystemet som jag har aviserat tidigare.
            </seg>
            <seg n="b13b3053">
              Som jag sade i mitt tidigare inlägg, Per Landgren: Det vi har
              fått besked om under senare tid är att fastighetsskatten blir
              kvar, även om olyckan är framme och det blir en borgerlig regering.
              Det är naturligtvis viktigt att även den här typen av synpunkter
              beaktas.
            </seg>
            <seg n="b2e0218d">
              Välkommen i det reformarbete vi har framför oss för att behålla
              fastighetsskatten.
            </seg>
          </u>
          <note type="speaker" n="13f78a2f">
            Anf. 75 PER LANDGREN (kd):
          </note>
          <u who="per_landgren_365b3c" xml:id="i-c00ed36bd49e296d-2" n="43e44071">
            <seg n="18c7f284">
              Herr talman! Det är en spännande retorisk strategi att helt och
              hållet avvika från ämnet och ge sig in på helt andra saker. Jag
              bekymrar mig om det nuvarande rättsläget oavsett vilka bra förslag
              Kristdemokraterna har. Det är möjligen inställningen hos finansministern
              och försöken att förtäcka felaktig information i svaren som gör
              att jag hetsar upp mig lite. Om man dessutom sover lite på nätterna
              och jobbar här uppe behöver man extra energi.
            </seg>
            <seg n="8d420025">
              Jag vill avsluta med att säga att det är uppenbart att finansministern
              fortfarande tror att om ett småhus byggs om eller byggs till kan
              dess ägare slippa fastighetsskatt i fem år och få halv fastighetsskatt
              i ytterligare fem. Nu har det blivit väldigt ovanligt, men finansministern
              tror det fortfarande.
            </seg>
            <seg n="c30aaf56">
              När nu rättsläget är ett annat, hur kan finansministern då framhärda
              i att någon ändring i lagstiftningen inte behövs? Någon typ av
              logisk anständighet kräver jag även om Kristdemokraterna har ett
              väldigt mycket bättre förslag.
            </seg>
            <seg n="11fbc00e">
              Välmotiverad och välbalanserad, läser vi. Detta är ju ihåligt.
              I interpellationssvaret skriver finansministern: Det svar jag
              lämnade den 26 oktober 2005 på Landgrens tidigare fråga kunde
              ha varit utförligare i denna del. Nu har vi det tre eller fyra
              gånger i protokollet. Det blir lite löjeväckande. Är det ursäkten
              för att finansministern har tagit fel om rättsläget och kommit
              med felaktig och missvisande information? Är det ett meddelande
              från något ofelbarhetsdepartement i en skattefråga där lagstiftningen
              är direkt skadlig och slår hårt mot enskilda människors frihet
              och framtidsdrömmar, tycker jag att det är fullt legitimt att
              vara något upprörd. Fel begår vi alla och ursäkter ska tas på
              allvar. Men ansvar ska tas och sådana här glidningar inger inte
              något större förtroende för finansministern heller.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="e139943c">
            14 § Svar på interpellation 2005/06:136 om förmögenhetsskatten
          </note>
          <note type="speaker" n="6ba08fc6">
            Anf. 76 Finansminister PÄR NUDER (s):
          </note>
          <u who="unknown" xml:id="i-3814367b9201c99b-38" n="1eb035a8">
            <seg n="1322fa7a">
              Herr talman! Stefan Hagfeldt har frågat mig om jag avser att
              lägga fram ett förslag om avskaffande av förmögenhetsskatten och
              i så fall när. Stefan Hagfeldt har vidare frågat, för det fall
              något sådant förslag inte kommer att läggas fram, vilka mina motiv
              är för att även fortsättningsvis ha kvar förmögenhetsskatten.
            </seg>
            <seg n="66459b31">
              Nej, jag har för närvarande inte för avsikt att lägga fram något
              förslag om att avskaffa förmögenhetsskatten. Skatten bidrar årligen
              med mellan 5 och 6 miljarder kronor till statskassan. Merparten
              av skatten betalas av höginkomsttagare. Motiven för förmögenhetsskatten
              är således statsfinansiella och fördelningspolitiska.
            </seg>
            <seg n="35d1169f">
              Jag har debatterat förmögenhetsskatten vid ett flertal tillfällen
              i riksdagen under hösten. Vad jag har sagt är att regeringen inte
              utesluter en diskussion om den framtida utformningen av förmögenhetsskatten.
              En sådan diskussion bör dock föras i ett större skattepolitiskt
              sammanhang där fördelningspolitiska och statsfinansiella överväganden
              kan beaktas på ett ansvarsfullt sätt.
            </seg>
            <seg n="e90f73b1">
              Som bekant förbereder regeringen nu en samlad översyn av skattesystemet.
              Avsikten är att framöver bjuda in övriga partier till överläggningar
              om en bred skattereform. I det sammanhanget är jag beredd att
              diskutera eventuella förändringar i förmögenhetsbeskattningen.
            </seg>
          </u>
          <note type="speaker" n="ce7abf84">
            Anf. 77 STEFAN HAGFELDT (m):
          </note>
          <u who="stefan_hagfeldt_47bc43" xml:id="i-c549d8e99f5dcbbf-0" n="0b5cc24f">
            <seg n="7c6841bc">
              Herr talman! Jag vill börja med att tacka finansministern för
              svaret. Jag måste tyvärr samtidigt säga att jag är besviken.
            </seg>
            <seg n="77b4ada2">
              Finansministern talar mot bättre vetande när han säger att motiven
              för förmögenhetsskatten är dels fördelningspolitiska, dels statsfinansiella.
              Mot finansministerns åsikter står en förkrossande majoritet av
              ekonomiska experter i landet som hävdar att förmögenhetsskatten
              driver kapital ut ur landet och missgynnar kapitalbildning, riskvillighet,
              investeringar och nyföretagande.
            </seg>
            <seg n="1d004f00">
              Svenskt Näringsliv har räknat, mycket försiktigt, på att om bara
              10 % av de utflyttade 500 miljarderna återvänder till Sverige
              får staten in mer pengar i skatt än vad förmögenhetsskatten i
              sig beräknas inbringa. Det finns de som hävdar att över 1 000
              miljarder kronor flyttats ut ur landet. Skulle då 10 % återvända
              blir vinsten för staten över 10 miljarder kronor, vilket är ungefär
              dubbelt så mycket som fastighetsskatten beräknas ge.
            </seg>
            <seg n="a886ccb0">
              Skatteverkets generaldirektör Mats Skönstrand har uttalat sig
              i frågan och sagt att förmögenhetsskatten bör avskaffas. Han redovisar
              att det normalt inte längre är de förmögna som beskattas utan
              att det numera är många vanliga människor som genom höga taxeringsvärden
              på sina hus råkar illa ut.
            </seg>
            <seg n="6be7d3dc">
              Socialdemokraten P.-O. Edin, han med Skattebasutredningen, var
              en av dem som utfrågades av skatteutskottet för ett par år sedan.
              Enligt protokollet redovisade han då att förmögenhetsskatten är
              en dålig skatt ur teknisk synpunkt.
            </seg>
            <seg n="d6ae1b58">
              Han säger ordagrant: Förmögenhetsskatten är till exempel så utomordentligt
              lätt att smita undan. Har du en förmögenhet som är beskattningsbar
              så stoppar du in den i en kapitalförsäkring, och då försvinner
              den. Eller så köper du olistade aktier för den. Du kan belåna
              ditt förmögenhetsinnehav och ta pengarna från banken och gå och
              köpa olistade aktier. Då försvinner också förmögenheten. Man ska
              komma ihåg att detta skapar en väldig orättvisa.
            </seg>
            <seg n="0e489be8">
              Han säger vidare: Det skadar svensk ekonomi. Detta är ett typexempel
              på en skatt som gör mycket stor skada och har väldigt liten positiv
              effekt.
            </seg>
            <seg n="7363a142">
              Sådana skatter ska vi inte ha i Sverige, konstaterar han.
            </seg>
            <seg n="98c91dde">
              Herr talman! Jag har två frågor till finansministern.
            </seg>
            <seg n="6ac325b8">
              Varför envisas ni socialdemokrater med att behålla förmögenhetsskatten,
              som enligt expertisen gör mycket stor skada och dessutom medför
              att vi alla blir fattigare i Sverige?
            </seg>
            <seg n="5fe041e1">
              Den andra frågan handlar om att regeringen i nästa års budget
              räknar med ökade intäkter från förmögenhetsskatten. Är inte det
              märkligt mot bakgrund av att arvs- och gåvoskatten har tagits
              bort och fribeloppet höjts? Ändå skrivs intäkterna från förmögenhetsskatten
              upp. Räknar Pär Nuder med att det är de höjda taxeringsvärdena,
              som drabbar vanliga inkomsttagare så hårt, som kommer att stå
              för de ökade intäkterna från förmögenhetsskatten?
            </seg>
          </u>
          <note type="speaker" n="7ce87db2">
            Anf. 78 PER LANDGREN (kd):
          </note>
          <u who="per_landgren_365b3c" xml:id="i-c00ed36bd49e296d-3" n="43e44071">
            <seg n="60080779">
              Herr talman! Finansministern har tidigare efterlyst frågor. Jag
              ska ställa en fråga till finansministern. Anser finansministern
              att det finns några skadliga inslag i eller skadliga effekter
              av förmögenhetsskattelagstiftningen som den nu ser ut?
            </seg>
          </u>
          <note type="speaker" n="ea4ed327">
            Anf. 79 Finansminister PÄR NUDER (s):
          </note>
          <u who="unknown" xml:id="i-3814367b9201c99b-39" n="1eb035a8">
            <seg n="4fd5c498">
              Herr talman! Jag ska först ta upp det som gäller förmögenhetsskatten
              och fördelningspolitiken. 300 000 personer betalar förmögenhetsskatt
              i Sverige 4 % av befolkningen över 18 år. Den tiondel av befolkningen
              som tjänar mest står för ungefär två tredjedelar av förmögenhetsskatten.
              Man kommer inte undan att det finns en fördelningspolitisk dimension
              i den här frågan, Stefan Hagfeldt.
            </seg>
            <seg n="9f337b4a">
              P.-O. Edin, en person som jag har mycket stort förtroende för
              och lyssnar på i många olika sammanhang, har synpunkter på förmögenhetsskatten.
              Det kan jag ha respekt och förståelse för. Men så mycket känner
              jag P.-O. Edin att han aldrig skulle komma på tanken att finansiera
              avskaffandet av förmögenhetsskatten eller som ni vill halverandet,
              för ni orkar ju inte mer än så genom att låta de arbetslösa betala.
              Det är nämligen precis vad det handlar om. Kostnaden för att halvera
              förmögenhetsskatten är ungefär 3,6 miljarder, och det är den kostnaden
              ni vill överlasta på de arbetslösa.
            </seg>
            <seg n="653a2a8a">
              Jag är beredd att diskutera förmögenhetsskattens effekter på
              investeringsvilja och nyföretagande och huruvida den driver kapital
              ut ur landet, men jag vill göra det i ett större fördelningspolitiskt
              och skattepolitiskt sammanhang. Det är skillnaden.
            </seg>
            <seg n="575533f1">
              Det jag dock inte kan förstå, herr talman, är varför ni, om nu
              hälften av det ni säger om förmögenhetsskattens skadliga verkningar
              stämmer, nöjer er med att bara avskaffa halva förmögenhetsskatten
              i den händelse det skulle bli en borgerlig regering. Detta borde
              ju vara det första beslut som en borgerlig regering dag 1 skulle
              fatta. Det vore bra att få era synpunkter på den saken.
            </seg>
          </u>
          <note type="speaker" n="b920103f">
            Anf. 80 STEFAN HAGFELDT (m):
          </note>
          <u who="stefan_hagfeldt_47bc43" xml:id="i-c549d8e99f5dcbbf-1" n="0b5cc24f">
            <seg n="29c45d90">
              Herr talman! Till att börja med måste de där siffrorna på hur
              många som betalar förmögenhetsskatt vara ett par år gamla. Jag
              har själv försökt att få fram siffror med hjälp av riksdagens
              utredningstjänst, och de säger att de inte går att få de senaste
              siffrorna. Det är i och för sig självklart, för nu har ju det
              inträffat att fastighetstaxeringsvärdena kommer att höjas.
            </seg>
            <seg n="6fe4d83e">
              Jag fick inget svar på frågan varför regeringen räknar med ökade
              inkomster från fastighetsskatten. Då är det väl en övervältring.
              När det gäller de stora aktieägarna, majoritetsägarna, har ju
              regeringen i sin vishet sagt att de inte ska betala någon förmögenhetsskatt
              på sitt stora aktieinnehav.
            </seg>
            <seg n="653e82e3">
              Vad sedan gäller alliansen är det faktiskt så att vi satsar på
              att få folk i arbete. Det är nästan en och en halv miljon svenskar
              i arbetsför ålder som inte går till något arbete. Därför kan vi
              inte ta bort alla skatter på en gång eller minska dem i den takt
              vi vill. Alliansen har sagt att vi tar bort förmögenhetsskatten
              i två steg, och detta är fullständigt finansierat i våra budgetar.
            </seg>
            <seg n="cd986b38">
              Herr talman! Jag återkommer till utfrågningen av P.-O. Edin i
              skatteutskottet. Han konstaterade i ett svar på en fråga från
              en vänsterpartist om förmögenhetsskatten följande: Det är ett
              politiskt problem att ta bort en skatt som många vanliga människor
              upplever som rättvis, även om det skulle vara rättvisare att ta
              bort den.
            </seg>
            <seg n="a5712e2c">
              Han går vidare i sitt svar och framhåller att man måste vara
              ärlig: Det tror jag i längden är en mycket dålig strategi, politiskt,
              för det är ju faktiskt att lura människor. Det är ju att stå för
              något som inte är sant och att säga att det här är en bra skatt
              från rättvisesynpunkt.
            </seg>
            <seg n="129b2cd1">
              Han tillägger: Det är er uppgift han syftar då på oss politiker
              att ta tag i det problemet och gå ut och säga: Det här är ingen
              bra skatt, inte ens ur mina värderingars vinkel. Om det är någonting
              som svenska folket i längden kommer att uppskatta, tror jag, så
              är det att ha ärliga politiker som vågar säga som det är, även
              om det ibland är lite obekvämt att visa hur verkligheten ser ut.
            </seg>
            <seg n="e9689fae">
              Herr talman! P.-O. Edin har säkert här redovisat varför Socialdemokraterna
              behåller en skatt som har så negativa effekter för svenska folket.
              Förklaringen är helt enkelt att man i så många år hävdat att förmögenhetsskatten
              är positiv för landet och bara drabbar höginkomsttagare. Att nu
              gå ut och redovisa att så inte är fallet klarar inte regeringen
              av.
            </seg>
            <seg n="467703c9">
              Trots att de flesta andra länder har insett förmögenhetsskattens
              negativa effekter fortsätter Socialdemokraterna att blunda för
              dessa. Bland OECD:s 30 medlemmar finns det i dag bara åtta länder
              som har kvar denna skatt. Redan under 1990-talet avskaffades förmögenhetsskatten
              i exempelvis Danmark, Tyskland, Nederländerna och Österrike.
            </seg>
            <seg n="12c9bb1b">
              Förmögenhetsskattens orimliga konsekvenser har också nyligen
              visat sig i att arbetande kapital i företag förmögenhetsbeskattas.
              Denna skatt, som är helt orättfärdig, har döpts till lex Uggla
              av massmedierna.
            </seg>
            <seg n="98ba3018">
              Herr talman! Jag återkommer till mina frågor till finansministern,
              som han fortfarande inte har besvarat. Varför behåller ni socialdemokrater
              förmögenhetsskatten när en förkrossande majoritet av Sveriges
              ekonomer anser att den har mer negativa effekter än positiva?
            </seg>
            <seg n="0b341473">
              Tystnaden är lika stor på frågan om bakgrunden till att ni socialdemokrater
              beräknar att förmögenhetsskatten ska dra in mer pengar till statskassan
              nästa år än vad den gör i år. Är inte det märkligt mot bakgrund
              av att arvs- och gåvoskatten har tagits bort och fribeloppet höjts?
            </seg>
          </u>
          <note type="speaker" n="21e48556">
            Anf. 81 PER LANDGREN (kd):
          </note>
          <u who="per_landgren_365b3c" xml:id="i-c00ed36bd49e296d-4" n="43e44071">
            <seg n="c8c2340f">
              Herr talman! Jag ställde en förhållandevis enkel fråga även om
              svaret kanske kan vara komplicerat var frågan enkel att begripa
              om det finns några som helst skadliga effekter ändå av förmögenhetsskatten
              som möjligtvis finansministern kunnat tillstå. I stället kommer
              någon typ av raljerande över att alliansen inte tar bort den med
              en gång om den nu är så skadlig.
            </seg>
            <seg n="b7e5cdfb">
              Jag kan väl säga att under de dåliga budgetförutsättningar som
              den sittande regeringen och majoriteten skapar får man faktiskt
              prioritera, välja och vraka. Ni har en förmåga att fördela men
              en väldigt låg förmåga att skapa tillväxt så att kakan växer och
              blir större.
            </seg>
            <seg n="5eab5088">
              Nej, jag tror att problemet, när nu finansministern tar upp att
              det är fördelningspolitiska effekter och så vidare, egentligen
              är att det mesta av förmögenhetsskatten tas ut på hus, på fastigheter.
              Jag tror att Socialdemokraterna är bundna av den ideologiska megasymbolen
              som det har blivit. De är rädda för kritik från vänster och från
              annat håll, trots att de egentligen vet, finansministern vet precis
              som P.-O. Edin, att det här är den dummaste skatt som vi har.
              Det är den mest skadliga skatten för ekonomins funktionssätt.
            </seg>
            <seg n="c3ba7018">
              Alla partier och egentligen alla som sätter sig in i det här
              vet att förmögenhetsskatten är godtycklig. Den kan lätt skatteplaneras
              bort. Men föreställningen om att det är en rättviseskatt lever
              fortfarande stark i rörelsen. Det får man ha respekt för att finansministern
              tar hänsyn till. Men som finansminister bör han se till Sveriges
              bästa i första hand. Det finns liksom ingen rim och reson i att
              innehav av Teliaaktier ska behandlas annorlunda än innehav av
              Tele 2-aktier till exempel.
            </seg>
          </u>
          <note type="speaker" n="23a8c498">
            Anf. 82 Finansminister PÄR NUDER (s):
          </note>
          <u who="unknown" xml:id="i-3814367b9201c99b-40" n="1eb035a8">
            <seg n="a5501df3">
              Herr talman! Först vänder jag mig till Per Landgren som påstår
              att regeringen är dålig på att skapa tillväxt. Jag ska inte ta
              åt mig äran för all den ökade tillväxt som vi för närvarande har
              i Sverige. Men jag vill ändå påminna Per Landgren om att vi med
              största sannolikhet kommer att revidera upp tillväxten både för
              i år och för nästa år så att vi ännu mer kommer att överstiga
              det europeiska genomsnittet vad gäller tillväxtnivå. Vi kommer
              att ha högre tillväxt än de 2,4 % som vi trodde i budgetpropositionen
              för i år och högre tillväxt nästa år än de 3,1 % som vi trodde
              i budgetpropositionen. Kakan växer, Per Landgren, och den växer
              ganska så rejält.
            </seg>
            <seg n="ab26a9d5">
              Till Stefan Hagfeldt som säger att avskaffandet eller halva avskaffandet
              av förmögenhetsskatten är fullständigt finansierat vill jag säga
              att det är just det som är problemet. Problemet med er skattepolitik
              är att det är de arbetslösa, de sjuka och de förtidspensionerade
              som får betala halveringen av avskaffandet av förmögenhetsskatten.
              Ni må åberopa P.-O. Edin och hans synpunkter på skattesystemet
              hur mycket som helst, men han skulle aldrig någonsin komma på
              tanken att låta de arbetslösa betala avskaffandet eller halveringen
              av förmögenhetsskatten.
            </seg>
            <seg n="e03e0f5c">
              Men jag är beredd att diskutera förmögenhetsskatten i ett större
              skattepolitiskt sammanhang. Det är inga skygglappar. Vi avskaffade
              arvs- och gåvoskatten för knappt ett år sedan, vid årsskiftet.
            </seg>
            <seg n="2de9d4a7">
              Men det som är intressant här är att är man borgerlig väljare
              och verkligen vill bli av med förmögenhetsskatten ska man lägga
              sin röst på Junilistan, därför att de står för ett omedelbart
              avskaffande av förmögenhetsskatten i motsats till den borgerliga
              alliansen. Detta har Rune Andersson, en sympatisör med Junilistan,
              kritiserat er i alliansen för i Dagens Industri. Beskedet till
              borgerliga sympatisörer som omedelbart vill avskaffa förmögenhetsskatten
              är: Lägg er röst på Junilistan!
            </seg>
          </u>
          <note type="speaker" n="1fab0fa1">
            Anf. 83 STEFAN HAGFELDT (m):
          </note>
          <u who="stefan_hagfeldt_47bc43" xml:id="i-c549d8e99f5dcbbf-2" n="0b5cc24f">
            <seg n="24afaedb">
              Herr talman! Finansministern får gärna uppmana folk att rösta
              på andra partier. Skillnaden kanske är att vi i alliansen har
              ett samlat paket för skatterna. Vi har någonting som vi kallar
              för arbetslinjen som tyvärr Socialdemokraterna har avvikit ifrån.
              Man kan närmast säga att ni nu slår vakt om bidragen. Att få så
              många som möjligt i arbete får komma lite i andra hand, vilket
              är mycket märkligt. Vi satsar alltså oerhörda belopp på att få
              in fler, hundratusentals nya jobb i Sverige. Det är väl det som
              är det viktiga.
            </seg>
            <seg n="f50615b0">
              En sådan skadlig skatt som förmögenhetsskatten tar vi i två steg.
              Det kan man kritisera. Jag kan faktiskt säga att jag hellre hade
              velat ta det i ett steg. Men jag respekterar också att allting
              ska betalas.
            </seg>
            <seg n="612ef084">
              Avslutningsvis säger finansministern att regeringen inte utesluter
              en diskussion om den framtida utformningen av förmögenhetsskatten.
              Han säger att regeringen förbereder en samlad översyn av skattesystemet
              och att bjuda in övriga partier till överläggningar om en bred
              skattereform.
            </seg>
            <seg n="7e914196">
              Det är bara det att efter valet 1998 kom det en liknande inbjudan.
              Dåvarande finansministern åstadkom ingenting. Efter ett knappt
              år upplöstes det hela utan att ha åstadkommit en enda sak. Det
              gör mig lite skeptisk till hur det kommer att gå den här gången.
            </seg>
            <seg n="8bb15c63">
              Det säkraste för svenska folket är naturligtvis att rösta fram
              alliansen som är beredd att snabbt ta bort den här förmögenhetsskatten
              och framför allt få folk i arbete igen.
            </seg>
            <seg n="ff5f8b05">
              Herr talman! Avslutningsvis kan jag säga att jag inte har fått
              svar på mina två frågor. Finansministern har en chans ytterligare.
              Interpellationsdebatterna är mycket märkliga debatter om man inte
              får svar på en enda fråga.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="20f8b2d5">
            15 § Svar på interpellation 2005/06:128 om regeringens utnämningspolitik
          </note>
          <note type="speaker" n="baac8551">
            Anf. 84 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-41" n="1eb035a8">
            <seg n="4cd42f73">
              Herr talman! Tobias Krantz har frågat mig vilka åtgärder jag
              avser att vidta i syfte att dels bringa regeringens utnämningspolitik
              i bättre överensstämmelse med grundlagen, dels reformera utnämningsmakten
              i riktning mot ökad öppenhet och insyn.
            </seg>
            <seg n="b55405af">
              Utnämningsmakten är en central del i regeringens uppgift att
              styra riket. Naturligtvis är förtjänst och skicklighet av avgörande
              betydelse när det gäller utnämning av nya myndighetschefer.
            </seg>
            <seg n="b13fead8">
              Som Tobias Krantz säkert väl känner till tillsattes i juli förra
              året en parlamentarisk kommitté, Grundlagsutredningen, med uppdrag
              att göra en samlad översyn av regeringsformen. I uppdraget ingår
              att se över regeringens utnämningsmakt. Grundlagsutredningen ska
              redovisa sitt uppdrag senast den 31 december 2008. Jag vill inte
              förekomma de förslag som utredningen kan komma att lägga fram
              när det gäller just utnämningsmakten.
            </seg>
          </u>
          <note n="5721357e">
            Då Tobias Krantz, som framställt interpellationen, anmält att
            han var förhindrad att närvara vid sammanträdet medgav talmannen
            att Helena Bargholtz i stället fick delta i överläggningen.
          </note>
          <note type="speaker" n="1c1def68">
            Anf. 85 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-0" n="d6eca29b">
            <seg n="80528e00">
              Herr talman! Jag får börja med att framföra ett tack från Tobias
              Krantz för svaret på de här interpellationerna som han har tagit
              del av under sin föräldraledighet. Jag vill också tacka för detta.
            </seg>
            <seg n="5ed7e96e">
              Jag börjar med att säga att frågan om regeringens utnämningsmakt
              inte är någon ny fråga. Under alla mina år i konstitutionsutskottet,
              och det är några stycken nu, har den här frågan dykt upp med jämna
              mellanrum. Det är väldigt många som är bekymrade över utnämningsmakten
              och hur utnämningarna går till. Det har vi ju märkt under den
              senaste veckan när det har varit vad jag vill minnas tre program
              i tv. Det är programmet Dokument inifrån som har handlat just
              om utnämningsmakten.
            </seg>
            <seg n="16e08719">
              Alldeles uppenbart säger regeringsformens föreskrifter att vid
              tillsättning av statlig tjänst ska avseende fästas bara vid sakliga
              grunder som förtjänst och skicklighet. Det är väldigt bra och
              väldigt klokt.
            </seg>
            <seg n="206d6039">
              Men så är det ju inte i dag. Det vet vi på olika sätt att det
              inte är. Regeringens utnämningspolitik har ju utsatts för väldigt
              hård kritik, bland annat från förra generaldirektören för Riksrevisionsverket,
              Inga-Britt Ahlenius, som uttryckte sig så här: I Sverige dyker
              det plötsligt upp en ny generaldirektör, och ingen har insyn i
              den processen. Man utkräver inte ansvar för sina politiska vänner,
              och man kan aldrig ställa regeringen till svars för en dålig utnämning.
            </seg>
            <seg n="3790c14d">
              Riksdagen har vid flera tillfällen krävt öppenhet och insyn i
              utnämningsförfarandet, men det sker inte i alla fall. Förvaltningspolitiken
              är ju en av de viktigaste hörnstenarna i en fungerande demokrati,
              och den måste naturligtvis ske i full öppenhet.
            </seg>
            <seg n="85f554f4">
              Jag noterar att statsrådet i flera av svaren till Tobias Krantz
              klagar över att Tobias Krantz har tagit upp de här frågorna tidigare.
              Och jag kan garantera statsrådet att det här kommer inte bara
              Tobias Krantz utan många av oss andra politiker att ta upp gång
              på gång tills vi ser att det blir en tillfredsställande ordning.
              Min partikollega och goda vän Birgit Friggebo sade vid ett tillfälle
              att politik är att tjata. Och den typen av politik kommer vi att
              fortsätta med när det gäller de här frågorna.
            </seg>
            <seg n="54812221">
              Sven-Erik Österberg säger att Grundlagsutredningen pågår det
              är alldeles riktigt, det vi alla om och att man inte ska förekomma
              de förslag som utredningen kan komma att lägga fram när det gäller
              utnämningsmakten. Det är ett väldigt konstigt resonemang, därför
              att de som sitter i utredningen är ju väldigt angelägna om att
              vi ska ha en vital debatt om de här frågorna under den tid som
              utredningsarbetet pågår. Det är ju inte meningen att man ska lägga
              locket på.
            </seg>
            <seg n="12414fb1">
              Herr talman! Avslutningsvis i detta inlägg: Om vi inte ska diskutera
              regeringens utnämningsmakt under den tid som Grundlagsutredningen
              pågår, kan man ju undra om regeringen inte då också ska avstå
              från att göra utnämningar under den tiden. Eller?
            </seg>
          </u>
          <note type="speaker" n="d7de606d">
            Anf. 86 HENRIK VON SYDOW (m):
          </note>
          <u who="henrik_von_sydow_8ca376" xml:id="i-e235ecfabcb6cd5d-0" n="7495b505">
            <seg n="d6d072fb">
              Herr talman! Jag får tacka för det något korta svaret på en väldigt
              viktig och angelägen fråga. Den är viktig därför att den handlar
              om förtroendet för statsförvaltningen. Vi ska ha en effektiv statsförvaltning
              som är i alla medborgares tjänst.
            </seg>
            <seg n="675555cc">
              Ett av motiven till att vi vill ha ökad öppenhet och insyn är
              att försäkra oss om att effektiva, dugliga och duktiga statstjänstemän
              tillsätts som kan sköta statens uppgifter på ett sätt så att respekten
              och förtroendet för statsförvaltningen upprätthålls. Det tror
              jag är ohyggligt angeläget.
            </seg>
            <seg n="3327eb0c">
              Jag tycker inte att det ansvariga statsrådet bara kan hänvisa
              till den pågående Grundlagsutredningen. Statsrådet har ett ansvar
              här och nu eftersom utnämningspolitiken pågår kontinuerligt. Det
              är inte så att den gör halt för att återkomma när Grundlagsutredningen
              är klar. Nästan varje vecka görs nya utnämningar av högre tjänstemän
              i staten.
            </seg>
            <seg n="095abddc">
              Jag tror att statsrådet tog intryck av Sveriges Televisions Dokument
              inifrån, där tidigare socialdemokratiska statsråd och socialdemokratiska
              journalister riktade en rätt svidande kritik mot regeringens utnämningspolitik
              och hur man hanterar utnämningsmakten. Det är ett ansvar som faller
              på Sven-Erik Österberg.
            </seg>
            <seg n="cc0741c8">
              Du vet säkert också att mycket av det här inte bara bestäms av
              hur regeringsformen är utformad. Regeringen har ju sina egna riktlinjer
              och sin egen policy för arbetet här. Varken journalister eller
              riksdagsledamöter som vill granska vilken kompetens och vilken
              kravprofil som regeringen ställt ut för ett visst uppdrag kan
              få se dessa. Det är ett slutet system som dessvärre öppnar upp
              för ett maktmissbruk.
            </seg>
            <seg n="60555927">
              Grundlagsutredningen ska vara klar om tre år. Redan nu vet vi
              att det finns en majoritet i den här kammaren för mer av öppenhet
              och mer av insyn, till exempel att det upprättas kravprofiler
              för de högre statliga tjänsterna och att dessa sedan blir allmänna
              handlingar.
            </seg>
            <seg n="d60d31dd">
              Jag vill igen fråga statsrådet om den socialdemokratiska regeringen
              kommer att genomföra några förändringar i steg mot ökad öppenhet
              kring utnämningarna av statens högre tjänstemän innan vi går till
              val nästa år. Jag vill speciellt ta upp frågan som ligger inom
              regeringens egen makt att påverka: Kommer regeringen att göra
              kravprofiler för högre tjänstemän till allmänna handlingar, eller
              kommer det här slutna systemet och hemlighetsmakeriet att fortsätta
              fram till valet?
            </seg>
          </u>
          <note type="speaker" n="0a247784">
            Anf. 87 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-42" n="1eb035a8">
            <seg n="19ce6396">
              Herr talman! Jag har noterat att bland annat, eller kanske framför
              allt, Tobias Krantz i högerpaktens interna arbetsfördelning har
              blivit tilldelad rollen att smutskasta svensk statsförvaltning.
              För denna uppgift har han gått in med stor frenesi och även envishet.
              Det här är ett klassiskt arbetssätt, har jag också noterat. Det
              går ut på att vagt formulerade och även bristfälligt underbyggda
              påståenden besannas om de bara upprepas tillräckligt många gånger.
            </seg>
            <seg n="b3076709">
              I det här fallet handlar det om att formulera ett batteri av
              återkommande interpellationer och frågor, vilket jag också har
              noterat. Efter att ha tagit del av det här kan jag konstatera
              en sak: Det är uppenbarligen inte svensk statsförvaltning som
              förfaller, utan det är på gränsen till att det är riksdagens interpellationsinstrument
              som förfaller.
            </seg>
            <seg n="8cd1ac91">
              Att alltid i varierande ordalag formulera samma interpellation
              om och om igen, trots att de redan besvarats, vittnar inte om
              att man vill försöka föra en seriös debatt om det här och om framtida
              utmaningar för svensk statsförvaltning, som är oerhört viktigt,
              utan det vittnar om viljan att till varje pris driva kampanj och
              försöka plocka kortsiktiga politiska poäng. Det är ungefär så
              alliansen agerar i den här frågan.
            </seg>
            <seg n="36ed0c0d">
              Det här är tröttsamt på ett sätt, och jag kan konstatera att
              också Tobias Krantz tycker att det är tröttsamt eftersom han inte
              är här och vill diskutera sina egna interpellationer. Det är en
              sak som jag tycker att jag kan notera här.
            </seg>
            <seg n="5e8095b8">
              När det gäller själva sakfrågan sägs det i interpellationen att
              utnämningspolitiken strider mot regeringsformen. Det tycker jag
              är en allvarlig anklagelse. Om det låg några fakta bakom påståendet
              vore det minst sagt uppseendeväckande. Det håller jag med om.
              Nu är det ju inte så. Det är förtjänst och skicklighet som ligger
              i botten när vi gör utnämningarna, och det är helt avgörande när
              nya myndighetschefer utses.
            </seg>
            <seg n="b723752b">
              Sedan sägs det i svepande ordalag i interpellationen att regeringen
              agerar grundlagsvidrigt, och det mot bakgrund av tre utpekade
              personer som i år har anställts som myndighetschefer. Det är inte
              första gången som man också använder sig av tekniken att peka
              ut enskilda personer som påstås bevisa det ena eller det andra.
            </seg>
            <seg n="ad71e37c">
              Som jag sade till Tobias Krantz i interpellationsdebatten redan
              den 30 maj tycker jag att man bör vara varsam med att dra den
              här typen av slutsatser, och jag har precis samma uppfattning
              i dag.
            </seg>
            <seg n="a0bf451b">
              I interpellationen står det till exempel att det är en statsrättslig
              revolution som pågår. Att försöka föra en seriös debatt utifrån
              den typen av ogrundade påståenden känns ganska meningslöst egentligen.
              Man sätter sig ned och funderar på vad man ska säga som svar.
            </seg>
            <seg n="72cc4b2f">
              Låt mig bara för protokollets skull säga att det naturligtvis
              kan vara mycket meriterande att ha erfarenhet från chefsarbete
              i exempelvis Regeringskansliet. Därför kan exempelvis ett statssekreterarjobb
              mycket väl vara en lämplig merit för ett myndighetschefsjobb framöver.
              Det tycker jag hänger väldigt nära ihop och har full acceptans
              i alla lägen.
            </seg>
          </u>
          <note type="speaker" n="0544047a">
            Anf. 88 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2b8f9a08f6082e54-0" n="d6eca29b" next="i-8a2c9d0cfe718df6-0">
            <seg n="fefc938e">
              Herr talman! Jag måste säga att statsrådet tydligen lyssnar väldigt
              dåligt. Jag började med att tacka från Tobias Krantz för svaret
              på hans interpellation därför att han är hemma och är föräldraledig.
              Det är väl ändå inte att smita undan en debatt. Det är faktiskt
              att ta sitt föräldraansvar. Han var mycket besviken över att han
              inte fick möjlighet att ta den här debatten med statsrådet. Tydligen
              var man tvungen att förlägga den till en tid som inte passade
              honom. Det är alltså därför som jag har tagit över debatten.
            </seg>
            <seg n="0a124975">
              Det är inte vem som helst som klagar över bristen på öppenhet
              och insyn i utnämningsförfarandet. Det var den förra generaldirektören
              Inga-Britt Ahlenius, som numera ägnar sig åt revision i FN, som
              jag citerade. Hon är ett mycket, mycket tungt namn i de här sammanhangen.
            </seg>
            <seg n="fc25e9ad">
              Jag vill lyfta fram en modell som jag tycker vore väldigt intressant
              om statsrådet kunde ha några synpunkter på, utan att för den skull
              känna att han styr utredningen. Det tror jag inte att man behöver
              befara ens om man är statsråd när man diskuterar de här frågorna.
              Det är den modell som jag har fört fram i debatten om tillsättningarna
              av högre domare. Jag satt nämligen en gång med i en utredning
              som handlade om det. Jag menar att det ska vara riksdagen i stället
              för regeringen som utser justitieråd i HD och regeringsråd i Regeringsrätten.
              Det skulle leda till större öppenhet och ökad demokrati vid tillsättningarna.
              Det skulle också öka domarutnämningarnas legitimitet, därför att
              de då utses direkt av det organ som representerar landets medborgare.
            </seg>
            <seg n="e9073538">
              För detta skulle man ha en förslagsnämnd som skulle vara organisatoriskt
              självständig från både riksdag och regering. I det här fallet
              skulle nämnden bestå av representanter för domarkåren, Advokatsamfundet
              och allmänheten. Det här beredningsorganet skulle ha till uppgift
              att lämna förslag på lämpliga kandidater. Det vore väl ändå en
              tänkbar modell att använda för tillsättningen av alla högre tjänster.
              Jag tänker till exempel på generaldirektörer.
            </seg>
            <seg n="37a24f07">
              Jag väntar tills statsrådet lyssnar på mig. Uppfattade statsrådet
              vad jag sade?
            </seg>
          </u>
          <note n="d8e57bc5">
            (Statsrådet SVEN-ERIK ÖSTERBERG (s): Ja, absolut.)
          </note>
          <u who="helena_bargholtz_f14960" xml:id="i-8a2c9d0cfe718df6-0" n="d6eca29b" prev="i-2b8f9a08f6082e54-0">
            <seg n="c4916321">
              Detta är en modell som jag tycker skulle vara tillämplig på många
              av de högre tjänsterna, till exempel när det gäller generaldirektörer,
              alltså att man låter riksdagen utnämna dem, att man naturligtvis
              har ett öppet tillsättningsförfarande och att man, precis som
              Henrik von Sydow var inne på, har en ordentlig kravprofil så att
              människor kan se vilka personer som får olika tjänster och på
              vilka meriter man får dem. Det tror jag skulle öka respekten,
              inte bara för domarkåren, som jag har engagerat mig i, utan över
              huvud taget för hela den svenska statsförvaltningen.
            </seg>
          </u>
          <note type="speaker" n="3f28a7f6">
            Anf. 89 HENRIK VON SYDOW (m):
          </note>
          <u who="henrik_von_sydow_8ca376" xml:id="i-e235ecfabcb6cd5d-1" n="7495b505">
            <seg n="9c4ac233">
              Herr talman! Jag noterar att när vi diskuterar möjligheten att
              granska regeringens utnämningsmakt
            </seg>
            <seg n="dc99679d">
              och regeringens utnämningspolitik, då ägnar statsrådet sitt inlägg
              åt att smutskasta riksdagens kontrollmakt och möjlighet att ställa
              interpellationer i ämnet. Det är det han gör; han riktar kritik
              mot detta. Jag undrar varför det här området är så känsligt. Varför
              är det så känsligt att öppna upp för mer av granskning, mer av
              utvärdering av den socialdemokratiska regeringens utnämningspolitik?
            </seg>
            <seg n="97831194">
              Jag nämnde i går under frågestunden, och jag vill nämna det i
              dag också, att den socialdemokratiske journalist som ha skrivit
              en bok om statsminister Göran Persson framträdde i Dokument inifrån
              i söndags och påpekade att statsministern är besatt av utnämningsmakten,
              att han använder den som ett maktinstrument för att lägga ett
              pussel som också är en del i ett politiskt taktiserande. Jag tror
              att det är värt att kommentera också för statsrådet, om det är
              så att den bilden stämmer. I så fall är det förstås än viktigare
              att ställa krav på en granskning av detta.
            </seg>
            <seg n="3f0acb62">
              Jag tror inte att Socialdemokraterna kommer undan den här frågan
              nu. Ni vet vilken majoritet och önskan det finns från den här
              riksdagen att gå mot steg av ökad öppenhet. Mycket av detta bestämmer
              regeringen själv. Det är regeringen som avgör om man vill göra
              kravprofiler till allmänna handlingar. Återigen till frågan som
              jag inte fick ett svar på: Är det så att regeringen kommer att
              upprätta kravprofiler som blir allmänna handlingar inför utnämnandet
              av högre statliga tjänstemän? Där är statsrådet svaret skyldig.
            </seg>
          </u>
          <note type="speaker" n="777a3cdf">
            Anf. 90 STEFAN ATTEFALL (kd):
          </note>
          <u who="stefan_attefall_da9453" xml:id="i-0e8e462a91da996a-0" n="a9c1e4c1">
            <seg n="22a16778">
              Herr talman! Jag har förstått att statsrådet Sven-Erik Österberg
              är trött på den här typen av interpellationer. Tydligen är Sven-Erik
              Österberg så trött att han också har bytt taktik i försvaret.
              Tidigare har jag upplevt att Sven-Erik Österberg har försvarat
              utnämningspolitiken och hur den har fungerat i praktiken. Numera
              har jag märkt att han allt oftare bara hänvisar till Grundlagsutredningen.
              Det är klart att det är ett lättare sätt att klara diskussionen.
            </seg>
            <seg n="a6621bd1">
              Grundlagsutredningen är viktig. Där ska man ta upp frågor av
              större dignitet, exempelvis om riksdagen, som Helena Bargholtz
              var inne på, ska ha ett större inflytande i själva tillsättningen
              eller om det ska ligga kvar hos regeringen. Men, och då är jag
              inne på det som Henrik von Sydow också var inne på, det finns
              mycket att göra innan dess. Öppenheten är ju det stora problemet.
              Vad är det som sker? Jag vet genom kontakter med många generaldirektörer
              och statliga chefer att de själva önskar mer öppenhet i processen,
              för det ökar deras egen legitimitet. När de kommer till sina nya
              arbeten, inför medierna och inför den allmänna opinionen, blir
              det tydligare varför man fått det aktuella jobbet.
            </seg>
            <seg n="7d1d6702">
              Det finns exempelvis en modell som man kan tänka sig där man
              upprättar en kravspecifikation i förväg: Vad krävs i det här uppdraget?
              Man kanske har en öppen nomineringsmöjlighet för olika intresseorganisationer
              och intressenter på området, och även en möjlighet för människor
              att söka tjänster om man så önskar. Det kan vara så att man intervjuar
              dem som man sedan väljer ut som de mest intressanta kandidaterna.
              Man fattar fortfarande beslut i regeringen, men sedan går man
              till riksdagen och har ett offentligt förhör där man som regering
              måste motivera sina beslut. Det skulle tvinga fram en ökad offentlighet,
              en ökad genomskinlighet och en ökad legitimitet för de utnämningar
              som regeringen sedan gör. Det skulle också göra att exempelvis
              konstitutionsutskottet kan granska utnämningsprocessen tydligare.
            </seg>
            <seg n="f89f00c2">
              Enligt de kontakter vi har haft med Regeringskansliet, när vi
              har försökt efterforska vissa utnämningar, finns det inget underlag,
              inga papper, inte ens arbetsanteckningar. Det tyder ju på att
              det inte finns någon möjlighet till genomskinlighet. Då har jag
              en fråga till statsrådet Sven-Erik Österberg. Den här typen av
              arbetsmetodik går att ha inom befintlig lagstiftning, går att
              ha utan att man riskerar att människor inte skulle våga närma
              sig denna typ av jobb. Den skulle göra att det blev mer genomskinlighet,
              mer offentlighet och mer möjligheter till granskning. Är statsrådet
              beredd att vidta åtgärder i den här riktningen, ja eller nej?
            </seg>
          </u>
          <note type="speaker" n="21583c48">
            Anf. 91 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-43" n="1eb035a8">
            <seg n="f6dbb3bb">
              Herr talman! Jag konstaterar en sak när jag tittar på det här:
              I den grundlag som finns är det regeringen som styr riket, och
              det här är en stor del av regeringens möjlighet att styra riket
              med den uppbyggnad vi har i Sverige, med myndigheter som ligger
              direkt under regeringen, stora myndigheter kopplade till mindre
              departement. Det är ju det som är den svenska modellen jämfört
              med hur det är i andra länder. Det gör att myndigheterna till
              stor del är regeringens redskap för att verkställa den politik
              som regeringen för utifrån vad Sveriges riksdag beslutar. En viktig
              del av detta är att utse folk som kan klara jobbet som myndighetschefer
              med förtjänst och skicklighet. Det är den princip som ligger till
              grund för det här om man ska gå till botten med själva den diskussion
              som har varit.
            </seg>
            <seg n="651980c3">
              Jag och regeringen i övrigt är väldigt medvetna om den diskussion
              och debatt som har förts kring det här. Jag är inte alls främmande
              för den debatt som har förts i denna kammare, inte minst från
              oppositionens sida, där man tycker att man vill ha en annan ordning.
              Jag har också noterat att högeralliansen är ganska splittrad i
              hur man tycker att det här ska gå till. Vi har fått två exempel
              här i dag, i den här interpellationsdebatten, på hur man tycker
              att det här skulle gå till.
            </seg>
            <seg n="618522c4">
              Det kanske visar att den här frågan faktiskt fordrar ganska mycket
              eftertanke om man ska gå över till en annan ordning. Det var ju
              den debatten som också föregick själva Grundlagsutredningen. Vi
              tyckte att det fanns skäl att ta in det i Grundlagsutredningen
              och också ordentligt diskutera det från en ytterst seriös utgångspunkt,
              om den nuvarande situationen med utnämningsförhållandet bör ingå
              i en annan fas eller hanteras på ett annat sätt än vad som är
              fallet nu.
            </seg>
            <seg n="86a2562d">
              Därför tycker jag, kanske till skillnad från andra frågor, där
              man kan ha en ganska levande debatt där även statsråd är ute och
              tycker och har åsikter om hur det skulle kunna vara, att jag bör
              avstå från det här. Det här är en grundläggande fråga som man
              inte bara kan ha en allmän diskussion omkring, hur det skulle
              vara. Jag har fullt förtroende för Grundlagskommittén. Jag noterar
              att från Folkpartiets sida sitter Daniel Tarschys där. Jag har
              fullt förtroende för honom och för att han också för de här frågorna
              på ett bra sätt. Alla partier har ju möjlighet att, via sina representanter
              i Grundlagskommittén, föra fram sina åsikter om hur man tycker
              att det skulle vara. Sedan förväntar jag mig att de kommer med
              ett förslag även på den här punkten som sedan går att hantera
              vidare så småningom också i denna kammare. Det är vad jag skulle
              vilja säga om det.
            </seg>
            <seg n="dd522e1b">
              Jag tycker att det ser ut att vara en spridd bild från alliansens
              sida. Jag har noterat detta i debatter som har varit, om man ser
              tillbaka på gamla riksdagsdebatter. Representanter för olika partier
              har talat om allt från en total politisering, där man säger att
              kommer vi till regeringsmakten hösten 2006 ska vi kasta ut alla
              socialdemokrater och sätta in vårt folk. Det är en total politisering.
              Någon har sagt att ingen som har politisk bakgrund ska finnas
              där över huvud taget. Det skulle vara en total avpolitisering.
              Så ser debatten och inläggen ut från olika riksdagsledamöter från
              de respektive oppositionspartierna. Det ger ju ingen stadga, och
              det ger ingen stabilitet åt frågan i sig.
            </seg>
            <seg n="badfdf75">
              Sedan tycker jag, som jag också sade i en radiodebatt med Stefan
              Attefall i veckan, att om vi tittar på resultatet av utnämningspolitiken
              fungerar den väl på så sätt att det är få chefsutnämningar som
              har fallerat på grund av att den som har blivit utsedd inte har
              hållit måttet, alltså detta med förtjänst och skicklighet. Den
              felprocenten står sig väl, skulle jag vilja säga, i jämförelse
              med andra system, som när man har ett totalt öppet tillsättningsförfarande
              eller hur det faktiskt fungerar i näringslivet. Det är också ett
              totalt slutet system, skulle jag vilja säga, där det också fallerar
              i vissa fall. Den här utnämningspolitiken står sig väl, tycker
              jag, i jämförelse med det. Det finns inte mycket att klaga på
              därvidlag.
            </seg>
          </u>
          <note type="speaker" n="3587c68d">
            Anf. 92 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-1" n="d6eca29b">
            <seg n="c30b72f8">
              Herr talman! Jag hade hoppats att statsrådet ändå skulle säga
              någonting ursäktande med anledning av sitt påhopp på och sin anklagelse
              mot Tobias Krantz om att han försöker smita ifrån den här debatten.
              Jag är helt övertygad om att han lyssnar på den här debatten.
              Och jag ska för tredje gången säga att han inte är här på grund
              av att han är föräldraledig.
            </seg>
            <seg n="43215124">
              Jag har däremot inte uppfattat att vi har så stora åsiktsskillnader
              inom alliansen när det gäller hur det här förfarandet ska gå till.
              Vi är överens om att det vore mycket bra med en modell med kravprofiler,
              öppna handlingar och ett öppet tillsättningsförfarande, så att
              man kan bedöma dessa kvalifikationer.
            </seg>
            <seg n="c8eabe0c">
              Att dra en parallell mellan tillsättningarna i näringslivet och
              i offentlig förvaltning tycker jag inte håller. De jobb som finns
              inom offentlig förvaltning finansieras med skattemedel. Så är
              inte fallet i det privata näringslivet.
            </seg>
            <seg n="aabf5bc1">
              Personligen skulle jag inte ha ett dugg emot att man arbetar
              mer öppet även i det privata näringslivet. Men det är inte en
              sak som vi politiker ska engagera oss i. Vår uppgift är att se
              till att den offentliga förvaltningen sköts på allra bästa sätt.
              Dit hör att man har ett bra, öppet och tillförlitligt rekryteringsförfarande.
            </seg>
            <seg n="4fc555e0">
              Vi kan nog räkna med att debatten om dessa frågor, åtminstone
              från den borgerliga sidan, kommer att fortsätta, oavsett hur det
              ligger till i Grundlagsutredningen.
            </seg>
            <seg n="629ceaa0">
              Självklart har jag kontakt med min gode vän och kollega Daniel
              Tarschys i dessa frågor. Men, som sagt, vi behöver en öppen debatt
              också, så att medborgare i allmänhet kan bilda sig en uppfattning
              om hur vi resonerar.
            </seg>
          </u>
          <note type="speaker" n="e776c936">
            Anf. 93 STEFAN ATTEFALL (kd):
          </note>
          <u who="stefan_attefall_da9453" xml:id="i-0e8e462a91da996a-1" n="a9c1e4c1">
            <seg n="ad8c8e39">
              Herr talman! Grundlagsutredningen ska vara klar om tre år. Sedan
              ska den remissbehandlas, och det ska vara val mellan besluten.
              Vi kanske kan ha resultatet av de förändringar som Grundlagsutredningen
              leder till omkring 2011. Grundlagsutredningen ser över de stora
              frågorna. Ska regeringen ensam ha utnämningsmakten, eller ska
              även riksdagen ha det? Hur ska vi hantera offentlighetsprincipen
              och liknande? Men innan dess, inom ramen för nuvarande lagstiftning,
              går det att göra mycket i fråga om ökad öppenhet och transparens.
            </seg>
            <seg n="1e161565">
              Varför tänker Sven-Erik Österberg vänta i så många år innan han
              vidtar några som helst åtgärder? Det är verkligen att smita undan
              sitt ansvar att säga att han inte vill ha någon uppfattning. Men
              tydligen väntar han på att oppositionen ska ha en uppfattning,
              så att han själv kan ha en uppfattning.
            </seg>
            <seg n="a328275c">
              Var lugn, Sven-Erik Österberg, du kommer att få det. Jag leder
              en arbetsgrupp inom alliansen som tittar just på ett program för
              hur vi mer exakt ska formulera utnämningspolitiken inför nästa
              mandatperiod. Och du kommer att få möjlighet att ta ställning
              till det förslaget. Du kommer att få möjlighet att bemöta det
              också. Om du då sticker huvudet i sanden som strutsen och säger
              att du ska vänta till 2011 innan du har någon uppfattning, då
              kommer du att stå ganska naken, är jag rädd för, i den valrörelse
              som kommer framöver därför att detta är en sak som engagerar människor.
            </seg>
            <seg n="3fe7d2b8">
              Just nu är en FN-resolution mot korruption ute på remiss. Vi
              ska ratificera den i Sverige. Inte bara Inga-Britt Ahlenius utan
              även andra jurister pekar på att Sverige inte fyller kraven i
              FN-resolutionen mot korruption just därför att man inte har en
              öppenhet och en förutsägbarhet i processen för att utse höga statliga
              chefer. Detta är en allvarlig fråga för svensk demokrati och för
              tilltron till statsförvaltningen. Att jämföra det med det privata
              näringslivet, som är ett privaträttsligt subjekt, är något hårresande.
              Och även om det kan behövas öppenhet där också är det staten som
              vi talar om. Staten är till för medborgarna och inte tvärtom.
            </seg>
          </u>
          <note type="speaker" n="c8554319">
            Anf. 94 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-44" n="1eb035a8">
            <seg n="49cfa756">
              Herr talman! Jag vill vara väldigt tydlig och säga till Stefan
              Attefall att den enda jämförelsen som jag gör med det privata
              näringslivet det finns massor som skiljer, det tror jag att vi
              är helt överens om är hur utnämningarna lyckas och resultatet
              av dem. För övrigt tror jag att vi är överens om att det kan skilja
              väldigt mycket.
            </seg>
            <seg n="ee63e0fd">
              Jag skulle också vilja säga till Helena Bargholtz att jag bara
              har noterat att Tobias Krantz inte var här. Om han har ett skäl
              till det så faller naturligtvis ingen skugga på honom från min
              sida. Det vill jag också förtydliga. Alla har rätt att vara borta
              om de har skäl för det. Så är läget.
            </seg>
            <seg n="259aa8e8">
              Man blir ju mer och mer tveksam om huruvida alliansen kommer
              med enhetliga förslag eller vad som händer på detta område, men
              jag hoppas det. Jag ska inte fördjupa mig i det. Men jag noterar
              att det finns en massa inlägg från olika håll om hur man vill
              ha detta. Det tycker jag bara visar hur komplex denna fråga är.
              Och det gäller att borra vidare i detta.
            </seg>
            <seg n="3887a1b5">
              Jag har också noterat att man har föreslagit att utnämningsmakten
              skulle ligga på riksdagen. Utan att vara expert på det här kan
              man undra hur det ska fungera om det är regeringens myndigheter
              och riksdagen ska vara bevakande och granska regeringen om man
              själv har tillsatt cheferna i regeringens myndigheter. Det kan
              jag inte få att gå ihop. Ett sådant utspel och ett sådant uttalande
              som jag har sett någonstans är nästan huvudlöst utifrån hur vår
              konstitution ser ut. Det bevisar väl också att det faktiskt är
              kunniga och insatta personer som bör fundera ordentligt på hur
              detta hänger ihop med granskning och ansvar och vem som kan ställa
              vem till svars när det gäller detta.
            </seg>
            <seg n="443beff0">
              Jag ser gärna att det blir en fortsatt debatt. När jag har granskat
              detta och sett tillvägagångssättet, så finns det väldigt många
              saker att peka på som jag tycker står på ganska stark grund. Men,
              som sagt var, vi är också öppna för att i framtiden se vilka ändringar
              som har gjorts. Men jag tycker att det ska göras ordentligt av
              Grundlagskommittén eftersom det är en så väldigt stor och viktig
              fråga i svensk politik och i svensk statsförvaltning. När det
              gäller regeringens sätt att styra riket är det väldigt avgörande
              var man sätter ned foten. Detta ska ju fungera oavsett vem som
              har regeringsmakten. Och det är viktigt att det fungerar åt alla
              håll.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="060d3a0c">
            16 § Svar på interpellation 2005/06:129 om myndigheters politiska
            opinionsbildning
          </note>
          <note type="speaker" n="b9f65b72">
            Anf. 95 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-45" n="1eb035a8">
            <seg n="f4885a07">
              Herr talman! Tobias Krantz har frågat mig vilka åtgärder jag
              avser att vidta i syfte att stävja myndigheters politiska opinionsbildning.
            </seg>
            <seg n="3a778a47">
              En mycket snarlik interpellation framfördes i våras, och det
              vore intressant att få höra varför den här frågan ställs igen
              på samma sätt som tidigare. Eftersom frågan tidigare har besvarats
              mer uttömmande blir mitt svar i dag väldigt kortfattat.
            </seg>
            <seg n="09875117">
              Låt mig inledningsvis ställa en motfråga till den som i Tobias
              Krantz ställe tar emot svaret vad det är han avser med opinionsbildning.
              Om Skatteverket, ett av de exempel som Krantz brukar ta upp, har
              ett uppdrag att bekämpa skattebrott och i denna verksamhet väljer
              som ett instrument av flera att genomföra en informationskampanj,
              så är detta för mig ett medel för att nå de mål som det har fattats
              beslut om här i riksdagen. Det är ju på intet sätt ett försök
              att få upp en fråga på dagordningen i den allmänna debatten, vilket
              för mig är opinionsbildning.
            </seg>
            <seg n="9225bc8d">
              Min uppfattning är att det ska finnas en rågång mellan politisk
              opinionsbildning och vad som är myndigheters uppgifter. Rollfördelningen
              ska vara tydlig, och det tycker jag också att den är.
            </seg>
            <seg n="0874d491">
              Jag har dock noterat att någon enstaka myndighet har befunnit
              sig i gränslandet för vad som kan anses befogat, och jag tog därför
              upp bland annat den frågan med landets myndighetschefer vid ett
              möte med dem i maj i år.
            </seg>
            <seg n="a8cedbb9">
              Diskussionen om vad vi uppfattar som legitim offentlig informationsverksamhet
              är alltid viktig. Den behöver föras nyanserat och utifrån en förståelse
              såväl för dagens informationssamhälle som för den målstyrning
              som finns för att stärka myndigheternas möjligheter att själva
              välja medel att uppnå målen.
            </seg>
          </u>
          <note n="5721357e">
            Då Tobias Krantz, som framställt interpellationen, anmält att
            han var förhindrad att närvara vid sammanträdet medgav talmannen
            att Helena Bargholtz i stället fick delta i överläggningen.
          </note>
          <note type="speaker" n="05710cca">
            Anf. 96 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-2" n="d6eca29b">
            <seg n="abd3b004">
              Herr talman! Jag tackar för svaret också på den här interpellationen.
            </seg>
            <seg n="b0bd7e9a">
              Varför kommer den här frågan upp igen? Det är av precis samma
              skäl som den förra frågan kom upp det händer ingenting. Då måste
              man påminna om det flera gånger för att se om det ändå kan ske
              några förändringar.
            </seg>
            <seg n="5c39b0a1">
              Synen på en rågång mellan politik och förvaltning som statsrådet
              beskrev i sin interpellation delar vi. Vi tycker att det är helt
              okej. Det är helt riktigt beskrivet. Det ska vara en rågång mellan
              dessa två områden. Men vi från Folkpartiets sida ser inte att
              det verkligen är på det sättet. Det kan möjligen bero på att man
              ser på denna fråga med olika glasögon. Vi tycker inte att till
              exempel den kampanj som Skatteverket hade mot svartjobb var en
              opolitisk kampanj. Den uppfattades av många som ett försvar för
              den socialdemokratiska högskattepolitiken. Och kampanjen kostade
              också skattebetalarna mångmiljonbelopp. Det är också därför som
              det är väldigt angeläget att vi granskar och är mycket medvetna
              om vilka kampanjer som drivs. Pengarna tas ju inte ur någon privat
              ficka, utan det är allas våra skattepengar.
            </seg>
            <seg n="9aefdda5">
              Naturvårdsverket har genomfört en kampanj, den så kallade klimatkampanjen
              som också hade en tydlig politisk slagsida. Jag talar kanske i
              egen sak men lärarutbildningskonventet med representanter för
              landets lärarhögskolor använde våren 2005 tusentals kronor av
              skattebetalarnas pengar till att i en annons angripa Folkpartiets
              syn på lärarutbildningen.
            </seg>
            <seg n="a64e7e72">
              Det här är flagranta missgrepp, menar vi i Folkpartiet en politisering
              av myndigheternas informationsverksamhet. Bara det att man uppfattar
              det så är ett tecken på att det inte är som det ska.
            </seg>
            <seg n="a763fd57">
              Det handlar också, som sagt, om mycket pengar. Riksdagens utredningstjänst
              har fått fram att det handlar om minst 125 miljoner kronor om
              året, så det är inga småsummor.
            </seg>
            <seg n="71a7028f">
              Det var intressant att höra statsrådet redovisa sin syn på detta
              med att myndigheterna har ett ansvar för att informera om sin
              verksamhet. I tidningen Dagens Media från den 20 juni i år fäller
              Sven-Erik Österberg en avslöjande kommentar: Myndigheterna har
              ett ansvar för att informera om sin verksamhet och sina uppgifter.
              Det ingår i det uppdrag som de fått från regering och riksdag.
            </seg>
            <seg n="ca9aae8e">
              Sedan heter det: Då är det väl inte konstigt om uppdraget har
              en socialdemokratisk prägel.
            </seg>
            <seg n="80140aa9">
              Jo, det är just vad det är. Det är konstigt om ett sådant uppdrag
              får en socialdemokratisk prägel. Folkpartiet har därför begärt
              att en särskild granskningskommission tillsätts med uppgift att
              dels systematiskt kartlägga omfattningen av myndigheternas politiska
              opinionsbildning, dels utarbeta riktlinjer för att sätta stopp
              för den politiska opinionsbildningen från statliga myndigheter.
              I det kan ligga ett uppdrag att se om det går att få fram någon
              typ av objektiv information från de olika statliga myndigheterna.
            </seg>
          </u>
          <note type="speaker" n="0dcae6ea">
            Anf. 97 HENRIK VON SYDOW (m):
          </note>
          <u who="henrik_von_sydow_8ca376" xml:id="i-e235ecfabcb6cd5d-2" n="7495b505">
            <seg n="8f74090d">
              Herr talman! Denna diskussion är mycket viktig och angelägen,
              egentligen av samma skäl som när det gäller den tidigare debatten.
              Det handlar om medborgarnas tilltro till och förtroende för statens
              verksamhet och för statsförvaltningen.
            </seg>
            <seg n="ce95cfa7">
              Vi vill inte ha politiserade myndigheter. Statsförvaltningen
              ska företräda hela svenska folket, oberoende av vilken politisk
              uppfattning medborgarna har. Det ska vara effektiva myndigheter
              i alla medborgares tjänst.
            </seg>
            <seg n="9e61e1a4">
              Precis som det pekas på i interpellationen finns det, vet jag,
              en utveckling mot att statliga myndigheter driver alltmer av politisk
              opinionsbildning. Det här sammanfaller möjligen med vad vi nyss
              har diskuterat, nämligen utnämningsmakten. Om regeringen återkommande
              utnämner politiker till generaldirektörer kommer myndigheterna
              också att bli politiserade. Utnämner man fler socialdemokrater
              finns risken att den opinionsbildning som bedrivs blir socialdemokratiskt
              präglad.
            </seg>
            <seg n="84c08d0a">
              Herr talman! Det är inte bara oppositionspolitiker som problematiserat
              utvecklingen med opinionsbildande myndigheter just utifrån hur
              vår demokrati faktiskt ska fungera och utifrån vad som är en verkligt
              fri debatt.
            </seg>
            <seg n="f44d0bcc">
              Demokratiutredningen, som leddes av förra statsrådet Bengt Göransson,
              skriver i ett av sina betänkanden så här: Med oro ser vi dock
              hur verk och myndigheter allt oftare uppträder som opinionsbildare
              ifrån ett snävt verksamhetsintresse. Vi finner det stötande och
              anser att det är en misshushållning med skattemedel. Det röjer
              en allvarlig missuppfattning av vari deras medborgaruppdrag består.
              Det gröper ur tilltron till deras opartiskhet.
            </seg>
            <seg n="9f7ad08b">
              Så skrev alltså Bengt Göransson och Demokratiutredningen i beredningens
              första utredning. Delar förvaltningsministern denna syn och oro?
              Och kommer statsrådet att ta några initiativ för att förhindra
              statliga myndigheter att driva politisk opinionsbildning under
              det år som kommer?
            </seg>
          </u>
          <note type="speaker" n="95378dd3">
            Anf. 98 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-46" n="1eb035a8">
            <seg n="835f9d6d">
              Herr talman! För att svara på den allra sista frågan först kan
              jag säga att jag har nämnt det gjorde jag också i mitt första
              svar här, och jag har sagt det även vid andra tillfällen att det
              finns ett gränsland där man behöver vara vaksam. Vid något tillfälle
              kan någon myndighet passera det. Där tycker jag att man ska vara
              noga, och där är jag beredd att ta fullt ansvar och även gripa
              in när det går. Därför tog jag i maj i år väldigt tydligt upp
              frågan med samtliga myndighetschefer för att diskutera den.
            </seg>
            <seg n="7a24e9ac">
              Jag håller inte med om den text som lästes upp. Jag har inte
              sett den själv nu. Kanske har jag sett den tidigare, men jag minns
              inte att Demokratiutredningen själv pekat på att detta skulle
              vara ett stort problem. Jag tycker inte det.
            </seg>
            <seg n="eee1bd90">
              När jag lite grann tittat på debatten tidigare noterade jag vad
              folkpartisten Manne Ståhl för 55 år sedan sade. Jag vet inte om
              Helena Bargholtz känner till eller minns honom. Han tyckte att
              staten inte ens skulle sprida upplysningar om sig själv eftersom,
              menade han, gränsen mellan propaganda och upplysning var hårfin.
              Jag hade hoppats att i dag kunna säga att det ändå har skett en
              utveckling sedan den tiden inom Folkpartiet och kanske också inom
              alliansen. Men när jag lyssnar på deltagarna i den här interpellationsdebatten
              måste jag säga att vi nästan är kvar där fortfarande.
            </seg>
            <seg n="f1a86f6c">
              Sedan har vi det här med Skatteverket. Jag tycker att man måste
              backa i frågan och i stället säga: Politik är inte objektiv, utan
              politik är subjektiv det är att utgå från våra ideologier, vad
              vi tror och vilken uppfattning vi har i olika frågor. En regering
              är politik i sin helhet. Svenska folket väljer så att säga via
              sin riksdag. Man väljer riksdag, och riksdagen väljer regering
              utifrån vad folket har tyckt. Det blir en politisk regering som
              driver frågorna. Till sitt förfogande har regeringen ett antal
              myndigheter som ska verkställa sin politik. Det betyder att det
              myndigheter ska verkställa i vissa fall har en politisk laddning.
            </seg>
            <seg n="cd936e92">
              Jag är fullt medveten om att nuvarande regering och alliansen
              i en rad olika frågor har olika uppfattning om vad man tycker
              är en god skattepolitik, om hur det skulle kunna vara och hur
              man ska agera. Skatteverket agerar utifrån regeringens politik
              och vad som är viktigt, driver de frågorna och pekar på dem och
              agerar i den riktningen. Men det betyder inte att man gentemot
              medborgaren ska agera olika beroende på vilken politisk uppfattning
              medborgaren har. Men när jag lyssnar på Henrik von Sydow kan jag
              få en känsla av att så skulle fallet. Det råder i stället full
              enighet om att alla medborgare ska ha samma information och ska
              behandlas på exakt lika sätt. Frågan handlar inte på något sätt
              om var någonstans man står. Så är det i hela det här detta sagt
              med tanke på detta med att tro att man skulle kunna ha myndigheter
              som är totalt utslätade eller som inte driver sina frågor.
            </seg>
            <seg n="1ac2ff06">
              Det som är signifikativt för svensk förvaltning tycker jag ändå
              är att vi har starka och bra myndigheter och vid en internationell
              jämförelse väldigt bra myndigheter som gör sitt. Vi kan tycka
              att de ibland kanske inte fullt ut lever upp till allt vi önskar.
              Men vid en internationell jämförelse tycker jag, som sagt, att
              vi står för starka myndigheter. Det får jag bekräftat också när
              jag är ute i Europa och träffar andra förvaltningsministrar och
              när jag lyssnar på deras problem.
            </seg>
            <seg n="56a1fa4c">
              Till sist vill jag helt kort säga att jag starkt motsätter mig
              vad Henrik von Sydow säger. Min erfarenhet från min korta tid
              hittills som förvaltningsminister och även från tidigare är absolut
              att jag inte skulle vilja säga att myndighetschefer med politisk
              bakgrund, vare sig de är socialdemokrater eller de är folkpartister
              eller moderater, skulle vara mer politiserade i sin roll. De som
              haft politiska utnämningar tycker jag i allra högsta grad har
              tagit sin roll utifrån sin myndighetsdel, så att säga. Jag tror
              att man gör ett stort och starkt fel om man på så sätt degraderar
              hela den politiska kåren och säger att de inte kan vara chefer
              därför att de kommer att fortsätta att driva politik. Så tycker
              jag absolut inte att det är. Det är en total feltolkning av verkligheten
              på den punkten, anser jag.
            </seg>
          </u>
          <note type="speaker" n="353fe560">
            Anf. 99 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-3" n="d6eca29b">
            <seg n="04c1a769">
              Herr talman! Nu är vi inne på en spännande debatt därför att
              nu kan jag tolka det så om jag hörde rätt, och jag lyssnade väldigt
              noga att statsrådet är inne på att det kanske inte är så viktigt
              med idén om myndigheternas självständighet.
            </seg>
            <seg n="04f2620f">
              Statsrådet medger, vilket vi alla är överens om, att politik
              är subjektivt, att myndigheterna är till för att verkställa majoritetens
              politik i politiken och att den rågång mellan politisk förvaltning
              och opartiska myndigheter som jag tyckte att statsrådet inledningsvis
              talade om inte längre ska gälla. Vi kommer till helt nya intressanta
              statsrättsliga principer om vi får mer av öppet politiserade myndigheter
              alltså att man erkänner att de är de organ som regeringen har
              för att verkställa sina beslut. Så fungerar det väldigt mycket
              i dag. Det har vi förstått, men man har inte riktigt velat medge
              detta.
            </seg>
            <seg n="35e2cd73">
              Jag tror att det kan bli en oerhört intressant och viktig uppgift
              för Grundlagsberedningen att titta på om man i stället ska säga
              att genom att myndigheterna är regeringens förlängda arm är de
              också, om inte politiska organ så i alla fall politiskt influerade.
              Man kan gå ytterligare ett steg också. Många statsråd åberopar
              att man inte vill ägna sig åt ministerstyre, men kommer man inte
              att göra det om man får myndigheter som har en starkare politisk
              inriktning? Blir det inte ministerstyre då? Det gör det å andra
              sidan lättare för oss som vill granska regeringen att också få
              statsråd att ta ansvar för vad de olika myndigheterna gör.
            </seg>
            <seg n="c08b327c">
              Jag ser verkligen fram emot att få föra den här debatten. Ska
              vi ha en annan myndighetskultur? Är modellen med de oväldiga ämbetsmännen,
              som man anser har präglat svensk förvaltning så länge, någonting
              som vi kanske ska börja fundera på om det är dags att se över
              och ändra?
            </seg>
            <seg n="7ee17ed0">
              Jag tycker ändå att statsrådet skulle vara intresserad av att
              ha en sådan granskningskommission som Folkpartiet föreslår för
              att se över dessa frågor som handlar om politisk opinionsbildning.
              Vad man än kommer fram till, kunde den här kommissionen säkert
              göra stor nytta.
            </seg>
          </u>
          <note type="speaker" n="72dfc5fa">
            Anf. 100 HENRIK VON SYDOW (m):
          </note>
          <u who="henrik_von_sydow_8ca376" xml:id="i-e235ecfabcb6cd5d-3" n="7495b505">
            <seg n="17760152">
              Herr talman! Jag vill verkligen uppmana och tipsa statsrådet
              om att vända sig till Demokratiutredningens rapport och utredning
              och läsa om den och läsa vad bland annat Bengt Göransson, det
              tidigare socialdemokratiska statsrådet, tycker och anser och vilka
              utmaningar mot demokratin som det innebär att statliga myndigheter
              alltmer börjar driva opinionsbildning. Det är mycket allvarligt.
              Det urgröper medborgarnas tilltro till myndigheternas opartiskhet,
              skriver man. Det tycker jag att förvaltningsministern bör läsa
              och fundera över, och också gå till handling.
            </seg>
            <seg n="8637e197">
              I rapporten pekar man också på att det inte är ett litet belopp
              av de statliga medlen som läggs på opinionsbildning. Nu har de
              inte färska siffror, men tankesmedjan Timbro gjorde en enkätundersökning
              där man pekade på att den sammanlagda kostnaden förra året för
              statliga myndigheters opinionsbildning kommer upp i belopp som
              närmar sig 2 miljarder. Jag tycker att förvaltningsministern måste
              fundera på om detta är väl använda pengar. Om han inte lyssnar
              till Bengt Göransson, så lyssna till Gustav Möller, den legendariska
              socialdemokratiska socialministern, som påpekade att inte använda
              skattemedel effektivt är som att stjäla från de fattiga. Det borde
              fler socialdemokrater lyssna på i dag.
            </seg>
          </u>
          <note type="speaker" n="49340522">
            Anf. 101 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-47" n="1eb035a8">
            <seg n="ef6f2958">
              Herr talman! Jag tror att det finns en sak här, Helena Bargholtz,
              som man måste säga. Vi är lite slarviga ibland när vi uttrycker
              oss vid olika tillfällen. Det är inte så att myndigheterna är
              självständiga. De är däremot fristående, vilket är en annan sak.
            </seg>
            <seg n="08384317">
              Ser vi på hela diskussionen är det väl ganska klart uttryckt
              vad som är ministerstyre. Jag tror att man som statsråd har en
              ganska klar uppfattning om var gränsen går. I svensk förvaltning
              handlar det om att statsråd inte lägger sig i enskilda fall eller
              enskilda ärenden och i direkta ordalag talar om att så här ska
              en myndighet göra i just det här ärendet. Myndigheternas roll
              är ju att verkställa de uppgifter de får genom beslut av regeringen
              eller genom beslut som fattas i den här kammaren. På så sätt verkställer
              de också den politiken i sin dagliga verksamhet.
            </seg>
            <seg n="5545e048">
              Det är detta som blir så knepigt i den allmänna debatten. Var
              går gränsen mellan en politisering och ett verkställande av den
              politik som regeringen och en majoritet i riksdagen för?
            </seg>
            <seg n="3620dd4f">
              Låt mig ta ett exempel. Om man beslutar om en ny miljölag och
              oppositionen, i vilket läge det än må vara beroende på vem som
              sitter i regeringen, har en annan uppfattning och berörd myndighet
              verkställer den politiken, är det väl inte att politisera verksamheten?
              Man fullgör sin skyldighet som myndighet och lägger inga politiska
              aspekter på det. Man verkställer det som har beslutats om i kammaren.
              I ett annat fall kan det handla om att det bara krävs regeringsbeslut.
              Jag tror att det är väldigt viktigt att det är så.
            </seg>
            <seg n="46f26e35">
              Anledningen till att jag tog upp det här på förvaltningsmötet
              i maj när jag träffade generaldirektörerna är att vi alltid ska
              vara observanta på detta. Det kan man också koppla till det Henrik
              von Sydow säger om kostnaderna för detta. Om vi går tillbaka 55
              år i tiden till den här Manne Ståhl som jag citerade förut och
              kanske till Gustav Möller de levde väl under ungefär samma period
              kan man säga att informationssamhället har utvecklats enormt sedan
              dess. Här finns det också ett medborgartryck, vilket jag stöter
              på ganska ofta. Via hemsidor och information, kanske till och
              med annonserad ibland, måste man ibland gå ut och upplysa om vilka
              rättigheter den enskilde har, hur man får kontakt och hur man
              ska agera i vissa frågor. Det är också ett grannlaga jobb.
            </seg>
            <seg n="e5e41cb8">
              Jag är av den uppfattningen att myndigheter inte ska lägga mer
              pengar på direktreklam eller direktinformation än vad som är absolut
              nödvändigt. Det tror jag också är viktigt. Men ibland kan det
              vara befogat ur skattebetalarnas synvinkel av det skälet att det
              gagnar medborgaren.
            </seg>
            <seg n="3a2f30f2">
              Det här exemplet med Skatteverket, som är populärt att ta upp,
              handlade om skatteflykt och svartarbete. Jag tror inte och det
              vill jag inte ens beskylla oppositionen för att man tycker att
              det är fel att man verkar emot detta. Det handlade faktiskt om
              att det skulle vara en politisering när man går ut och upplyser
              om detta. Jag skulle vilja säga att det ligger i samhällsintresset,
              och det ligger framför allt i riksdagsmajoritetens intresse, att
              stävja detta. Det går ut över andra skattebetalare om vissa undanflyr
              detta. Detta är Skatteverkets roll. Jag tycker inte att det är
              politisering. Det är faktiskt att föra vidare den uppgift som
              Skatteverket har att se till att de som enligt lag är skyldiga
              att betala skatt faktiskt gör det och att det också upplyses om
              att det är lagvidrigt om man jobbar på ett felaktigt sätt. Det
              gör ju att mindre skattepengar kommer in, och därmed belastas
              andra skattebetalare hårdare. Det är faktiskt det svartarbete
              innebär. Jag kan inte tycka att det är att politisera. Det måste
              jag säga.
            </seg>
          </u>
          <note type="speaker" n="fccf9a1d">
            Anf. 102 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-4" n="d6eca29b">
            <seg n="f31499d9">
              Herr talman! Det terminologiska är också intressant. Hur ska
              man beskriva myndigheterna? Är de opartiska, fristående eller
              självständiga? Det är inte alldeles lätt att känna skillnaderna
              i de här orden. Vad är skillnaden mellan att vara fristående och
              att vara självständig?
            </seg>
            <seg n="90dbd3e5">
              Herr talman! Jag föreställer mig ändå att det ganska ofta förekommer
              kontakter mellan myndighetschefer och statsråd. Det har hänt att
              vi har granskat detta i konstitutionsutskottet. Nu senast i våras
              hade vi en mycket inflammerad fråga som handlade om i vad mån
              skolminister Ibrahim Baylan hade styrt tillbakadragandet av en
              rapport från Skolverket. Där hade vi också anledning att fråga
              ut inte bara statsrådet Baylan utan även generaldirektör Per Tullberg.
            </seg>
            <seg n="05fd49ff">
              Jag håller med om att det är viktigt att medborgarna får korrekt
              information om olika myndigheter och deras ansvarsområden. Den
              ska vara korrekt och naturligtvis också lättillgänglig och begriplig.
              Det sista är väldigt viktigt. Men den ska inte vara politiskt
              styrd. Det ska vara en saklig information.
            </seg>
            <seg n="9267e850">
              Det är därför jag tycker att det vore en idé att tillsätta den
              granskningskommission som Folkpartiet föreslår för att se hur
              man skulle kunna utforma en sådan information och ta bort politiseringen
              av informationen.
            </seg>
            <seg n="dab27791">
              Jag vill nämna ett exempel där det verkligen slog snett och där
              opinionsbildningen riktade sig direkt mot Folkpartiet. Det var
              det här lärarutbildningskonventet som använde tusentals kronor
              för att i en annons angripa Folkpartiets syn på lärarutbildningen.
              Det var alltså skattebetalarnas pengar som användes till detta.
              Och det om något, är väl en tydlig politisk opinionsbildning.
            </seg>
          </u>
          <note type="speaker" n="1fb92198">
            Anf. 103 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-48" n="1eb035a8">
            <seg n="96e2acc5">
              Herr talman! Det sista Helena Bargholtz sade ligger i den allvarliga
              gränszonen. Jag noterade det själv också. Det är därför jag tycker
              att det är bra att man har en debatt om det, och det är också
              därför det finns skäl för mig att ta upp med myndighetscheferna
              när jag träffar dem att man måste vara väldigt noga med var gränsen
              går för den som handlägger det uppdrag man har som myndighet att
              verkställa den politik som har beslutats i denna kammare och av
              regeringen så att det också kommer svenska folket till del. Det
              här är någonting som är viktigt att peka vidare på och också se
              till att det fungerar i sin helhet.
            </seg>
            <seg n="307ff50f">
              Jag skulle återigen vilja peka på att det här är komplext. Jag
              är tveksam till en sådan kommission som Helena Bargholtz talar
              om. Vi ser på andra ställen att man ska ha granskningsnämnder
              och ska göra bedömningar i medievärlden och på andra ställen också.
              Det ger också ett slags utrymme för var gränsen går någonstans.
              Jag tror inte att vi blir så värst behjälpta av det. Jag tycker
              heller inte att frågan är så komplicerad, så svår och så anmärkningsvärd
              att en vanlig debatt och en vanlig diskussion att så att säga
              fortlöpande följa frågan inte skulle vara tillfyllest. Jag upplever
              inte att det är något jätteproblem på något sätt utan att det
              faktiskt är ganska god kontroll på läget. Dessutom är jag tveksam
              till att en kommission skulle rätta till det här. Då skulle man
              ytterligare politisera detta i den efterföljande debatten om beslutet
              var rätt. Jag tycker att det här på det hela taget faktiskt fungerar
              ganska väl.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="b0d9c981">
            17 § Svar på interpellation 2005/06:130 om statsförvaltningens
            expansion
          </note>
          <note type="speaker" n="c1715950">
            Anf. 104 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-49" n="1eb035a8">
            <seg n="2d729569">
              Herr talman! Tobias Krantz har frågat mig vilka åtgärder jag
              avser att vidta i syfte att hejda myndighetsraseriet och skapa
              en mindre och mer effektiv statlig förvaltning.
            </seg>
            <seg n="09abad48">
              Det är bara ett år sedan Tobias Krantz ställde en snarlik fråga,
              och det svar jag då gav är fortfarande giltigt. Av detta skäl
              vill jag i dag fatta mig kort.
            </seg>
            <seg n="0a9f7d1d">
              Frågan om en effektiv och ändamålsenlig förvaltning intresserar
              mig i mycket hög grad, och en konstruktiv debatt om hur den kan
              bli bättre är angelägen. Men att i svepande ordalag fastna i några
              siffror leder ingen vart. Tobias Krantz framför exempelvis att
              antalet anställda inom statsförvaltningen har ökat mellan 2000
              och 2004. Det är korrekt, men detta är inte uttryck för en svällande
              byråkrati som Krantz kallar det. Bakom dessa siffror ligger framför
              allt en kraftig expansion av undervisning och forskning i det
              svenska högskolesystemet.
            </seg>
            <seg n="123f4c2c">
              Bakom de 552 myndigheter Krantz nämner ligger bland annat riksdagens
              myndigheter, men också exempelvis 112 domstolar och 37 högskolor,
              och det säger sig självt att antalet myndigheter därför alltid
              måste ses i ett större sammanhang och diskuteras utifrån en rad
              olika aspekter, så att man kan utveckla förvaltningens olika delar
              utifrån dess olika förutsättningar.
            </seg>
            <seg n="abc9e9ad">
              Den statliga förvaltningen måste självfallet hela tiden anpassas
              till nya krav och förändringar i omvärlden för att kunna vara
              ett effektivt instrument i genomförandet av regeringens politik.
              Det är därför naturligt att myndighetsstrukturen ständigt måste
              omprövas och förändras.
            </seg>
          </u>
          <note n="5721357e">
            Då Tobias Krantz, som framställt interpellationen, anmält att
            han var förhindrad att närvara vid sammanträdet medgav talmannen
            att Helena Bargholtz i stället fick delta i överläggningen.
          </note>
          <note type="speaker" n="40afaea8">
            Anf. 105 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-5" n="d6eca29b">
            <seg n="a6f03124">
              Herr talman! Att Tobias Krantz och även jag, men framför allt
              Tobias, tar upp de här frågorna beror som sagt på att han och
              vi känner ett väldigt starkt engagemang. Jag vill också betona
              att både han och jag känner ett väldigt starkt ansvar, ett ansvar
              för att skattebetalarnas pengar används på det absolut bästa och
              mest effektiva sättet. Vår oro gäller att man inte gör det, utan
              att man har en massa statliga myndigheter som har egna regler
              och bestämmelser, och många gånger sin egen byråkrati. Det är
              frågan om det är ekonomiskt försvarbart.
            </seg>
            <seg n="5da9cb9c">
              Behöver vi ha så mycket som 552 myndigheter, till exempel? Det
              är inte bara det att man har fler anställda statsrådet pekade
              just på att man anställer lärare och så inom universitet och högskolor
              men det är också det att man inrättar ett antal myndigheter. Jag
              ser nu den här siffran, 552 myndigheter, men jag vet att det inte
              var alldeles enkelt att få fram den här siffran. Det har krävt
              ganska mycket energi att lokalisera alla de myndigheter som finns.
              Det finns ju många myndigheter som utgörs av bara ungefär fem
              personer. Är det ett rationellt sätt att sköta verksamheten?
            </seg>
            <seg n="1c4527cb">
              Jag tycker att man ständigt hör talas om att nya myndigheter
              inrättas, men hur ofta hör man talas om att tidigare myndigheter
              avvecklas? Man kunde ju tänka sig vi har diskuterat det i Folkpartiet
              att för varje ny myndighet som inrättas så ska en avvecklas. Det
              kräver naturligtvis också att man måste se över organisationen
              av myndigheterna. Man skulle kunna se om man inte kan mera aktivt
              lägga ihop myndigheter och rationalisera och många gånger effektivisera
              myndigheter. Vi har från Folkpartiet pekat på en del myndigheter
              som vi skulle kunna avveckla. Dit hör exempelvis Arbetsdomstolen,
              Myndigheten för skolutveckling och Arbetslivsinstitutet, för att
              nämna några.
            </seg>
            <seg n="c06ff6f1">
              Däremot det ska jag gärna erkänna finns det myndigheter som vi
              inte är glada över att regeringen lägger ned. Det handlar om tingsrätterna.
              Vi vet vilken betydelse tingsrätterna har för att man ska kunna
              ha en effektiv rättskipning i Sverige. Det är viktigt att de små
              tingsrätterna på många orter finns kvar, därför att det är svårt
              för människor att ta sig till större städer där de sammanslagna
              tingsrätterna befinner sig.
            </seg>
            <seg n="c440ff1b">
              I övrigt skulle jag väldigt gärna vilja höra statsrådet fundera
              lite grann över vad det är för myndigheter vi skulle kunna avveckla.
              Behöver vi varenda en av de här 552 myndigheterna?
            </seg>
          </u>
          <note type="speaker" n="a5e426d5">
            Anf. 106 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-50" n="1eb035a8">
            <seg n="2adc8c4b">
              Herr talman! Jag skulle vilja säga att den bild som Folkpartiet
              genom den här interpellationen och även genom det ytterligare
              inlägget här försöker förmedla klingar ganska falskt när den kommer
              i kontakt med verkligheten. Jag tycker att sanningen är att den
              svenska förvaltningsmodellen i sin helhet fungerar väl. Det är
              som jag sade tidigare: När jag som ansvarig i regeringen för just
              de här frågorna träffar delegationer från andra länder som besöker
              oss och frågorna kretsar kring det här visar det sig att det faktiskt
              fungerar ganska väl om vi gör en internationell jämförelse.
            </seg>
            <seg n="3318e895">
              Hur kommer det sig att ni har en så här effektiv offentlig förvaltning?
              Det brukar vara en vanlig fråga som jag får. Och hur kommer det
              sig att korruptionen är låg? Det kämpar många länder väldigt hårt
              för att komma till rätta med.
            </seg>
            <seg n="6bfe3f47">
              Det här är positiva omdömen. De behöver naturligtvis också granskas
              enskilt för att bedömningen ska kvarstå, men faktum är ändå, tycker
              jag, att Sverige har en effektiv förvaltning.
            </seg>
            <seg n="7137fee8">
              Påståendet att antalet statliga myndigheter växer kraftigt är
              inte heller korrekt. I själva verket är det så att antalet myndigheter
              sedan början av 90-talet har minskat kraftigt, främst genom sammanslagningar,
              ska sägas, till färre och större myndigheter, vilket kan vara
              en effektivisering i sig. För att ta en siffra kan jag säga att
              mellan 1990 och 1998 mer än halverades det totala antalet myndigheter
              från 1 360 till 590 myndigheter. Trenden att siffran går ned har
              fortsatt, och den håller i sig. Den främsta orsaken är, som jag
              sade tidigare, att små regionala och lokala myndigheter slås samman
              eller upphör att vara egna myndigheter för att i stället ingå
              i en gemensam myndighet. Exempel på det här området där nya myndigheter
              har bildats är Tullverket, Arbetsmiljöverket och Skatteverket,
              som har effektiviserats genom att bli enmyndighetsverk. Inom försvaret
              har över 100 myndigheter upphört för att nu ingå i den nya myndigheten
              Försvarsmakten, för att nämna ytterligare exempel. Allt det här
              görs för att förbättra styrningen och öka effektiviteten i den
              statliga verksamheten.
            </seg>
            <seg n="c6c7abcc">
              Regeringen har i budgetpropositionen för 2006 angivit att antalet
              små myndigheter här har jag varit delaktig själv i allra högsta
              grad bör minska och att noggranna prövningar ska göras innan en
              eventuell ny myndighet inrättas, för att citera budgetpropositionen
              direkt. Vi säger också att myndigheter med färre än tio anställda
              får förekomma endast i undantagsfall eftersom det alltid finns
              en grundkostnad för att driva en myndighet även om den är väldigt
              liten.
            </seg>
            <seg n="a8496445">
              Det är självfallet inget självändamål för regeringen att expandera
              antalet myndigheter tvärtom. Varje myndighet prövas självständigt.
              Bara för att nämna exempel från den senaste tiden, under 2003
              och 2004, har vi hört talas om att det inrättats nya myndigheter.
              Jag håller med Helena Bargholtz om det. Men vi har aldrig hört
              talas om när myndigheter upphör att finnas till. Sanningen är
              den att under 2003 och 2004 inrättades 14 nya myndigheter, och
              14 upphörde samtidigt också att existera. Jag skulle vilja säga
              att myndighetsstrukturen avgörs av de behov som finns och de krav
              som ställs på samhället att ge allmänheten en effektiv service.
            </seg>
            <seg n="409c95b7">
              Därför får jag ofta frågan, inte minst från medier: Vilka myndigheter
              behöver inte finnas kvar? Folkpartiet har gjort ett försök att
              peka på några.
            </seg>
            <seg n="b8d4842c">
              Om vi skulle komma i en verkställighetssituation för att avveckla
              dessa myndigheter är jag ganska säker på att en helt annan debatt
              skulle uppstå. Då skulle säkert också ett antal folkpartister
              komma och säga att myndigheterna, av en rad olika skäl, behövs.
              Det är samma argumentation som Helena Bargholtz har beträffande
              tingsrätterna. Oavsett hur man är berörd, var man finns, hurdant
              det är, så är det precis den diskussionen som förs, och då måste
              frågan prövas väldigt noga.
            </seg>
            <seg n="ffa6aca8">
              Jag skulle därför vilja säga att när man inte ligger i verkställighetsröret
              för att faktiskt göra detta är det lätt att peka ut några myndigheter
              som man tycker verkar ganska onödiga. Jag kan dock försäkra att
              när man tittar närmare är det fråga om en ganska god prövning
              av de myndigheter som finns och de uppgifter som de har. Om inte
              de uppgifterna i fortsättningen ska göras eller tas över av någon
              annan uppstår ganska snart ganska stora problem. Därmed inte sagt
              att inte antalet myndigheter kan bli mindre. Vi har en gemensam
              uppgift att jobba för att få en effektiv statsförvaltning. Det
              är jag den förste att hålla med om.
            </seg>
          </u>
          <note type="speaker" n="048b76e2">
            Anf. 107 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-6" n="d6eca29b">
            <seg n="1a5a581f">
              Herr talman! Det låter klokt att statsrådet funderar på dessa
              myndigheter, och därför är min nyfikna fråga naturligtvis: Vilka
              myndigheter är statsrådet beredd att föreslå ska läggas ned under
              den kommande mandatperioden, under förutsättning att statsrådet
              vilket inte är sannolikt fortfarande är statsråd med ansvar för
              de förvaltningspolitiska frågorna?
            </seg>
            <seg n="3bf841af">
              Folkpartiet har lanserat ett annat förslag som väl inte vore
              så dumt, med tanke på att vi tycks ha ett slags samsyn i de här
              frågorna, nämligen att inte ha för många myndigheter. Vi kallar
              det för solnedgångsparagraf. Den innebär att regeringen eller
              riksdagen efter en period av ett visst antal år måste fatta nytt
              beslut för att en myndighet ska få fortsätta att finnas kvar samtidigt
              som ett antal redan befintliga myndigheter avvecklas. Det ger
              ju en väldigt tydlig indikation.
            </seg>
            <seg n="cb79ecd8">
              Man kan dra parallellen exempelvis till generaldirektören för
              en myndighet, som ju har ett begränsat förordnande; det är i allmänhet
              sex år och sedan ytterligare tre år. Man så att säga omprövar
              generaldirektörens ställning eller uppdrag. På samma sätt skulle
              man ompröva hela myndighetens uppdrag för att se om det finns
              anledning att ha kvar myndigheten. Jag är nyfiken på att höra
              vad statsrådet svarar mig på den punkten.
            </seg>
          </u>
          <note type="speaker" n="a5acdb20">
            Anf. 108 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-51" n="1eb035a8">
            <seg n="405cbca5">
              Herr talman! Jag känner till att Folkpartiet inte tycker att
              regeringen ska inrätta någon ny myndighet utan att samtidigt lägga
              ned en redan existerande. Jag tror dock inte att en sådan generell
              regel skulle fungera, och inte heller vara nödvändig, för att
              få till stånd en seriös prövning av inrättandet av nya myndigheter.
              Jag skulle vilja säga att sådana frågor alltid bereds mycket omsorgsfullt
              i Regeringskansliet. Jag har själv varit inne i några sådana processer
              under min korta tid som ansvarigt statsråd. Därför tror jag inte
              heller på en solnedgångsparagraf som automatiskt skulle avveckla
              en myndighet om inte regeringen fattade nytt beslut om dess vidare
              existens.
            </seg>
            <seg n="35cb5f87">
              Det förekommer redan i dag att särskilda delegationer och råd
              inrättas för tidsbegränsade myndighetsuppgifter. Dessutom prövas
              alla myndigheters verksamhet årligen i en budgetprocess där man
              går över den verksamhet som bedrivs.
            </seg>
            <seg n="9bf0332f">
              Däremot håller jag med interpellanten om att den statliga myndighetsstrukturen
              ständigt måste omprövas, och den måste också förändras. För att
              ge ett exempel på detta kan jag säga att i Ansvarskommitténs uppdrag
              ingår att utarbeta principer för den centrala myndighetsstrukturen
              och överväga hur samordningen av de statliga myndigheternas verksamhet
              kan förbättras till exempel genom en sammanhållen styrning av
              den verksamhet som berör flera myndigheter eller genom sammanläggning
              av myndigheter.
            </seg>
            <seg n="a42283ad">
              Jag skulle också vilja säga att regeringen är, och har varit,
              aktiv i reformarbetet. Flertalet myndigheter avsätter en betydande
              del av de tillgängliga resurserna till stöd för kärnverksamheten
              och så kallade overheadkostnader. I syfte att åstadkomma mer inom
              ramen för oförändrade resurser är det angeläget att undersöka
              vilka möjligheter det finns att minska just dessa overheadkostnader,
              ett ärende som jag diskuterat senast den här veckan.
            </seg>
            <seg n="decbfdc7">
              Regeringen uppdrar därför inom kort åt Ekonomistyrningsverket
              att fortsätta arbetet med att undersöka myndigheternas overheadkostnader.
              Det uppdraget innebär att lämna ett förslag till hur statliga
              myndigheters administrativa stöd skulle kunna effektiviseras till
              exempel genom samordning, share-it-service som man ibland säger,
              utlägg på entreprenad, outsourcing , och så vidare. ESV ska även
              ge förslag till hur ett system för beräkning av relevanta nyckeltal
              just avseende overheadkostnaderna skulle konstrueras allt för
              att ha en fortlöpande process kring frågan.
            </seg>
            <seg n="01a8dae8">
              Låt mig för en sekund återvända till solnedgångsparagrafen. Jag
              tror att det är att ha ett alldeles för enkelt och, skulle jag
              vilja säga, nästan naivt förhållningssätt till hur man sköter
              en statsförvaltning att säga att ifall man inte gjort en omprövning
              så faller hela myndigheten. Det här är ett stort och komplicerat
              arbete, både vad gäller arbetsuppgifterna och naturligtvis också
              omsorgen om de människor som jobbar i statsförvaltningen. Det
              hela måste hanteras på ett ytterst seriöst sätt och prövningarna
              grundas på reella fakta.
            </seg>
            <seg n="8db9e142">
              Vid årsskiftet upphör en myndighet som ligger under mitt ansvarsområde.
              Statens kvalitets- och kompetensråd uppgår då i den nya stabsmyndighet
              som bildas med resurser från både Regeringskansliet, ESV och KKR.
              Jag kan försäkra interpellanten att en sådan apparat som att strukturera
              om detta, för att effektivisera och få mera fokus inte minst på
              24-timmarsarbetet som är en oerhört viktig del, är ett omständligt
              arbete med många människor inblandade. Det kräver ett år av arbete
              och förberedelser innan man kan få i gång det hela.
            </seg>
            <seg n="68aca4d6">
              Att ha en solnedgångsparagraf skulle innebära att man avvecklar
              myndigheter bara för att man bestämmer att de inte ska fortsätta
              att finnas kvar. Det tycker jag är, som sagt, ett naivt sätt att
              hantera statsförvaltning och förvaltningspolitik.
            </seg>
          </u>
          <note type="speaker" n="952a6ba3">
            Anf. 109 HELENA BARGHOLTZ (fp):
          </note>
          <u who="helena_bargholtz_f14960" xml:id="i-2bc9bf1d7da6fd80-7" n="d6eca29b">
            <seg n="51ae2cdb">
              Herr talman! Statsrådet säger att förslaget om en solnedgångsparagraf
              är naivt. Då ska jag avslöja att det inte är vi inom Folkpartiet
              som hittat på det, utan det är en modell som tillämpas i andra
              länder. Det är därifrån vi har fått vår idé.
            </seg>
            <seg n="6b2fd590">
              Apropå andra länder nämnde statsrådet att förvaltningsmodellen
              i Sverige är väldigt bra, vilket uppenbarligen sägs av artiga
              utländska delegationer som kommer hit på besök. Det är klart att
              de säger det; det vore väl oartigt att uttrycka kritik mot den
              när de kommer som gäster till Sverige.
            </seg>
            <seg n="5c64ba06">
              Därför undrar jag om statsrådet, när han själv gör utländska
              besök och studerar de förvaltningsmodeller som finns i de länderna,
              då kritiserar deras förvaltningsmodeller. Nej, knappast. Men förhoppningsvis
              lär sig statsrådet ett och annat och kan få inspiration och idéer
              om vad man kan göra för att förbättra förvaltningsmodellen. För
              även om blott Sverige svenska krusbär har, som en känd författare
              uttryckt det, är inte allt som görs på det svenska sättet alltid
              det bästa sättet. Jag menar därför att man kan hämta inspiration
              från andra länder, bland annat om solnedgångsparagrafen och befintliga
              myndigheter.
            </seg>
            <seg n="492b4382">
              Statsrådet nämnde också omsorgen om de anställda vid avveckling
              av myndigheter. Visst, det är viktigt att tänka på det; man kan
              också tänka sig omplaceringar. Men var finns omsorgen om de anställda
              när de statliga utlokaliseringarna görs till Karlstad, till Visby
              och till andra orter som förlorat sina regementen? Då tvingas
              människor flytta med till dessa orter, och det är väl inte att
              visa omsorg om de anställda.
            </seg>
          </u>
          <note type="speaker" n="98784186">
            Anf. 110 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-52" n="1eb035a8">
            <seg n="6dacbda3">
              Herr talman! När det gäller den sista frågan kan jag säga att
              vi gör det på ett ytterst seriöst sätt. Först och främst är det
              ingen som sägs upp, utan alla kommer att behålla sina arbeten.
              Utredningsmannen Gert Persson har tittat på detta, och det kommer
              att finnas en särskild kommission som får i uppgift att särskilt
              titta på dem som väljer att inte följa med de myndigheter som
              flyttar ut, för att också de ska få en omsorgsfull behandling
              som ett led i statens tjänst.
            </seg>
            <seg n="80718a9f">
              Sedan skulle jag vilja peka på det som sades om utländska besökare
              och så vidare. Ja, det förekommer väl alltid artighetsfraser och
              sådant. Jag känner i allra högsta grad till detta. Ett slående
              exempel är dock när utländska delegationer skriver och anhåller
              om att få besöka oss för att de vill studera den svenska förvaltningspolitiken
              närmare och se hur vi hanterar våra myndigheter.
            </seg>
            <seg n="321746ac">
              Bara för att ta ett exempel kan jag berätta att det franska finansutskottet
              under dess borgerlige ordförandes ledning var här för någon månad
              sedan och tittade på bland annat hur vår budgetprocess med de
              svenska myndigheterna fungerar. Han frågade mig ytterst seriöst:
              Hur beter ni er för att de svenska myndigheterna inte på eget
              bevåg bara ska förverka de pengar som de har till förfogande?
              Sedan hade vi en lång diskussion om det.
            </seg>
            <seg n="a59ed00c">
              Jag kände då att vi på den punkten kommit lite längre, alltså
              när det gäller att hantera de ekonomiska bitarna gentemot våra
              myndigheter, just med tanke på de problem som de har i Frankrike.
              De besöken är alltså inte bara artighetsvisiter, utan vi för naturligtvis
              ingående diskussioner om de fördelar och nackdelar som finns med
              olika modeller.
            </seg>
            <seg n="1bf577cf">
              Sammantaget tycker jag att svensk statsförvaltning står sig mycket
              väl i de diskussionerna. Det innebär inte att allting är perfekt
              i Sverige och att vi skulle slå igen någon dörr och säga att vi
              inte har någonting att lära. Det är klart att vi har att lära.
              Vi ska alltid vara lyhörda. Vi ska ha både ögon och öron öppna
              för vad som händer i vår omvärld och se på vilket sätt vi kan
              förfina vårt system. Någon annan inriktning har jag aldrig haft
              när jag utfört uppdraget.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="825a81cd">
            18 § Svar på interpellation 2005/06:134 om försöket med trängselskatt
            i Helsingfors
          </note>
          <note type="speaker" n="f045ccfe">
            Anf. 111 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-2a549fcc48ab59b3-0" n="1eb035a8">
            <seg n="106a20cf">
              Herr talman! Stefan Attefall har i interpellationen ställt tre
              frågor till statsrådet Jens Orback. Den första frågan gäller vilka
              åtgärder statsrådet avser att vidta för att garantera att alla
              invånare i Helsingforssregionen får en möjlighet att genom en
              folkomröstning påverka införandet av trängselskatt i Helsingfors.
              Den andra frågan gäller vilka åtgärder statsrådet avser att vidta
              för att valsedlarna i Helsingforss stads planerade folkomröstning
              om permanentandet av trängselskatter ska utformas på ett sätt
              som gör att den fråga som ställs i folkomröstningen inte är ledande.
              Den tredje frågan slutligen gäller vilka åtgärder statsrådet avser
              att vidta för att tillförsäkra att båda sidorna i folkomröstningskampanjen
              om permanentandet av trängselskatter i Helsingfors ges samma förutsättningar
              att genomföra kampanj och utforma sitt eget informationsmaterial,
              inklusive baksidan på valsedeln.
            </seg>
            <seg n="a64ec0f0">
              Arbetet inom regeringen är så fördelat att det är jag som ska
              svara på denna interpellation.
            </seg>
            <seg n="72cea8ef">
              Alla de tre frågor Stefan Attefall ställt tar sikte på formerna
              för kommunala folkomröstningar, och mitt svar i dag är begränsat
              till den saken.
            </seg>
          </u>
          <note n="f2442b68">
            Behovet av särskilda regler kring förfarandet vid kommunala folkomröstningar
            hade diskuterats i flera år när lagen (1994:692) om kommunala
            folkomröstningar infördes. För att undvika eventuella konflikter
            om den formella hanteringen togs grundläggande bestämmelser om
            själva förfarandet in i den särskilda lagstiftningen. Kompletterande
            bestämmelser om fullmäktiges handläggning arbetades in i 5 kap.
            23 § kommunallagen (1991:900).
          </note>
          <u who="unknown" xml:id="i-aab0200c167ebf1d-0" n="1eb035a8">
            <seg n="d41b1d7a">
              Av dessa regleringar framgår att det är fullmäktige som har den
              exklusiva och formella rätten att avgöra om en begärd folkomröstning
              i en lokal fråga ska hållas eller inte. Lagregleringen är begränsad
              till de mest grundläggande momenten i omröstningsförfarandet.
              Därutöver är det fullmäktige som ska fatta beslut om de ytterligare
              föreskrifter som kan behövas för att genomföra omröstningen. Frågor
              som sammanhänger med en folkomröstning är alltså en angelägenhet
              för den kommun där initiativet om en folkomröstning väcks.
            </seg>
            <seg n="d2e56afb">
              Som framgår av propositionen Lokal demokrati (1993/94:188) är
              det fullmäktige och inte någon annan som ska bestämma frågeställningarna
              och svarsalternativen.
            </seg>
            <seg n="f8fded70">
              Mot denna bakgrund avser jag inte att ta några initiativ med
              anledning av de ställda frågorna.
            </seg>
          </u>
          <note type="speaker" n="590f0b4f">
            Anf. 112 STEFAN ATTEFALL (kd):
          </note>
          <u who="stefan_attefall_da9453" xml:id="i-0e8e462a91da996a-2" n="a9c1e4c1">
            <seg n="20ad49a5">
              Herr talman och ärade publik! Jag tackar statsrådet för svaret.
              Ett av de starkaste skälen till varför vi kristdemokrater har
              sagt nej till trängselskatteförsöket här i Helsingfors är just
              demokratiaspekten. Det är en fråga som man har fattat beslut om
              i ett maktpolitiskt spel på regeringsnivå. Man har beordrat sina
              lokala företrädare att mot deras uttryckliga vallöften införa
              en trängselskatt.
            </seg>
            <seg n="6c0cccda">
              Man ska fatta beslut om den i Helsingforss kommun med statliga
              beslut i ryggen. Sedan ska den gälla inte bara för Helsingforss
              kommuns invånare utan även för kranskommunernas och självklart
              dem från hela Sverige som besöker Helsingfors. Men det gäller
              framför allt kranskommunernas invånare som dagligen gör resor
              in i och ut ur staden.
            </seg>
            <seg n="8347a318">
              Staten satsar 3,8 miljarder kronor i detta, fattar beslut om
              skatten och regleringen av den, kör över den lokala beslutsnivån
              och undergräver den kommunala självstyrelsen. Dessa demokratifrågor
              vill jag diskutera. Jag vänder mig till statsrådet Jens Orback.
              Han får inte svara på frågan. Sven-Erik Österberg vill inte svara
              på frågorna.
            </seg>
            <seg n="3ee98118">
              Hur kan man diskutera de lokaldemokratiska effekterna de statliga
              besluten? Vilket statsråd ska jag diskutera dem med? Det är faktiskt
              en mycket intressant fråga. Det är staten som hela tiden reglerar
              försöket och har bestämt att det ska införas, hur det ska se ut
              och också formerna för detta.
            </seg>
            <seg n="b3f0731b">
              Det är ett statligt beslut i en kommun som i mycket hög grad
              berör hundratusentals människor runtom den kommunen och inte bara
              kommuninvånarna. Vi kan koka ned mina tre frågor till statsrådet
              till en central fråga. Hur ska alla som berörs dagligen av trängselskatteförsöket
              kunna få vara med och påverka detta försök?
            </seg>
            <seg n="2dcb4c5a">
              Det är staten som ska besluta om detta försök ska avslutas, och
              det är staten som ska besluta om detta försök ska permanentas.
              Statens remissinstans är tydligen enbart Helsingforss kommun.
            </seg>
            <seg n="f1f1de45">
              I betänkande 2003/04:SkU35 som låg i kammaren när man beslutade
              om att införa trängselskatteförsöket diskuterades inte demokratiaspekterna
              alls utom i några få rader på slutet. Majoriteten bestående av
              socialdemokrater, miljöpartister och vänsterpartister skriver:
              När det gäller kommunernas invånares möjligheter att påverka beslutet
              anser utskottet att ett ställningstagande till dessa frågor bör
              anstå till dess att försöket är genomfört och utvärderat och en
              bedömning låter sig göras på basis av vunna erfarenheter.
            </seg>
            <seg n="d23dde9e">
              Men när och hur ska invånarna inte bara i Helsingforss kommun
              utan i Sundbyberg, Nacka och Solna få komma till tals? Det är
              de frågorna jag vill diskutera. Ska de få vara med i den lokala
              folkomröstningen och tycka till? Hur tillvaratar staten sina intressen
              så att det blir en riktig och bra folkomröstning med rena alternativ
              och inte som det ser ut att bli just nu med kanske sex sju olika
              alternativ, om man lyssnar på Annika Billströms senaste uttalanden?
            </seg>
            <seg n="17843bfb">
              Det är en central fråga. Det är vi skattebetalare via riksdagsledamöternas
              beslut som stoppar in pengar i detta. Vi bestämmer regleringen
              av detta. Vi bestämmer faktiskt också om försöket ska permanentas
              eller avslutas.
            </seg>
            <seg n="a1760d74">
              Men vi får enligt Sven-Erik Österberg tydligen inte ha någon
              uppfattning om hur processen ska se ut. Vi kan tydligen inte uttala
              oss över det sätt på vilket man tänker fastställa om försöket
              ska genomföras permanent eller inte.
            </seg>
          </u>
          <note type="speaker" n="336a4187">
            Anf. 113 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-53" n="1eb035a8">
            <seg n="84f5e7e0">
              Herr talman! Det är otvivelaktigt mycket intressanta frågor som
              herr Attefall väcker i debatten. Jag har konfronterats med dem
              vid många tillfällen. Innan jag går in på dem och pekar lite grann
              vill jag säga följande.
            </seg>
            <seg n="95feb3d9">
              Det faller väl tillbaka, till viss del, allt det som väcks. Vem
              är det som är med i en kommunal folkomröstning? Vilka konsekvenser
              får ett sådant beslut? Berör det bara den egna befolkningen eller
              andra också?
            </seg>
            <seg n="a85dc178">
              Jag har varit engagerad i det här men även mitt parti. Jag har
              ingen annan uppfattning än partiet i helhet om det. Vi har varit
              ganska restriktiva till kommunala folkomröstningar. Skälet är
              att de är väldigt komplicerade.
            </seg>
            <seg n="95118333">
              När en politisk majoritet fattar ett beslut i vilken fråga det
              än må vara kan den alltid ställas till svars. Den kan ändra sitt
              beslut om det visar sig att man tycker att tiden har gått och
              det finns skäl att ompröva det.
            </seg>
            <seg n="15352066">
              En lokal folkomröstning kan aldrig ställas till svars på det
              sättet. Folket kan inte ställa sig självt till svars. Det kan
              möjligtvis ske genom en ny folkomröstning. Men vi känner alla
              till processen.
            </seg>
            <seg n="afe92133">
              Problemet med folkomröstningar i allmänhet är att ta reda på
              efterbörden. Hur hanterar man det så att det också framstår som
              demokratiskt riktigt? Det är ofta väldigt populistiskt i debatten
              att säga att en kommunal folkomröstning är det yttersta av demokratin.
              Det är folket självt som säger hur det vill ha det.
            </seg>
            <seg n="3310e41e">
              De flesta omröstningar visar att när processen har skett så uppstår
              missnöje. Man tycker att man har blivit demokratiskt misshandlad.
              Man berörs på ett sätt fastän man inte har kunnat vara med och
              säga sitt.
            </seg>
            <seg n="6923851d">
              Mitt konkreta exempel som jag skulle vilja peka på är den folkomröstning
              som hölls när Heby kommun ville byta län från Västmanland till
              Uppsala. Det utbröt en stor debatt. Människor som bodde i Sala
              kommun tyckte att de berördes. De fick en sämre service. Man hade
              haft ett gemensamt upplägg om sjukvård, tingsrätter, elverk och
              distribution tillsammans. Man hade haft logistik tillsammans.
              Det skulle brytas upp av en länsgräns. Hur kan man bestämma det
              i Heby kommun? Varför får inte vi ta del av det här och säga vår
              sak? Så sade man. Precis detta är den komplexa frågan i lokala
              folkomröstningar. Därvidlag, när man tittar enskilt på dem, har
              jag egentligen ingen annan uppfattning än Stefan Attefall övergripande
              i sig. Det är alltid problem med vilka som är med och bestämmer
              när man ska hålla lokala folkomröstningar.
            </seg>
            <seg n="88878c80">
              Som jag sade i min inledningsdel är det upp till respektive fullmäktige
              när det gäller de kommunala folkomröstningarna. Det tänker jag
              inte lägga mig i från statlig nivå oavsett om det gäller ett länsbyte,
              bildande av kommun eller vad det kan vara. Jag tänker inte göra
              det ens när det gäller trängselskatt i Helsingfors. Frågorna har
              samma dignitet. Det är fullmäktige i Helsingfors som har fattat
              beslut, och de har den exklusiva rätten att både bestämma när
              man ska ha folkomröstning och vad folkomröstningen ska handlägga.
            </seg>
            <seg n="38bd1948">
              Jag har fullt förtroende för den kommunala nivån och det kommunala
              självstyret. Jag har uppfattat att också Kristdemokraterna har
              tyckt att det kommunala självstyret är bra och att man beslutar
              i det läget. Man kan ju inte byta fot bara för att det gäller
              en fråga som man själv inte gillar i grund och botten. Då tycker
              man visst att staten ska gå in. Jag vet inte om jag ska tolka
              Stefan Attefall på det sättet. Här är det tydligen läge för staten
              att gå in, för i grund och botten gillar inte Kristdemokraterna
              trängselskatt.
            </seg>
            <seg n="1538ce93">
              Jag tänker för övrigt inte nämna någonting om trängselskatt.
              Om Stefan Attefall vill diskutera den frågan får han väl vända
              sig med en interpellation till Pär Nuder. Jag tänker inte ge mig
              in på det utan bara beröra komplexiteten vid kommunala folkomröstningar.
            </seg>
            <seg n="5ff4d83e">
              Däremot kan man säga något om demokratiaspekten, oavsett vad
              för debatt som har förts just i den enskilda frågan. Det finns
              ändock en majoritet i Helsingforss stadshus som har tyckt att
              man ska införa trängselskatten. Annars hade den ju aldrig kommit
              till stånd.
            </seg>
          </u>
          <note type="speaker" n="b111378f">
            Anf. 114 STEFAN ATTEFALL (kd):
          </note>
          <u who="stefan_attefall_da9453" xml:id="i-0e8e462a91da996a-3" n="a9c1e4c1">
            <seg n="341d740c">
              Herr talman! Det här kanske är en fråga för talmannen. Vem ska
              man interpellera om man vill diskutera demokratiaspekterna utifrån
              trängselskatteförsöket? Det är en fråga som jag tycker att talmannen
              kan grubbla på och ge mig ett gott råd, så ska jag gärna rikta
              interpellationen till rätt statsråd. Om jag ställer den till Pär
              Nuder säger han säkert att det är Sven-Erik Österberg eller Jens
              Orback som jag ska diskutera frågan med. Om jag ställer den till
              Jens Orback får jag inte göra det. Det är inte helt enkelt.
            </seg>
            <seg n="b0cd6867">
              Jag tycker ändå att resonemanget här är spännande. Vi kan gärna
              lyfta fram frågan mer principiellt. Problemet med den kommunala
              självstyrelsen är att hela den här frågan har kört över den. Tänk
              er ett förslag till trängselskatteförsök som hade väckts lokalt
              och tagits upp i en valrörelse. Sedan hade man fattat beslut om
              att man ville göra det här i Helsingforss kommun och riktat sig
              till statsmakten som hade sagt: Ja, okej, vi reglerar så att ni
              kan genomföra det som ni vill göra! Det hade ur demokratisynpunkt
              varit ett rimligt sätt att hantera frågan. Detta är det första
              felet med hela det här frågekomplexet ur demokratisynpunkt.
            </seg>
            <seg n="a9b60b7d">
              Det andra problemet är hur staten ska göra. Staten har ju finansierat
              det här. Staten har reglerat alla lagregler för det. Hur ska staten
              göra om det blir en folkomröstning som är ungefär som kärnkraftsomröstningen
              det blir fullständigt kaos i alternativen? Sedan kommer en fullmäktigemajoritet
              och säger: Folkomröstningen blev så här! Vilket beslutsunderlag
              har då statsmakten?
            </seg>
            <seg n="045b3260">
              Alla partier i Helsingforss kommun säger att man ska följa folkomröstningsutslaget
              även de som är emot trängselskatteförsöket. De vill följa utslaget;
              den inställningen har de. Men hur ska statsmakten då tolka en
              beställning? Vilket värde kommer Sven-Erik Österberg, om han sitter
              på regeringsmakten efter valet, att ge frågan om hur Solnas, Sundbybergs
              eller Nackas kommunpolitiker har tyckt? De kanske till och med
              berörs i högre grad av trängselskatteförsöket än de som bor och
              jobbar i innerstaden och som kanske inte ens äger en bil.
            </seg>
            <seg n="fa9fb8cd">
              Helsingforss kommun med kranskommuner har ju speciella förutsättningar
              i och med att det finns mycket arbetskraftspendling. Dessutom
              vet vi att hela idén med trängselskatteförsöket är att motverka
              att bilar kör in i Helsingforss stad, det vill säga att länsbor
              kör in i staden. Det finns ju så klart en del stadsbor också som
              bor i förorterna till Helsingforss kommun. När kommer de som bor
              utanför Helsingforss kommun till tals? De påverkas ju i hög grad
              av det här. Och hur ska Sven-Erik Österberg reagera när han får
              ett folkomröstningsresultat som troligtvis kommer att bli mycket
              svårtolkat? Kranskommunerna har olika uppfattningar, och de får
              inte ens vara med i försöket.
            </seg>
            <seg n="89b6ffc7">
              Sven-Erik Österbergs partikamrater sade ju i kammaren jag tror
              till och med att Sven-Erik Österberg var riksdagsledamot på den
              tiden att man ska ta ställning till demokratifrågorna när försöket
              är genomfört och utvärderat. En bedömning ska göras på basis av
              vunna erfarenheter. Men solnaborna, sundbybergsborna och nackaborna
              får ju inte vara med om folkomröstningen. Detta är en fråga som
              Sven-Erik Österberg i egenskap av ansvarigt statsråd borde ha
              någon typ av uppfattning om.
            </seg>
          </u>
          <note type="speaker" n="abe1e833">
            Anf. 115 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-54" n="1eb035a8">
            <seg n="eba414cb">
              Herr talman! Jag tycker nog att vi egentligen diskuterar kärnfrågan
              och vad det handlar om. I det här fallet kan man nog säga: Strunt
              i förspelet, Stefan Attefall! Man kan konstatera att det ändå
              finns en majoritet i Helsingforss stadshus som har velat införa
              trängselskatt. Det är ju därför frågan över huvud taget har blivit
              aktuell. Det är egentligen där som kärnan finns. Om det inte hade
              funnits det hade frågan över huvud taget aldrig varit aktuell.
              Det är ju därför processen har startat.
            </seg>
            <seg n="17a023bf">
              Men man kan ju alltid diskutera processen i sig. I det här fallet
              har man valt att införa det, och så får väljarna i Helsingforss
              stad ta ställning till om de tycker att det är ett bra eller ett
              dåligt beslut genom en folkomröstning. Det är så upplägget har
              varit. Vi kan ha massor av synpunkter på det ur en demokratisk
              synvinkel, och jag har egentligen ingen annan uppfattning än Stefan
              Attefall när det gäller hur komplext det är med lokala folkomröstningar.
            </seg>
            <seg n="02103286">
              Jag vet inte vad botemedlet är, och Kristdemokraterna har ju
              inte visat någon större entusiasm över det tidigare heller. Gäller
              det statsmakten övergripande, om man bortser från det här försöket?
              Det här problemet dyker ju upp i lite varierande skala överallt
              i landet vid olika tillfällen. Jag nämnde ett exempel som jag
              kan ganska ingående eftersom det gäller mitt eget län. Den processen
              har jag följt länge. Folkomröstningar som berör även andra dyker
              ju upp också på andra ställen.
            </seg>
            <seg n="41501e51">
              Är lösningen att vi sätter oss ned och diskuterar att man borde
              begränsa möjligheterna till lokala folkomröstningar eftersom de
              är så svårtolkade? De kan också ur demokratisk aspekt anses som
              problematiska för alla människor beroende på hur besluten ser
              ut.
            </seg>
            <seg n="ef82eea8">
              Folkomröstningar är ju rådgivande, men i den allmänna debatten
              har man hört att det är få som är rådgivande. De är i princip
              styrande av det skälet att det har blivit så med tiden. Man hade
              folkomröstningar både om högertrafik och om sprit en gång i tiden
              också. I alla fall några av dem var rådgivande såtillvida att
              man fattade beslut som gick totalt i andra riktningen så småningom.
              Det verkar som om tiden har glidit ifrån det, och de har blivit
              mer och mer styrande.
            </seg>
            <seg n="93c12dd8">
              Det medför precis det som Stefan Attefall pekar på komplexiteten
              för de människor som berörs och som inte är direkt inne i det
              hela. De säger: Om några har fått vara med och säga någonting
              vill jag också vara med och säga, för jag berörs också av frågan!
              Det är det som är kärnan i Stefan Attefalls problem.
            </seg>
            <seg n="e5f1ecad">
              Det är svårt att säga emot detta. Så är ju fallet. Men är Stefan
              Attefall beredd att diskutera själva principfrågan kommunala folkomröstningar
              i olika frågor? Är det där vi ska begränsa det hela eftersom det
              är så svårt att ta reda på efterbörden, som jag pekade på tidigare?
            </seg>
            <seg n="3d30c631">
              Själva principfrågan är det som har startat det hela i det här
              fallet. Som jag sade i slutet av mitt förra anförande finns det
              en majoritet i Helsingforss stadshus som vill införa det här försöket
              för att försöka få ned trafikmängden i Helsingforss stad av en
              rad olika skäl, som jag inte ska gå in på. Det är det som är grunden
              till att det här har startat. Man har valt att göra detta precis
              enligt de regler som finns; man gör en folkomröstning för stockholmarna
              så att de kan ta ställning till om de vill att det ska fortsätta
              eller inte.
            </seg>
            <seg n="84da74e3">
              Jag avstår helt ifrån att ha synpunkter på sättet att utforma
              valsedlarna. Det är tydligt lagreglerat enligt nu gällande lag
              att det är fullmäktige i Helsingfors som bestämmer vad som ska
              stå på dem. Så ser det ut.
            </seg>
            <seg n="ea3eab76">
              Men om Stefan Attefall vill ha en annan ordning och diskutera
              omfattningen av kommunala folkomröstningar så återkom gärna till
              den debatten!
            </seg>
          </u>
          <note type="speaker" n="11742602">
            Anf. 116 STEFAN ATTEFALL (kd):
          </note>
          <u who="stefan_attefall_da9453" xml:id="i-0e8e462a91da996a-4" n="a9c1e4c1">
            <seg n="a4103c7c">
              Herr talman! Jag diskuterar gärna kommunala folkomröstningar.
              Jag är i grunden positiv till att använda instrumentet med kommunala
              folkomröstningar. Man ska komma ihåg att det är skillnad på kommunala
              folkomröstningar och kommunala folkomröstningar. Om det är byggnation
              eller social service i en kommun som man vill folkomrösta om är
              det självfallet ganska enkelt att avgränsa vilka det berör.
            </seg>
            <seg n="a2d083c8">
              Komplexiteten i det här fallet handlar om att detta berör människor
              i en hel region. Helsingforssregionen är ju så tätt sammanvuxen.
              Det är en gräns som är mycket artificiell för många människor
              mellan att bo i Solna eller i Helsingforss stad.
            </seg>
            <seg n="09d97e03">
              Du nämnde Heby som ett exempel. Ja, den frågan berörde lite mer
              även kranskommunerna. Men den folkomröstningen gör att Heby kommun
              går till riksdagen, och riksdagen fattar ett beslut. Frågan är
              vilka argument man låter väga tyngst. Vi vet att Sven-Erik Österbergs
              parti ville mer lyssna på kranskommunernas synpunkter och den
              socialdemokratiska ledningen i Västmanlands läns landsting medan
              vi på den borgerliga sidan ville lyssna på hebyborna. Men det
              är riksdagen som fattar beslutet.
            </seg>
            <seg n="7b487ddf">
              Hur kommer Sven-Erik Österberg och en socialdemokratisk regering
              att lyssna in de åsikter som finns även utanför Helsingforss kommun?
              De får tydligen inte vara med om folkomröstningen. Det var ett
              utmärkt exempel på när man ska ha regional folkomröstning, det
              vill säga låta kranskommunerna rösta om samma sak för att väga
              ihop helheten och få ett bra underlag. Då får man lyssna in människorna.
              Det är min personliga uppfattning.
            </seg>
            <seg n="77c19955">
              Men hur kommer Sven-Erik Österberg att lyssna in synpunkterna
              från kranskommunerna? Det är staten, riksdagen på förslag från
              regeringen, som ska fatta beslutet om att avskaffa eller permanenta
              försöken med trängselskatter. Hur kommer Sven-Erik Österberg att
              lyssna in kranskommunernas uppfattningar? De får bevisligen inte
              vara med om folkomröstningen. Det har ju Annika Billström bestämt.
            </seg>
          </u>
          <note type="speaker" n="14e7b0e8">
            Anf. 117 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-3814367b9201c99b-55" n="1eb035a8">
            <seg n="4af86a9e">
              Herr talman! Jag kan inte låta bli att tycka att det här är en
              jätteintressant diskussion. Det är synd att jag har slutreplik.
              Jag skulle kunna fortsätta.
            </seg>
            <seg n="0900612b">
              Det här är så intressant, Stefan Attefall också Hebyexemplet.
              Ja, i och för sig krävs det att regeringen ska ta ett beslut som
              ska verifieras av riksdagen. Det är väl egentligen det som har
              skett. Men hela tiden fördes det intensivt fram i debatten, inte
              minst från Stefan Attefalls parti jämte andra partier, att det
              är folkomröstningen som gäller, punkt slut! Folkviljan måste ha
              sin framgång. I den debatten fanns det ingen som helst tanke på
              att de omkringliggandes åsikter skulle gälla. Det var fråga om
              dem som hade folkomröstat.
            </seg>
            <seg n="0bbd8fc4">
              Sala kommuns invånare hade ingenting att säga till om. Inte heller
              hela Uppsala län fick ta ställning till om de ville ha Heby eller
              inte om man ska sätta frågan på sin spets. Kommunen bara kom dit.
              Kommunen var i och för sig välkommen, kan vi konstatera. Men om
              man ska sätta frågan på sin spets hade Uppsala län ingenting att
              säga till om. Det gör det naturligtvis komplext.
            </seg>
            <seg n="3aafb44a">
              Det fanns en riksdagsmajoritet som tyckte att kommunen skulle
              byta säte. Man var till och med beredd att göra våld på indelningslagen
              för att få sin vilja igenom i det läge som var. Det finns en majoritet
              i riksdagens kammare för att införa trängselskatt i Helsingfors.
              Det finns en likhet i detta.
            </seg>
            <seg n="1e1d666e">
              Om det begås fel och Stefan Attefall tycker att regeringen inte
              handlägger eller agerar på rätt sätt kan vi säga att vi har varit
              lika goda kålsupare i den debatt som har varit. Beroende på vilken
              fråga det gäller är tydligen sakfrågan viktigare än principfrågan
              om det hela sätts på sin spets. Den här debatten kan väl ha det
              goda med sig att den stämmer till viss eftertanke om vad lokala
              folkomröstningar får för följder, om det är den bästa ordningen
              som råder just nu, om en ordentlig folkmajoritet ska få igenom
              sin fråga eller inte. Den diskussionen återkommer jag gärna till,
              Stefan Attefall.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="b64dd7a8">
            19 § Svar på interpellation 2005/06:142 om integration av islam
          </note>
          <note type="speaker" n="67ec2d98">
            Anf. 118 Statsrådet JENS ORBACK (s):
          </note>
          <u who="unknown" xml:id="i-3814367b9201c99b-56" n="1eb035a8">
            <seg n="9acf0db0">
              Herr talman! Ewa Björling har frågat mig dels vad jag gör för
              att motverka att islamistiska extrema krafter får fotfäste i Sverige,
              dels vilka insatser jag har för avsikt att göra för en ökad integration
              mellan olika religiösa grupper i Sverige och Europa, dels vad
              jag gör för att moderata muslimer ska kunna utöva sin religiösa
              tro i öppna moskéer, dels vad min inställning är till att svenska
              skattebetalares pengar används till bidrag för utövande av islamism
              och dels vilka åtgärder jag avser att vidta för att öka dialogen
              mellan olika religiösa företrädare för kristna, judar och moderata
              muslimer.
            </seg>
            <seg n="981e2106">
              Jag vill börja med vad som är lika självklart som nödvändigt
              att understryka: I diskussioner om vad Ewa Björling kallar extrem
              islamism måste vi göra helt klart och fullständigt tydligt att
              vi gör en mycket klar och tydlig åtskillnad mellan å ena sidan
              det mycket begränsade antalet människor som är beredda att i islams
              namn begå olika slags våldshandlingar och å andra sidan den överväldigande
              majoritet av muslimer för vilka sådana handlingar med självklarhet
              är helt oacceptabla. Att verka mot våld som en liten grupp människor
              kan vara beredda att utföra i en religions namn är inte på något
              sätt att verka mot religionen eller dess övriga utövare. Det är
              att verka för alla människors gemensamma intresse att slippa utsättas
              för våld.
            </seg>
            <seg n="1997f38f">
              Ewa Björlings första fråga är alltså vad jag gör för att motverka
              att islamistiska krafter får fotfäste i Sverige. Genom att verka
              för att alla människor ska ha lika rättigheter, skyldigheter och
              möjligheter, oavsett etnisk, kulturell och religiös bakgrund,
              motverkar integrationspolitiken sådana förhållanden som kan förstärka
              vissa personers extrema övertygelser. Regeringen driver nu ett
              intensivt och brett integrationspolitiskt reformarbete.
            </seg>
            <seg n="048dec4e">
              I detta sammanhang vill jag också ta upp den viktiga roll imamer
              spelar i arbetet för integration. Från många håll inte minst från
              muslimer själva hörs önskemål om att det bör finnas möjligheter
              att i Sverige utbildas till imam. Ett eventuellt initiativ till
              en sådan utbildning måste dock komma från företrädare för de muslimska
              trossamfunden.
            </seg>
            <seg n="fe7e7668">
              Frågan om att förhindra att extrema krafter får fotfäste i Sverige
              har också en annan dimension, nämligen det polisiära arbetet för
              att förebygga och motverka terrorism. Kartläggningen av terrorister
              och nätverk som kan utgöra ett hot mot rikets säkerhet är en central
              uppgift för Säkerhetspolisen. En viktig beståndsdel i Säkerhetspolisens
              förebyggande arbete är den kontaktverksamhet som myndigheten bedriver
              vid moskéer med muslimska organisationer i Sverige.
            </seg>
            <seg n="e1780b2a">
              Ewa Björling frågar vilka insatser jag har för avsikt att göra
              för en ökad integration mellan olika religiösa grupper i Sverige
              och i Europa. Som jag uppfattar denna fråga vill Ewa Björling
              peka på behovet av ett närmare förhållande och en ökad förståelse
              mellan olika religiösa grupper.
            </seg>
            <seg n="4a255995">
              I regeringens råd för kontakt med trossamfunden, som organisatoriskt
              är knutet till Utbildnings- och kulturdepartementet, ingår företrädare
              för såväl judar och muslimer som kristna. Ordförande är statsrådet
              Hallengren. Rådets uppgift är att vara ett forum för diskussion
              om frågor av övergripande gemensamt intresse för både staten och
              trossamfunden. Genom rådet förs en dialog inte bara mellan trossamfund
              och regeringen utan också mellan olika trossamfund.
            </seg>
            <seg n="47d6f705">
              En grundläggande förutsättning för att ett samhälle ska kunna
              fungera är att det finns en respekt för olikheter inom de gränser
              som följer av samhällets grundläggande värderingar. Detta är också
              ett av de integrationspolitiska målen. Både i Sverige och i EU
              i övrigt arbetar vi intensivt för att nå detta mål. Men mer måste
              göras.
            </seg>
            <seg n="a31056f8">
              Jag tror på möten mellan människor. Det finns givetvis otaliga
              sätt för människor att mötas i bostadsområdet, i skolan, på fritiden
              och inte minst på arbetsplatsen. Ett sätt att få möten till stånd
              kan alltså vara att se till att människor får arbete. Många kommuner
              bör kunna göra en viktig insats genom att öka sina ansträngningar
              att skapa fler mötesplatser.
            </seg>
            <seg n="92ffea9c">
              Förutom sådana möten mellan människor som sker i det praktiska
              vardagslivet tror jag att det är viktigt i det här sammanhanget
              att människor möts också i mer strukturerade former, inte minst
              för en dialog över religionsgränserna. Och därigenom kommer jag
              över till Ewa Björlings fråga om åtgärder för att öka dialogen
              mellan religiösa företrädare. Jag delar hennes uppfattning om
              vikten av dessa dialoger.
            </seg>
            <seg n="8d94961d">
              Det har fram till för några år sedan funnits en mera strukturerad
              dialog Dialoggruppen mellan företrädare för kristna, judar och
              muslimer. Regeringen skulle välkomna en förnyad sådan dialog.
            </seg>
            <seg n="44099e4c">
              Men jag vill här också framhålla att samtal över religionsgränserna
              behövs inte bara på nationell nivå utan också lokalt. Många kommuner
              bör kunna spela en än större roll för att få sådana samtal till
              stånd.
            </seg>
            <seg n="50a6b016">
              Ewa Björling frågar vidare vad jag gör för att moderata muslimer
              ska kunna utöva sin religiösa tro i öppna moskéer. Statens stöd
              till trossamfund ska bidra till att skapa förutsättningar för
              trossamfunden att bedriva en aktiv och långsiktigt inriktad religiös
              verksamhet i form av gudstjänst, själavård, undervisning och omsorg.
              Detta motiv anses vara särskilt viktigt för stödet till de trossamfund
              som huvudsakligen har invandrade trosbekännare, där stödet kan
              vara ett viktigt bidrag i integrationsprocessen.
            </seg>
            <seg n="d2a8e7b3">
              Som svar på Ewa Björlings fråga om användningen av skattebetalares
              pengar vill jag säga följande. Statens relation till folkbildningen
              bygger på ett långtgående förtroende för folkbildningen, dess
              organisationer och verksamhetsformer. Riksdagen har givit Folkbildningsrådet,
              FBR, i uppdrag att fördela statens bidrag till folkbildningen.
              I samband därmed har syftet med statens bidrag angivits. Ett av
              dessa syften är att folkbildningens verksamhet ska stärka och
              utveckla demokratin.
            </seg>
            <seg n="694fbdff">
              Religionsfrihet är en grundlagsskyddad rättighet och en viktig
              del av vår demokrati. Verksamhet som är icke-demokratisk ska givetvis
              inte stödjas. Det ankommer på FBR att följa upp och granska den
              verksamhet som får del av statsbidraget i förhållande till de
              syften som anges för statsbidraget. Bidrag som utbetalats för
              verksamhet som visar sig uppenbarligen strida mot dessa syften
              ska givetvis återkrävas.
            </seg>
            <seg n="31682332">
              Ewa Björlings frågor berör samhällets dubbla ansvar att å ena
              sidan tillförsäkra alla människor lika rättigheter och möjligheter,
              oavsett bakgrund eller trosuppfattning, å andra sidan med kraft
              ingripa mot sådana handlingar som står i motsättning till den
              grundläggande uppfattningen om alla människors lika värde och
              respekt för mänskliga rättigheter. Det är min bedömning att de
              insatser jag ovan i all korthet redovisat ger goda förutsättningar
              för att vi ska lyckas i vårt arbete.
            </seg>
          </u>
          <note type="speaker" n="74912b9c">
            Anf. 119 EWA BJÖRLING (m):
          </note>
          <u who="ewa_bjorling_4387ea" xml:id="i-bbd830d3e1dbb8f6-0" n="3416bc64">
            <seg n="eeaddb60">
              Herr talman! Jag tackar statsrådet Jens Orback för det uttömmande
              svaret. Det låter som flera goda tankar om hur vi integrerar islam.
              Det är bra, men de behöver prövas ute i verkligheten också.
            </seg>
            <seg n="79385434">
              Jens Orback säger att regeringen bedriver ett intensivt integrationspolitiskt
              arbete. Även om så är behöver det synas mer.
            </seg>
            <seg n="c9685796">
              Jag håller med om att imamer spelar en viktig roll i arbetet,
              och några imamer försöker också uttala detta tydligt, hur vi ska
              kunna leva sida vid sida och acceptera varandra trots olika trostillhörighet.
              En del av dessa uttalanden är så starka i medierna att de sedan
              utsätts för allvarliga hot. Även här tycker jag att regeringen
              har ett stort ansvar.
            </seg>
            <seg n="168bc641">
              Varför syns inte några tydliga uttalanden från någon enda minister
              i de här frågorna när sådana här saker händer? Varför är det så
              tyst?
            </seg>
            <seg n="4aa7caf7">
              Jag är fullt medveten om att det här är svåra frågor, både för
              att de är mångfasetterade och för att de väcker så enormt starka
              känslor. Men om regeringen inte säger ifrån, att ni inte accepterar
              det här, vem ska då våga ta avstånd från extremister?
            </seg>
            <seg n="c2352341">
              De imamer som nu går ut och talar för muslimer som vill integrera
              sig i det svenska samhället, det vill säga det stora flertalet
              muslimer, behöver stöd mycket stöd.
            </seg>
            <seg n="6c0c40da">
              En statlig imamutbildning, som har diskuterats i medierna, ställer
              jag mig mer tveksam till. Det handlar om mycket mer än så. Det
              handlar om ett tydligt avståndstagande från extremism från alla
              i samhället.
            </seg>
            <seg n="448dd7ca">
              Just i dag har en av våra dagstidningar en artikel där alla kommunalråd
              i Helsingforss län gått ut tillsammans, oavsett partifärg, och
              vädjat till våra medborgare att markera avsky mot extrema grupper
              och olika våldsdåd. Framför allt pekar den artikeln på en oerhört
              viktig fråga, och det är att vi är bara starka tillsammans och
              att problemen tillhör oss alla på alla nivåer: riksdag, regering,
              kommuner, landsting, föreningsliv och skolor. Listan kan göras
              hur lång som helst.
            </seg>
            <seg n="3f98636b">
              Herr talman! Den senaste tiden har vi kunnat läsa och höra om
              hur extrema budskap sprids i en hel del moskéer i Sverige. Man
              säljer kassetter med antisemitiskt budskap, och det finns till
              och med en affär som gör det öppet. Man uttalar sig hatiskt om
              icke-muslimer i dessa predikningar, främst riktat mot förhatliga
              judar, som man säger.
            </seg>
            <seg n="b7c94521">
              Då undrar jag återigen: Varför hörs så ynkligt lite från regeringens
              sida om den här hetsen mot folkgrupp? Sverige är väldigt bra på
              att vara tydlig när det gäller hets mot andra grupper, men av
              någon anledning hörs det inte särskilt mycket när det gäller den
              judiska gruppen. Jag vill poängtera att det här är ett fullständigt
              oacceptabelt agerande från extrema muslimers sida. Det gagnar
              ingen, vare sig muslimer, judar eller kristna.
            </seg>
            <seg n="9d5b537a">
              Ser inte statsrådet vad som pågår? Det här gäller ju inte bara
              i Helsingfors utan även i Malmö, där det finns källarmoskéer med
              slutna dörrar som över huvud taget inte tål dagsljus. Det har
              nyligen uppdagats att några av de källarmoskéer som finns i Sverige
              med så kallad wahhabitisk inriktning, som är en extrem form av
              islam, också verkar på just det här slutna sättet. Vanliga muslimer
              är inte ens välkomna.
            </seg>
            <seg n="d58579f6">
              I området Rosengård i Malmö existerar i dag en muslimsk majoritet.
              Det är en majoritet som lever i en förort där man som vanlig muslim
              ibland är rädd för att vistas på en del platser inom området,
              även på dagtid. Hur illa känns inte det för alla muslimer som
              vill leva enligt samma normer som vi andra här i samhället, i
              vårt svenska samhälle? Förstår inte statsrådet att de också är
              rädda för de här extrema krafterna?
            </seg>
            <seg n="77570ae5">
              Nästa fråga: Hur vidrigt känns det inte för alla i Sverige av
              judisk härkomst att ständigt bli trakasserade och utsatta för
              hot?
            </seg>
            <seg n="db11dc48">
              Det är för alla dessa människors skull som det är hög tid att
              ta tydligt avstånd från extrem islamism och visa att vi inte tolererar
              den sortens uttalanden i ett demokratiskt land som Sverige.
            </seg>
          </u>
          <note type="speaker" n="3d0ca5fe">
            Anf. 120 Statsrådet JENS ORBACK (s):
          </note>
          <u who="unknown" xml:id="i-3814367b9201c99b-57" n="1eb035a8">
            <seg n="99741e0f">
              Herr talman! Tack, Ewa Björling. Det är bra att Ewa Björling
              tar upp den här frågan. Jag kan inte kräva att Ewa Björling ska
              kolla alla pressklipp och titta på alla tv-program, men jag har
              i rätt många fall varit ute och tagit tydligt avstånd från den
              del som hänvisar till islam för sina extrema åsikter.
            </seg>
            <seg n="cbebb6b3">
              Jag kan här i kammaren ta tillfället i akt att säga att den som
              anstiftar brott, den som uppviglar till brott, gör sig skyldig
              till brott. Jag kan till och med gå längre och vara tydlig och
              säga att den som inte är medborgare i vårt land och inte har fått
              uppehållstillstånd och uppviglar till allvarliga brott ska utvisas
              från vårt land. Där råder inget tvivel det är en brottslig handling,
              och den ska bemötas precis som alla andra brottsliga handlingar.
            </seg>
            <seg n="6b689fed">
              Jag vill i det sammanhanget ändå påpeka att det rör sig om en
              väldigt liten del av dem som säger sig vara muslimer och använder
              islam och Koranen som utgångspunkt för sin religiösa övertygelse.
              Men det står helt klart att den som begår ett brott ska behandlas
              precis som alla andra.
            </seg>
            <seg n="9ccc5563">
              Det kanske finns skäl för mig att skriva en artikel till eller
              vara med i något mer sammanhang där jag mycket klart tydliggör
              detta. Jag välkomnar också de kommunalråd som i Dagens Nyheter
              i dag skriver att vi måste vara vaksamma och ta avstånd från dessa
              extrema yttringar och från den diskriminering som finns i vårt
              samhälle.
            </seg>
            <seg n="de890cc1">
              Ewa Björling säger att det här måste finnas på alla nivåer. Ett
              sätt för staten att engagera sig i detta på alla nivåer har varit
              den storstadssatsning som vi hade och som vi vill hålla i och
              följa upp. Då handlar det också om att ge stöd till olika dialoger.
            </seg>
            <seg n="fb2dd467">
              Vi har någonting som kallas brobyggare i många av våra kommuner.
              Jag har bland annat träffat Hussein Sadayo för en tid sedan, som
              jobbar i Malmö inom AUC, arbets- och utvecklingscenter. Han jobbar
              som brobyggare mellan olika religiösa grupper men också för att
              olika etniska grupper i större utsträckning ska bli en del av
              vårt samhälle. Andra sådana lokala projekt är det man nyligen
              hade i Alby kring demokrati och islam. I Alby har man också inom
              ramen för olika satsningar haft något som heter Religionsdialogen.
            </seg>
            <seg n="d0de8a74">
              Det pågår alltså verksamhet på många olika håll, men det finns
              också skäl för oss att ta ett nationellt ansvar för att se till
              att den här dialogen kan fortsätta.
            </seg>
            <seg n="7f12f1df">
              Avslutningsvis vill jag klargöra den tydliga distinktionen, att
              brott som begås i namn av islam ska behandlas med kraft. Vi ska
              inte dra alla muslimer över en kam. Men vi har lagstiftning när
              det gäller anstiftan, när det gäller uppvigling och när det gäller
              hets mot folkgrupp. Låt oss använda detta.
            </seg>
          </u>
          <note type="speaker" n="e21a2ac5">
            Anf. 121 EWA BJÖRLING (m):
          </note>
          <u who="ewa_bjorling_4387ea" xml:id="i-bbd830d3e1dbb8f6-1" n="3416bc64">
            <seg n="c08c791a">
              Herr talman! När det gäller att förhindra extrema krafter finns
              det mycket kvar att göra. Det är alltid väldigt lätt att glida
              in på området terrorism och hur vi skyddar våra medborgare mot
              terror genom polisiära krafter. Men jag vill också påpeka att
              det jag efterlyste i min interpellation var hur vi arbetar för
              att inte skapa grogrund för terrorism, alltså hur vi kapar dess
              rötter.
            </seg>
            <seg n="aa862690">
              Jag tänkte bara väldigt kort nämna någonting om polisiära krafter,
              eftersom det fanns i svaret. Det har pågått flera utredningar,
              och flera utredningar har presenterats, efter terrordåden den
              11 september. Vi ser i dag att vi har en krisberedningsmyndighet
              som ska ha en stödjande funktion. Då vill jag ifrågasätta: Hur
              agerar den när den inte ens får fatta beslut?
            </seg>
            <seg n="432942ee">
              Enligt min mening har inte den typen av myndigheter något riktigt
              existensberättigande.
            </seg>
            <seg n="67239547">
              Nu har Göran Persson presenterat en krisberedskapsenhet, men
              den har fortfarande ingen operativ förmåga. Den ska i första hand
              hålla regeringen med statsministern i spetsen informerad. Här
              efterlyser jag tydligare ansvar från regeringens sida.
            </seg>
            <seg n="4a67134b">
              Herr talman! Den politik som nu bedrivs är på ett sätt diskriminerande
              för både muslimer och judar. Vi kan vara överens om att det är
              oerhört viktigt att göra skillnad på extrem islamism som uttalas
              av ett ytterst fåtal muslimer och annan islam som praktiseras
              generellt i samhället. Men det gäller också att sätta tydliga
              gränser. Det som skiljer islamismen från många andra religiösa
              extremer är att ambitionerna inte bara är begränsade till den
              muslimska världen. Det är globala ambitioner. Vi ska också komma
              ihåg att det inte är Koranen som är grundproblemet, utan det är
              sociala, kulturella, politiska och ekonomiska faktorer tillsammans
              med maktstrukturer.
            </seg>
            <seg n="a4969b05">
              Jag skulle vilja hävda att många gånger är vårt svenska bidragssystem
              väldigt passiviserande. Vi uppmuntrar många gånger segregationen
              genom vår iver att vara så tillåtande mot alla olika åsikter att
              vi ibland inte ens ser när demokratins gräns är passerad. Många
              gånger skapar vi då i stället fördomar när vi inte vågar ställa
              krav på regler för hur vi uppför oss mot varandra i ett demokratiskt
              samhälle.
            </seg>
            <seg n="275063fe">
              Det här tillsammans med arbetslöshet och avsaknad av krav på
              hur vi beter oss inom ramen för demokratiska värderingar förvärrar
              ytterligare och skapar ännu större risk för radikaler. Jag tycker
              att vi behöver vara mycket mer observanta på hur utanförskapet
              och missnöjet med normaliserad religion, som av extremister anses
              vara en vek form av islam, skapar konflikter i samhället. Vi kan
              vara fullständigt övertygade om att terroristnätverken kommer
              att hitta fler rekryter så länge som det här utanförskapet existerar.
            </seg>
            <seg n="df00dc64">
              Mer öppen debatt behöver skapas det är vi överens om för att
              bryta den här onda cirkeln. Det är en debatt som måste föras både
              från väst och från öst, framför allt Mellanöstern. Alla parter
              ska delta. Det är viktigare än någonsin att både politiker, opinionsbildare
              och integreringsvilliga muslimer öppet tar ställning mot extrem
              islamism. Vi behöver också tillsammans som jag sade med tydliga
              krav och regler för hur vi beter oss i demokrati visa ödmjukhet
              mellan olika kulturer. Vi behöver lära av varandra. Det handlar
              inte alltid om att jämka samman mellan muslimer, kristna och judar.
              Det handlar snarare om att acceptera varandras olikheter och lära
              oss att leva tillsammans i alla fall.
            </seg>
            <seg n="435e7e96">
              Vi måste försvara upplysningens uppdelning mellan tro och vetenskap,
              världsligt och religiöst samtidigt som vi ska kunna leva i ett
              samhälle som består av alla de delarna. Det handlar helt enkelt
              om hur vi anpassar religionen till individen, mänskliga rättigheter
              och det liv vi lever i dag.
            </seg>
          </u>
          <note type="speaker" n="dbb45948">
            Anf. 122 Statsrådet JENS ORBACK (s):
          </note>
          <u who="unknown" xml:id="i-3814367b9201c99b-58" n="1eb035a8">
            <seg n="fc1a2304">
              Herr talman! Jag trodde att jag svarade på Ewa Björlings fråga
              tidigare. Om du vill fördjupa samtalet till integrationspolitiken
              gör jag gärna det, men i mycket av din första fråga var det frågor
              kring extremism och fundamentalism. Sedan kom du tillbaka, tycker
              jag, till åsikter blandat med bidrag. Jag hängde inte med riktigt,
              men jag ska göra mitt bästa för att ändå gå över till det som
              jag tror är det viktiga, nämligen det förebyggande arbetet.
            </seg>
            <seg n="a1828e0d">
              Det förebyggande arbetet startar, tror jag, i en bra etableringspolitik.
              När människor kommer hit från andra länder ska de snabbt få ett
              stöd för att komma in i vårt samhälle. Det handlar om ett stöd
              från arbetsmarknadspolitiken, från skola, om utbildning för att
              komma in i det svenska samhället.
            </seg>
            <seg n="605e42f8">
              Det handlar också om stöd som i det exempel jag tog upp, en storstadssatsning.
              Jag tror att integrationspolitiken mycket mer än poliser handlar
              om skola och förskola. Det är klart att också trygghetsfrågorna
              och polisens närvaro ska diskuteras. Jag kan ändå tycka att det
              är lite pikant att Ewa Björling tar upp de förebyggande frågorna.
              I min värld handlar det just om satsningar på ekonomiska och sociala
              förhållanden, alltså om att satsa där behoven är störst. Det är
              klart att behoven är stora i en skola när man kommer dit i sjunde
              eller åttonde klass. Därför tycker jag att det är lite märkligt,
              om Ewa Björling uttalar sig för alla moderater, att man inte har
              varit med på storstadssatsningarna, omfördelningarna inom kommunerna.
            </seg>
            <seg n="4673927c">
              Ett sätt att komma i väg från den segregation som leder till
              stigmatisering och marginalisering är att fler kommuner tar ett
              större ansvar, att vi får möten mellan människor som har bott
              länge i Sverige, människor från olika områden och traditioner.
              Det skulle vi kunna få till stånd om några fler borgerliga kommuner
              öppnade för att bygga hyreslägenheter och såg till att ha avtal
              med Integrationsverket så att människor också kan komma till de
              områden som är väldigt starkt segregerade. Jag tror, precis som
              Ewa Björling ger uttryck för, på möten, men då måste vi också
              öppna hela Sverige för de mötena. Jag är intresserad av hur Ewa
              Björling ser på den frågan.
            </seg>
            <seg n="4de318db">
              En annan fråga som måste uppmärksammas i samtalet kring förebyggande
              åtgärder är diskrimineringen. Den har ett väldigt stort ansvar
              som har makt att diskriminera. Det handlar om makten, om politiken,
              om företagande, om fackföreningar, där man har makten att inte
              ta in någon i helheten. Där har man också en stor skyldighet att
              inte diskriminera. Det tror jag är ett väldigt stort problem och
              ett väldigt stort ansvar för majoritetssamhället.
            </seg>
          </u>
          <note type="speaker" n="aecf80e6">
            Anf. 123 EWA BJÖRLING (m):
          </note>
          <u who="ewa_bjorling_4387ea" xml:id="i-bbd830d3e1dbb8f6-2" n="3416bc64">
            <seg n="2cebafcf">
              Herr talman! Till att börja med vill jag berätta för Jens Orback
              att det finns flera borgerliga kommuner som har bra integrationsavtal
              i dag. Min egen kommun är en sådan. Moderaterna satsar i sitt
              budgetförslag betydligt mer på kommunerna, så den frågan tycker
              jag är lite platt. Det var inte där jag ville landa i dag. Jag
              ville faktiskt lyfta det här lite högre än så.
            </seg>
            <seg n="a9d61db1">
              Det är oerhört viktigt att fastslå att människor som kommer till
              Sverige ska ha samma rättigheter men också samma skyldigheter
              som alla vi andra. Det innebär att man måste ha rätt att ställa
              krav på människor som ska leva i ett demokratiskt Sverige, att
              vi inte har rätt att uttrycka oss hatiskt mot olika grupper, att
              vi inte har rätt att hetsa mot folkgrupp och att vi inte har rätt
              att utföra våldsdåd. Det gäller alla i Sverige. Det måste påpekas
              med mycket större tydlighet än i dag.
            </seg>
            <seg n="8383264a">
              Vi måste också vara extremt tydliga när det gäller gränsdragningen
              mellan muslimer och islamistiska extremister. Det är väldigt lätt
              att det här går fel. Det är också det som är det stora problemet
              för många muslimer i dag. De känner sig helt enkelt diskriminerade
              för att man för en felaktig debatt, där man någonstans drar alla
              muslimer över en kam. Det är inte riktigt.
            </seg>
            <seg n="431b886f">
              Jag tycker att vi måste tala mer om frågan. Så länge vi är tysta
              eller inte hörs tillräckligt mycket om det nu är så att jag inte
              har hört Jens Orback tillräckligt bidrar det till att hatet får
              breda ut sig. Jag vill inte se att Socialdemokraterna bjuder in
              fler extremister som talar vid svenska seminarier. Jag vill inte
              att våra skattepengar ska kunna gå till den typen av verksamhet.
              Jag garanterar att vi inte tolererar det från moderat sida, varken
              nu eller i framtiden.
            </seg>
          </u>
          <note type="speaker" n="f8421886">
            Anf. 124 Statsrådet JENS ORBACK (s):
          </note>
          <u who="unknown" xml:id="i-3814367b9201c99b-59" n="1eb035a8">
            <seg n="f896e797">
              Herr talman! Jag tycker att jag har försökt dansa med i debatten
              så gott det går och tala mycket om det som är det viktigaste för
              mig, det förebyggande arbetet, att vi inte ska ha klyftor i vårt
              samhälle. Jag tror att det är skäl och grogrund för extremism.
              Det handlar om klyftor. Därför vill jag satsa helhjärtat på jämlika
              villkor.
            </seg>
            <seg n="566fb6ce">
              Trots den ambitionen som har funnits i min rörelse när det gäller
              klasskamp och jämställdhet och som nu också är en del av integrationspolitiken
              finns det alltid konflikter. Jag vill åter en gång säga att det
              inte finns något utrymme för att ha några silkeshandskar mot den
              som begår brott, den som uppviglar till ett brott eller den som
              anstiftar till ett brott. Där ska vi vara tydliga, och där kan
              jag vara tydligare. Det har jag inga problem med.
            </seg>
            <seg n="9d08b19c">
              I slutändan handlar det dock, som sagt, om en välfärdspolitik
              som inkluderar alla. Jag tror att den person som står utanför
              en gemenskap eller utanför en helhet också kan se den gemenskapen
              eller den helheten som en fiende.
            </seg>
            <seg n="d97ff4c6">
              Så går man från att vara medborgare till att vara motborgare.
              Därför måste vi med all kraft satsa på sociala reformer, inte
              minst i de områden som har den största utsattheten.
            </seg>
            <seg n="8740fb80">
              Detta ska gå hand i hand med en trygghetspolitik så att man också
              i de områdena kan känna sig trygg. Där är jag förväntansfull.
              Jag tror att det gäller för mitt parti, inte minst, att hålla
              i den storstadssatsning som gjorts och öka den och fortsätta det
              arbete som görs för jämlika villkor.
            </seg>
          </u>
          <note n="73ca915a">
            Överläggningen var härmed avslutad.
          </note>
          <note n="b2afc816">
            20 § Hänvisning av ärenden till utskott och beslut om förlängd
            motionstid
          </note>
          <note n="c914d807">
            Föredrogs och hänvisades
          </note>
          <note n="52b3e528">
            Kammaren biföll talmannens förslag att motionstiden för ovanstående
            propositioner skulle förlängas till fredagen den 20 januari 2006
            .
          </note>
          <note n="39a16181">
            21 § Förnyad bordläggning
          </note>
          <note n="e15500ae">
            Föredrogs och bordlades åter
          </note>
          <note n="7186f4c6">
            22 § Anmälan om interpellationer
          </note>
          <note n="2fc5ce35">
            Anmäldes att följande interpellationer framställts
          </note>
          <note n="9f332beb">
            den 9 december
          </note>
          <note n="50d53993">
            Rosita Runegrund
          </note>
          <note n="757f694f">
            Runar Patriksson
          </note>
          <note n="3db7043b">
            Interpellationerna redovisas i bilaga som fogats till riksdagens
            snabbprotokoll tisdagen den 17 januari 2006.
          </note>
          <note n="748669b5">
            23 § Anmälan om frågor för skriftliga svar
          </note>
          <note n="2b5b04ae">
            Anmäldes att följande frågor för skriftliga svar framställts
          </note>
          <note n="9f332beb">
            den 9 december
          </note>
          <note n="1c23f38d">
            Ulla Löfgren
          </note>
          <note n="3f5758ba">
            Yoomi Renström
          </note>
          <note n="5d91c6b3">
            Marianne Kierkemann
          </note>
          <note n="504dc65d">
            Göran Lindblad
          </note>
          <note n="e1755713">
            Carina Ohlsson
          </note>
          <note n="53b271c1">
            Lennart Kollmats
          </note>
          <note n="b81412dd">
            Lars Gustafsson
          </note>
          <note n="b81412dd">
            Lars Gustafsson
          </note>
          <note n="b81412dd">
            Lars Gustafsson
          </note>
          <note n="94b32667">
            Viviann Gerdin
          </note>
          <note n="fd253d33">
            Lars Ångström
          </note>
          <note n="82220f60">
            Yvonne Andersson
          </note>
          <note n="1eb1b902">
            Ragnwi Marcelind
          </note>
          <note n="7a742698">
            Helena Höij
          </note>
          <note n="e901de2f">
            Jan-Olof Larsson
          </note>
          <note n="ff27db8d">
            Inger Nordlander
          </note>
          <note n="c23d1ecc">
            Eva Arvidsson
          </note>
          <note n="55488b9c">
            Frågorna redovisas i bilaga som fogats till riksdagens snabbprotokoll
            tisdagen den 13 december.
          </note>
          <note n="2177ff92">
            24 § Kammaren åtskildes kl. 15.20.
          </note>
          <note n="148c9ae2">
            Förhandlingarna leddes
          </note>
          <note n="a8199314">
            /Monica Gustafson
          </note>
        </div>
      </body>
    </text>
  </TEI>
</teiCorpus>
