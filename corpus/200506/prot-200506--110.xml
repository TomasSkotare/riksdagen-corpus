<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--110</head>
          <docDate when="2005-04-25">2005-04-25</docDate>
        </div>
      </front>
      <body>
        <div>
          <note n="418f03d2">
            ﻿
          </note>
          <note n="4620c6c8">
            Riksdagens protokoll
          </note>
          <note n="3f89310d">
            2005/06:110
          </note>
          <note type="date" n="949be634">
            Tisdagen den 25 april
          </note>
          <note n="d596f8b6">
            Kl. 13:30 - 18:41
          </note>
          <note n="99a39455">
            1 § Justering av protokoll
          </note>
          <note n="d325234c">
            Justerades protokollet för den 19 april.
          </note>
          <note n="2e57c5f7">
            2 § Meddelande om val
          </note>
          <note n="76243440">
            Talmannen meddelade att val till Nämnden för lön till riksrevisorerna
            skulle äga rum onsdagen den 26 april.
          </note>
          <note n="d96cd9c5">
            3 § Svar på interpellation 2005/06:331 om fiske utanför Västsahara
            och politiken för en global utveckling
          </note>
          <note type="speaker" n="d5c09103">
            Anf. 1 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-0" n="8d886651">
            <seg n="7e5d3afc">
              Herr talman! Låt mig först säga hur oerhört hedrad jag är över
              att för första gången i mitt liv få framträda i Sveriges riksdag.
              Det är en stor heder, och det känns som ett viktigt uppdrag att
              vara här å regeringens vägnar och företräda svensk utrikespolitik.
            </seg>
            <seg n="71f7f43b">
              Herr talman! Lotta Hedström har frågat mig vad jag avser att
              göra för att säkerställa att Fiskeriverket agerar i linje med
              den svenska politiken för global utveckling och för att den svenska
              förhandlingspositionen för solidaritet med Västsahara i EU-avtalet
              säkras.
            </seg>
            <seg n="dec4966b">
              Jordbruksministern har den 15 mars 2006 besvarat en likalydande
              fråga av Ulf Holm. Det är jordbruksministern som ansvarar för
              Sveriges agerande i förhandlingarna om EU:s fiskeavtal med Marocko.
            </seg>
            <seg n="c9f8efa9">
              Jag vill emellertid framhålla att Sverige under en längre tid
              har hållit en hög profil i EU även när det gäller såväl de utvecklingspolitiska
              som de utrikespolitiska aspekterna av detta fiskeavtal. Utgångspunkten
              för denna hållning är bland annat den svenska politiken för global
              utveckling som tydligt anger att målet för det svenska agerandet
              ska vara att bidra till en rättvis och hållbar global utveckling,
              samt att det svenska agerandet ska vägledas av ett rättighetsperspektiv
              liksom av fattiga människors perspektiv på utveckling.
            </seg>
            <seg n="7b568e7c">
              I november 2005 tog dåvarande utrikesministern Laila Freivalds
              upp avtalet med utrikeskommissionären Benita Ferrero Waldner i
              samband med ett allmänt rådsmöte. Regeringen har därefter noggrant
              studerat de folkrättsliga aspekterna. Eftersom Västsahara inte
              är en del av Marocko bör heller inte avtal som EU ingår med Marocko
              omfatta västsahariskt territorium eller vatten. Marocko har inte
              heller någon rätt att disponera naturresurser i Västsahara för
              egen vinning.
            </seg>
            <seg n="fad4aa38">
              Däremot kan Marocko som ockuperande stat ingå avtal som inkluderar
              Västsahara om ett sådant avtal gynnar befolkningen i området och
              om invånarna konsulterats. Sverige företräder och verkar aktivt
              inom EU för en linje som baseras på folkrätten och det västsahariska
              folkets rätt till självbestämmande. Vi fortsätter att markera
              och tydligt driva vår syn på fiskeavtalet med Marocko. Diskussionerna
              hittills visar dock att förutsättningarna för att få bred uppslutning
              kring den svenska uppfattningen är ytterst små.
            </seg>
            <seg n="4f9e4f86">
              Fiskeriverket, som ligger under jordbruksministerns ansvarsområde,
              har liksom andra myndigheter i uppdrag att rapportera hur man
              inom ramen för sin egen verksamhet medverkar till att uppfylla
              målet för politiken för global utveckling. Detta är ett uttryck
              för en politisk inriktning och är föremål för regeringens dialog
              med myndigheten.
            </seg>
            <seg n="35d90567">
              Utrikesdepartementet har informerat Fiskeriverket om den folkrättsliga
              analys som gjorts i departementet. Fiskeriverket har dock att
              pröva tillståndsfrågor inom ramen för det tillämpliga regelverket.
              Som Lotta Hedström väl känner till kan regeringen inte bestämma
              hur myndigheterna ska besluta i enskilda ärenden.
            </seg>
          </u>
          <note type="speaker" n="d88fb091">
            Anf. 2 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-c40446075a934977-0" n="2d0722c9">
            <seg n="adeac03c">
              Herr talman! Tack så mycket för äran att få vara den nye utrikesministerns
              första kombattant i den svenska riksdagen. Jag måste få ta en
              sekund för att få önska välkommen till Sverige och till riksdagen.
              Det finns dock trevligare umgängesformer än att interpellera det
              kan jag tipsa om.
            </seg>
            <seg n="ea604468">
              Jag går nu över till sakfrågan. Om vi tar fasta på detta med
              de folkrättsliga aspekterna så säger man bland annat att det finns
              en möjlighet till detta ifall landet i fråga kan tjäna på det
              eller om det kan komma västsaharierna till godo. Men det hör till
              saken att västsaharier inte kan få ta del av de licenser för fiske
              som nu delas ut.
            </seg>
            <seg n="6fb3bb74">
              Marocko tjänar mycket på det här. Man har ingen egen fisk kvar
              i sina vatten, utan 90 % av den fisk som konsumeras i Marocko
              är den som kommer från Västsahara till exempel. Man tar också
              in pengar på båtarna. Man begär i storleksordningen 60 000 euro
              per fiskande båt till Marocko. Man tar också ut någon form av
              skatt ungefär 1 miljon marockanska dirham per 10 000 ton fisk.
              Marocko tjänar uppenbarligen på hanteringen.
            </seg>
            <seg n="05e452ef">
              Västsaharierna tjänar inte på den. Västsahara är ett land som
              är ockuperat av Marocko. Domstolen i Haag har slagit fast att
              det inte är lagligt för Marocko att fiska i Västsahara. Det har
              även Pål Wrange på UD konstaterat och bekräftat utifrån den rent
              folkrättsliga aspekten. Man brukar säga att relationen mellan
              Marocko och Västsahara är den sista stora kolonisering som finns
              kvar i Afrika.
            </seg>
            <seg n="7d1b7c86">
              Det finns uppenbarligen många som vill diskutera detta både i
              riksdagen och i EU-parlamentet. Som första delfråga till utrikesministern
              undrar jag hur Sverige ska agera rent folkrättsligt om ett antal
              instanser säger att det är ett brott av Marocko att fiska utanför
              Västsahara.
            </seg>
          </u>
          <note type="speaker" n="6885f7b8">
            Anf. 3 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-10fef8f6e4153f58-0" n="df74ba24">
            <seg n="7f792801">
              Herr talman! Jag får som andra person hälsa utrikesministern
              välkommen. Även om det finns trevligare sätt att umgås kan interpellationsdebatter
              också vara väldigt trevliga.
            </seg>
            <seg n="ae53ab2b">
              Jag vill tacka Lotta Hedström för att hon har ställt frågan.
              Sedan hon ställde frågan har utvecklingen i Västsahara accelererat
              på diverse olika sätt. Dels förespråkar man nu från Marockos sida
              en autonomiplan, dels har FN:s generalsekreterare i sin senaste
              rapport fastslagit att den väg som FN tidigare har försökt gå
              det vill säga att få Baker 2-planen att genomföras nu verkar uttömd.
              Man förespråkar direkta förhandlingar mellan parterna.
            </seg>
            <seg n="680aaa63">
              Det läge som nu har uppstått har i stor utsträckning uppstått
              just därför att Marocko konsekvent och medvetet under mer än ett
              decenniums tid har vägrat att ge det västsahariska folket rätt
              att bestämma över sin egen framtid och rätt att fatta beslut om
              ifall man ska vara en självständig nation eller om man på något
              sätt ska ingå i Marocko. Just därför är det viktigt att vi ser
              till att vi håller oss till de folkrättsliga principer som finns.
              Bland annat gäller det att man inte ska kunna utnyttja ockuperat
              område för egen vinning.
            </seg>
            <seg n="917c0720">
              Veckan före vårt påskuppehåll hade jag förmånen att resa omkring
              både i Västsahara, i Marocko och även i flyktinglägren i Tindouf.
              En sak som man kan konstatera när det gäller de lägren är att
              Sverige och Sveriges hållning där står högt i kurs. Man uppfattar
              den svenska hållningen som ett starkt stöd för folkrätten och
              för det västsahariska folkets rätt att bestämma om sin egen framtid.
            </seg>
            <seg n="bd41acce">
              Mot den bakgrunden, och mot bakgrunden av Marockos förhalningstaktik
              som ju i längden enbart gynnar Marocko när frågan drar ut på tiden
              är det viktigt att vi ser till att vi står upp för folkrättens
              principer. Det gäller både i vårt agerande inom Europeiska unionen
              och i sådana frågor som vi själva kan fatta beslut om, till exempel
              när det gäller hur svenska myndigheter agerar när det gäller fiske
              på västsahariskt vatten och så vidare.
            </seg>
            <seg n="e3d91ace">
              Jag skulle vara tacksam om utrikesministern i ljuset av det som
              har skett de senaste dagarna och de senaste veckorna när det gäller
              Västsahara skulle vilja belysa hur det påverkar vår inställning
              till fiskeavtalen och även till att svenska båtar fiskar på västsahariskt
              vatten. Jag tror nämligen att det är viktigt att vi är tydliga
              gentemot Marocko om att ockupationen av Västsahara inte på något
              sätt får löna sig.
            </seg>
          </u>
          <note type="speaker" n="39b3dd22">
            Anf. 4 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-1" n="8d886651">
            <seg n="679333e1">
              Herr talman! Jag gläder mig åt att både Lotta Hedström och Gunnar
              Nordmark så tydligt understryker de folkrättsliga aspekterna.
              Jag vill göra fullständigt klart att vi står på stark folkrättslig
              grund när vi från svensk sida, med stöd av viktiga representanter
              för Sveriges riksdag, hävdar folkrätten i fallet Västsahara. Internationella
              domstolen gjorde ett väldigt tydligt utslag redan 1975, och Sverige
              har genom alla år följt denna politik och stått på barrikaderna
              för folkrätten. Det har varit en trög process att få respekt för
              folkrättens krav. Det har varit långa förhandlingar. Afrika har
              splittrats i frågan, som är väl bekant.
            </seg>
            <seg n="c8c9b2eb">
              Förre utrikesministern Baker i USA hade medling under flera år.
              För närvarande är det en holländare, en tidigare statssekreterare
              som heter Peter van Walsum, som arbetar med detta. Jag träffade
              honom för två veckor sedan och förstod på honom hur trögt klimatet
              är för att få till stånd till den här förändringen och därmed
              också få till stånd en riktig lösning på denna fråga om fiske
              utanför Västsahara.
            </seg>
            <seg n="40b215a3">
              Folkrätten är glasklar. Det grundläggande är att Västsahara inte
              är en del av Marocko. Det är ockuperat och annekterat. Det finns
              en folkrättslig skyldighet att inte erkänna eller understödja
              olaglig annexion. Det folk som bor på ett territorium har rätt
              till de naturresurser som finns i territoriet. Lotta Hedström
              pekar just på att de tillgångar som tillförs området enbart tillförs
              Marocko.
            </seg>
            <seg n="d3091bc3">
              Det är ett av skälen till att Sverige genom åren också stött
              flyktingsituationen i Västsahara och bidragit med varierande mellan
              14 och 19 miljoner kronor för att stödja de västsahariska flyktingarna.
            </seg>
            <seg n="79ef648d">
              Vi är pådrivande i denna fråga. Vi driver den inom EU, men tyvärr
              måste jag meddela att vi är i minoritet i EU i denna fråga. Men
              vi har en tydlig profil, vilket har uppmärksammats i marockanska
              medier. Det har också uppmärksammats positivt från annat håll.
              Vi vill fortsätta att driva denna politik och hoppas att vi ska
              få genomslag för detta, inte minst genom diskussioner av den art
              som pågår i Sveriges riksdag.
            </seg>
            <seg n="99c8e9bf">
              Vi försöker naturligtvis också få genomslag för den här politiken
              i vår samlade politik. Det finns klara riktlinjer i politiken
              för global utveckling att vi ska, såsom ett land med myndigheter
              med självständigt ansvar, sprida detta budskap om rättvisa och
              solidaritet. Axel Oxenstierna i sin himmel betraktar kanske oss
              i dagens Sverige och frågar om relationen mellan departement och
              myndighet. Vi respekterar fullt ut myndigheternas eget ansvar
              här, men en sak är fullständigt klar, och det är att Sveriges
              utrikesdepartement har gjort väldigt tydligt vad vi tycker i denna
              fråga och vad folkrätten kräver. Vi hoppas att detta kommer västsaharierna
              till godo och att de också får en lösning på sin situation. Det
              är tröga förhandlingar, men man får inte glömma folkrättens krav.
              Man får inte glömma detta mycket tydliga utslag av Internationella
              domstolen 1975.
            </seg>
          </u>
          <note type="speaker" n="c7dbbe66">
            Anf. 5 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-c40446075a934977-1" n="2d0722c9">
            <seg n="3477698e">
              Herr talman! Tack, utrikesministern, för ett betydligt intressantare
              svar än det skrivna i första inlägget. Låt oss för en sekund lämna
              det tragiska läget i Västsahara, med den enorma apartheidmur som
              delar detta land mitt i öknen och med de Amnestyprickningar och
              annat tragiskt som präglar vardagen när det gäller mänskliga rättigheter
              i Västsahara, och titta på de svenska möjligheterna att föra denna
              koherenta politik för global utveckling som vi är så stolta över
              i riksdagen och som biståndsvärlden, både i Sverige och internationellt,
              lyfter fram som ett mycket progressivt och användbart tänkande
              för framtiden.
            </seg>
            <seg n="024e388a">
              Jag, och många med mig här i riksdagen, tror att det primära
              är frågan hur vi för ut PGU-tänkandet i förvaltningarna. Vi vet
              att förståelsen inte är i topp här i riksdagen bland olika utskott.
              Vi vet att olika departement inom Regeringskansliet inte har innebörden
              klar för sig. Hur ska detta ramla ned på verksnivå?
            </seg>
            <seg n="1dfc7974">
              Agenten i det här fallet är ju Fiskeriverket. De har bland annat
              sagt att de inte lägger några politiska aspekter på sin hantering.
              Så kan man inte agera längre i dag. Vi har ju faktiskt från högsta
              politiska nivå en politik för global utveckling som ska vara konsekvent
              och sammanhållen. Det handlar om den pedagogiska uppgiften att
              få Sverige att förstå vad vi har tänkt oss att göra vad gäller
              en sammanhållen global politik för utveckling.
            </seg>
            <seg n="1e315af5">
              Men sedan tänkte jag också ta upp detta med dialogen som man
              åtminstone bör kunna ålägga Fiskeriverket att föra med fiskarna.
              Inför det här ärendet har jag haft en mejldialog med svenska fiskare
              som inte längre kan få sin utkomst här i svenska vatten och som
              har sökt sig dit. De tycker själva att de gör en bra insats för
              lokalbefolkningen. De har inte möjlighet att diskriminera mellan
              vilka som är marockaner, som är där och fiskar, och vilka som
              är västsaharier, som inte har fått licenser, utan de tittar på
              individnivå och tycker att de hjälper till. Här finns ett informationsglapp
              som åtminstone Fiskeriverket skulle kunna ta ansvar för.
            </seg>
            <seg n="235104d5">
              Sedan skulle jag också vilja göra en annan sak, och jag vet inte
              riktigt om det är rätt att göra det. Ann-Christin Nykvist fick
              som sagt frågan kort av Ulf Holm. Hon sade att PGU inte har någon
              rättslig verkan. Det står i hennes svarsbrev att PGU har ingen
              rättslig verkan. Det är en formulering som gör mig mycket förbryllad.
              Jag är glad om utrikesministern kan kommentera den.
            </seg>
          </u>
          <note type="speaker" n="5cd14362">
            Anf. 6 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-10fef8f6e4153f58-1" n="df74ba24">
            <seg n="8d15e63b">
              Herr talman! För ganska exakt tre veckor sedan befann jag mig
              just i hamnen i Laayoune, som är en av de hamnar där man landar
              fisk som kommer från fisket utanför Västsahara. Det gick att konstatera
              att där var en livaktig aktivitet. Men det är också så, som Lotta
              Hedström har sagt, att det inte i första hand är västsaharier
              som detta kommer till del. Jag är övertygad om att utrikesministern
              också är fullt medveten om att de stora investeringar som Marocko
              har gjort och gör i Västsahara i stor utsträckning är till för
              de marockaner som man har låtit flytta dit och för att man ska
              kunna utnyttja provinsen ekonomiskt.
            </seg>
            <seg n="00465ad4">
              Mot den bakgrunden, och också mot bakgrund av vad Lotta Hedström
              har tagit upp här om Fiskeriverket, vill jag säga att jag också
              har pratat med dem om hur de ser på de båtar som har fiskat i
              västsahariska vatten och eventuellt kommer att göra detta i framtiden.
              Man säger att så länge man inte får några andra besked från högre
              nivå kommer man att ge tillstånd på samma sätt som man har gjort
              tidigare.
            </seg>
            <seg n="adff5520">
              Då befinner vi oss här i en något Kafkaartad situation. Vi har
              ett fiskeriverk som säger att man följer lagar, regler och förordningar
              till dess att någon annan säger någonting till dem, och vi har
              en regering och ett utrikesdepartement som har en mycket klar
              och tydlig uppfattning här, men som inte anser sig kunna ingripa
              därför att man inte ger den typen av direktiv till självständiga
              myndigheter. Detta blir ju ett problem i en situation där det
              finns en klar majoritet i riksdagen som har en tydlig uppfattning
              både i Västsaharafrågan som sådan och om att vi vill förhindra
              att man i ett internationellt perspektiv på ett olagligt sätt
              utnyttjar det västsahariska folkets resurser, bland annat i form
              av fisket.
            </seg>
            <seg n="b455394f">
              Det vore intressant om utrikesministern kunde kommentera det
              något Kafkaartade förhållande som verkar råda här.
            </seg>
          </u>
          <note type="speaker" n="35bb9431">
            Anf. 7 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-2" n="8d886651">
            <seg n="ade61cc7">
              Herr talman! Jag vet inte om det är Kafkalikt, men jag tycker
              att de båda inläggen här tyder på att vi behöver ha denna diskussion
              om relationen mellan vår internationella politik och våra egna
              myndigheters ansvar hemma. Under min tid i FN har jag känt hur
              insikten att gränsen mellan inrikespolitik och utrikespolitik
              har flutit samman har vuxit fram. Det är praktiskt taget omöjligt
              nu att anse att en fråga hör till hemmaplan eller till det internationella
              planet. Vi kan ta smittsamma sjukdomar eller miljöfrågor som exempel.
              Det är fullständigt omöjligt att tänka sig nationella lösningar.
              Man måste ha ett internationellt synsätt samtidigt som man på
              ett internationellt plan måste inse att det är politiska realiteter
              hemma och att det är ett regelverk som har byggts upp på nationell
              bas. Jag tycker att vi befinner oss i en brytningstid.
            </seg>
            <seg n="5146b86f">
              Arbetet för en rättvis och hållbar global utveckling kräver bred
              medverkan från olika samhällssektorer. Många statliga myndigheter
              deltar aktivt i arbetet inom internationella organisationer. Samtliga
              statliga myndigheter uppmuntras att inom ramen för sina verksamhetsområden
              generellt verka för målet en rättvis global hållbar utveckling.
              Varje myndighet har i uppdrag att årligen rapportera hur det här
              arbetet framskrider.
            </seg>
            <seg n="040eaecd">
              Till Lotta Hedström vill jag säga att detta ju inte är lag, och
              därför tror jag inte att man kan tala om det som en rättslig förpliktelse.
              Det är en politisk förpliktelse från regeringen att verka för
              att det finns en sammanhållen syn och en koherens. Här tycker
              jag att vi har ett gemensamt ansvar.
            </seg>
            <seg n="79c4f81c">
              Som sagt: Detta växte fram som en utväxt från Axel Oxenstiernas
              sätt att organisera Sverige. Jag har känt, under de år jag var
              kabinettssekreterare, att vi var rustade på ett annat sätt än
              de flesta länder i Europa i arbetet, inte minst i EU, därför att
              övriga EU-länder i hög grad har departement som är jättelika och
              som ofta har hela myndighetsansvaret inbyggt i departementen,
              medan vi har denna självständiga myndighetsfunktion som vi ska
              vara väldigt stolta över och som har fungerat väldigt väl.
            </seg>
            <seg n="5e16537c">
              Jag anser att vi står inför en praktiskt taget historisk utmaning,
              att internationalisera Sverige på så sätt att hänsyn av den art
              som vi diskuterat här i Sveriges riksdag i dag också måste byggas
              in i de nationella strukturerna. Jag tänker medverka på allt sätt
              till att genomföra en sådan politik som med respekt för myndigheternas
              självständighet bygger in den internationella dimensionen, inte
              minst på grundval av de principer som Sveriges riksdag har enats
              om beträffande en hållbar och rättvis global utveckling.
            </seg>
          </u>
          <note type="speaker" n="1fa4e9b2">
            Anf. 8 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-c40446075a934977-2" n="2d0722c9">
            <seg n="e6a23ae3">
              Herr talman! Visst är det så! Vi vill säkert alla värna om att
              de självständiga svenska myndigheterna ska kunna sköta sina uppdrag
              oväldigt. Det kokar ned till ett informationsproblem i första
              hand, tror jag. Jag önskar verkligen utrikesministern lycka till
              med att ge det här en knuff, inte bara gentemot Fiskeriverket.
            </seg>
            <seg n="811c8aa7">
              Men hela den problematik vi tar upp i dag faller ut i två delar.
              Den ena gäller de svenska båtarna, och den andra gäller det EU-avtal
              som nu processas, där Coreper redan har träffats, och där det
              såvitt jag förstår inte finns någon majoritet för ett undantag.
              Sedan kommer EU-parlamentet i mitten av maj då det är en Strasbourgsittning,
              och sedan är det vad jag förstår den 22 maj som fiskeriministrarna
              träffas för att eventuellt klubba detta avtal. Då är det ju så
              att EU är bundet av law of the sea , men det är inte Marocko.
              Därför bör enligt den lagstiftningen EU också se till att göra
              ett undantag och inte fiska i sådana vatten.
            </seg>
            <seg n="6b54935d">
              Det finns dessutom faktiskt en intressant koppling, som jag lärde
              mig här nu. I Cotonouavtalet finns det en artikel 23 som egentligen
              har samma substans som hela vår PGU, som vill ha denna typ av
              koherens, där åtminstone olika delar i EU-politiken inte ska strida
              mot varandra. Sedan är det möjligt att de inte är lika extensiva
              som vi är i PGU, men där finns en liknande tankegång som gör att
              EU faktiskt inte bör skriva ett avtal där man tillåter Marocko
              att fiska i Västsahara.
            </seg>
            <seg n="b96f26cb">
              Ett alternativ skulle då vara bättre övervakning att EU faktiskt
              kontrollerar vad som sker på plats. Och slutligen: Är ett svenskt
              veto ett alternativ? Jag har inte klart för mig beslutsgången
              i detta och vilken typ av ärende det kan vara.
            </seg>
            <seg n="37813456">
              Jag skulle vilja höra utrikesministern garantera att Sveriges
              markering gentemot Marocko fullföljs i den sista vändan i EU-beslutet.
            </seg>
            <seg n="8d5901e4">
              Tack så mycket för en bra debatt!
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="01cd1fae">
            4 § Svar på interpellation 2005/06:335 om avancerat partnerskap
            för Sverige i Nato
          </note>
          <note type="speaker" n="f40f222d">
            Anf. 9 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-3" n="8d886651">
            <seg n="f80bbbf4">
              Herr talman! Carl B Hamilton har frågat försvarsminister Leni
              Björklund om hennes åsikt om ett USANato-erbjudande om ett närmare
              svenskt så kallat avancerat partnerskap med Nato och vilka förändringar
              detta skulle innebära för Sverige, politiskt och militärt. Carl
              B Hamilton har även frågat hur försvarsministern avser att parlamentariskt
              förankra ett beslut om avancerat partnerskap inför Natos informella
              utrikesministermöte i Sofia. Interpellationen har överlämnats
              till mig för besvarande.
            </seg>
            <seg n="42c1ee62">
              Sverige har ett öppet och nära samarbete med Nato inom ramen
              för det Euroatlantiska partnerskapsrådet, EAPR, och Partnerskap
              för fred, PFF, på den militära alliansfrihetens grund. Vårt samarbete
              baseras på partnerskapets grundläggande principer om frivillighet,
              det vill säga att vi själva väljer i vad och i vilken utsträckning
              vi vill delta. Vi är aktiva partner och en substantiell och viktig
              truppbidragare till de Natoledda insatserna i Kosovo och Afghanistan.
              Tillsammans med andra EAPR- och PFF-länder, inte minst Finland,
              värnar vi om ökad insyn och inflytande för partnerländerna i de
              aktiviteter till vilka vi bidrar.
            </seg>
            <seg n="3a319243">
              Inom Nato har en diskussion nyligen inletts inför Natos toppmöte
              i Riga i november i år om en möjlig översyn av Natos partnerskapspolitik.
              Bakgrunden till diskussionen är Natos breddade verksamhet, också
              geografiskt, och behov av ökat samarbete med både gamla och nya
              partnerländer. En utgångspunkt är att Natos samarbete bör stärkas
              med partnerländer som Sverige, som har en mer utvecklad förmåga
              att bidra till internationella fredsfrämjande insatser.
            </seg>
            <seg n="b2fa0985">
              Konturerna av den diskussion som påbörjats inom Nato är ännu
              otydliga. Nato har inte presenterat några konkreta förslag till
              partnerländerna om förändringar av partnerskapet. Partnerländerna
              kommer formellt att involveras i dessa diskussioner längre fram.
              Från svensk sida avser vi att delta aktivt med utgångspunkt i
              de svenska intressena för vårt partnerskap med Nato.
            </seg>
            <seg n="c75d82fb">
              Sverige har behov av insyn och inflytande vad gäller de Natoledda
              krishanteringsinsatserna och andra verksamheter som vi bidrar
              till. Det är avgörande för att partnerländer på ett effektivt
              sätt ska kunna bidra till och påverka planering och genomförande
              av Natoledda krishanteringsinsatser. Det är också av betydelse
              för våra soldaters säkerhet. ISAF i Afghanistan är ett bra exempel
              på hur samarbetet mellan Nato och truppbidragande partnerländer
              bör fungera. Min uppfattning är dock att det finns utrymme för
              förbättringar. Sverige välkomnar förslag som syftar till att fördjupa
              och tidigarelägga konsultationer med truppbidragarländer.
            </seg>
            <seg n="caa145ac">
              Utvecklandet av Försvarsmaktens förmåga till internationella
              fredsfrämjande insatser inom ramen för partnerskapet är av stor
              betydelse. Det sker inte i någon annan organisation. Samarbetet
              är därför avgörande inte bara för vårt deltagande i Natoledda
              fredsfrämjande insatser utan även i EU- och FN-ledda insatser.
            </seg>
            <seg n="26189bbb">
              Regeringen fäster också stort värde vid EAPR som ett euroatlantiskt
              och alleuropeiskt forum för diskussion om säkerhetspolitiska frågor
              som berör hela denna krets. Vi är givetvis angelägna om att partnerskapet
              även i framtiden kommer att vara utformat för att möjliggöra dialog
              i denna breda krets.
            </seg>
            <seg n="83208b79">
              Om och när regeringen tar ställning till formella förslag om
              förändringar i vårt partnerskap med Nato som på något sätt påverkar
              vår grundläggande syn, kommer detta att föregås av en förankring
              i riksdagen. Jag vill understryka att vårt samarbete med Nato,
              genom EAPR och PFF, även i fortsättningen kommer att utgå från
              den svenska militära alliansfriheten och från vår strävan att
              ge aktiva bidrag till internationella fredsfrämjande insatser.
            </seg>
          </u>
          <note type="speaker" n="6ba2ae5c">
            Anf. 10 CARL B HAMILTON (fp):
          </note>
          <u who="carl_b_hamilton_f03c03" xml:id="i-85b79f335eed1b44-0" n="c884a6e8">
            <seg n="d021cf79">
              Herr talman! Välkommen till riksdagen, utrikesministern, och
              tack för svaret!
            </seg>
            <seg n="4c394991">
              Jag ska ta upp två aspekter i utrikesministerns svar, dels begreppet
              frivillighetens principer, dels risktagandet med svensk personal
              i fält.
            </seg>
            <seg n="548cffa7">
              Utrikesministern säger: Vårt samarbete baseras på partnerskapets
              grundläggande principer om frivillighet. Det är för mig en självklarhet
              med frivilligheten, eftersom även ett fullt Natomedlemskap ju
              bygger på frivillighet. Nato är en traditionell internationell
              organisation där enhällighetsregeln gäller. Varje medlemsland
              i Nato beslutar självständigt och i enlighet med sina nationella
              beslutsförfaranden om vad slags insats som eventuellt ska göras
              och omfattningen av en sådan insats. Nationella beslut i Natoländer
              om att delta i Natooperationer fattas alltid utifrån det enskilda
              fallet och på nationell nivå. Det gäller krishanteringsoperationer
              såväl som artikel 5-operationer. Nivån för ett medlemslands försvarsutgifter
              är också ett nationellt beslut.
            </seg>
            <seg n="6ea82e9c">
              Då blir frågan: På vilket sätt skiljer sig regeringens och ett
              avancerat partnerskaps grundläggande principer om frivillighet
              från den frivillighet beträffande olika insatser, nationellt beslutsfattande
              och så vidare som redan finns i Nato och som jag har räknat upp?
              Var går begränsningslinjen?
            </seg>
            <seg n="1ea58f9b">
              Låt mig så gå över till den kanske känsligare frågan. Utrikesministern
              säger att Sverige har behov av insyn och inflytande i de insatser
              som vi deltar i. Jag instämmer naturligtvis i det. Utrikesministern
              säger också att denna insyn och detta inflytande är av betydelse
              för våra soldaters säkerhet. ISAF i Afghanistan nämns som ett
              exempel. Jag instämmer även på den punkten. Vidare säger utrikesministern
              att hans uppfattning är att det finns utrymme för förbättringar
              i samarbetet mellan Nato och truppbidragande länder. Jag instämmer
              också i det.
            </seg>
            <seg n="0c2427c3">
              Sammanfattningsvis konstaterar utrikesministern alltså att det
              finns ett behov av ett närmare samarbete, att ett bättre samarbete
              har betydelse för våra unga mäns och kvinnors säkerhet i fält
              och att samarbetet, och därmed även säkerheten, kan förbättras
              och riskerna minskas. Mot bakgrund av detta, och det faktum att
              två svenskar redan omkommit i Afghanistan, måste utrikesministern
              nu kunna motivera för våra soldater i fält, och för dem som funderar
              på att åka till exempelvis Afghanistan samt för deras anhöriga
              här hemma och alla andra, varför Sveriges Natoutanförskap, vår
              distans till Nato, är så viktig att upprätthålla att det kan motivera
              den ökade risken för liv och hälsa hos våra soldater i fält.
            </seg>
            <seg n="7dff546b">
              Vad är det som är så attraktivt med Sveriges utanförskap att
              det är värt att göra avsteg från maximal säkerhet för de tjänstgörande
              unga männen och kvinnorna i bland annat Afghanistan? Vad är det
              som är så attraktivt med utanförskapet att det är värt den sämre
              insynen, som utrikesministern ju betonar värdet av? Ett avancerat
              partnerskap för Sverige i Nato är förvisso ett bra steg på vägen
              till lägre risktagande, men varför stanna på halva vägen om man
              nu gett sig in i detta? Vad är det i ett fortsatt utanförskap
              som kan vara mera värt än maximal säkerhet för liv och hälsa hos
              de unga män och kvinnor som tar på sig uppgiften att för Sveriges
              skull tjänstgöra utomlands, till exempel i Afghanistan? Vad kan
              vara mera värt än det?
            </seg>
          </u>
          <note type="speaker" n="4339ae70">
            Anf. 11 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-4" n="8d886651">
            <seg n="e0119bae">
              Herr talman! Jag vill tacka Carl B Hamilton för välkomnandet.
            </seg>
            <seg n="83d1ef3d">
              Den principiella inställning som markeras tycker jag är viktig
              att diskutera. Sverige har genom åren utvecklat en internationellt
              välkänd och respekterad profil för sina fredsbevarande insatser.
              Vi har haft upp emot 80 000 svenska kvinnor och män i fredsbevarande
              operationer. Under många år skedde dessa fredsbevarande operationer
              praktiskt taget enbart inom FN:s ram.
            </seg>
            <seg n="d6d0edb5">
              Det har under det senaste årtiondet skett en förändring där alltfler
              operationer leds av andra organisationer. För vår del började
              det på Balkan när vi tjänstgjorde där under Natobefäl men med
              ett FN-mandat. Vi har en liknande situation i Afghanistan. Nu
              har vi inom EU en framväxt av en kapacitet som också kommer att
              spela en roll. I Sudan, framför allt Darfur, ser vi att Afrikanska
              unionen kommer att spela en roll. Det är en utväxt av att vi äntligen
              upptäckt kapitel 8 i FN-stadgan, som säger att regionala organisationer
              och verksamheter är en del av det internationella systemet.
            </seg>
            <seg n="1c1348d7">
              Vi befinner oss alltså i en brytningstid där Sverige alltmer
              kommer att agera tillsammans med Nato i vissa operationer, tillsammans
              med EU i andra operationer och så småningom kanske i samverkan
              med Afrikanska unionen i Sudan. Det innebär att vi har en ny roll
              att spela i dessa regionala sammanhang.
            </seg>
            <seg n="dc0f2851">
              Jag vet från min egen tid som FN-ambassadör hur vi kämpade för
              att få all information under de fredsbevarande operationerna.
              Vi ville i hög grad följa både själva utvecklingen av mandaten
              och hur situationen politiskt skulle vara på marken men också
              ur synvinkeln att det var svenska soldaters liv som sattes i fara.
              Här har vi en liknande ambition, och därför har vi drivit mycket
              hårt, både i förhållande till Nato och i förhållande till EU,
              att vi ska ha all information.
            </seg>
            <seg n="ef64c67e">
              Jag vill hävda att vi har all den information som är nödvändig
              för våra soldaters säkerhet. Vi har varit pådrivande i detta,
              och i själva verket har vi för Nato framhållit det som ett viktigt
              krav. Jag skulle till och med tro att de tankar som finns hos
              vissa Natoländer om att ha en särskild relation till länder som
              Sverige och Finland just beror på att de hört från oss att vi
              vill ha all information, vilket bekräftar den gemensamma viljan
              att värna om våra soldaters säkerhet.
            </seg>
            <seg n="c627e348">
              Jag anser därför inte att detta har någon som helst relation
              till den fråga som kräver en större debatt, nämligen Natomedlemskapet,
              utan vi bör se den från ett praktiskt perspektiv, alltså att vi
              ska ha den information som är nödvändig för Sveriges deltagande
              i operationer som alltmer leds av regionala organisationer. Där
              kommer Nato och EU att spela en viktig roll, och i samband med
              denna nästan historiska förändring kräver vi den typen av information
              som vi haft under de klassiska fredsbevarande operationerna under
              FN:s ledning.
            </seg>
            <seg n="9da2035a">
              Jag vill också framhålla att både vår tjänstgöring i Afghanistan
              och på Balkan bygger på att vi har fungerande och tydliga FN-mandat
              för operationerna. Annars hade Sverige inte kunnat delta på det
              sätt som vi har gjort. Vi utgår från att detta samarbete kommer
              att växa och att vi också får ett samarbete som markerar att Nato
              är på väg i en annan riktning, nämligen att ägna sig ytterligare
              åt fredsbevarande operationer och operationer av den art som vi
              nu talar om.
            </seg>
          </u>
          <note type="speaker" n="0492b8cc">
            Anf. 12 CARL B HAMILTON (fp):
          </note>
          <u who="carl_b_hamilton_f03c03" xml:id="i-85b79f335eed1b44-1" n="c884a6e8">
            <seg n="97274de1">
              Herr talman! Utrikesministern svarade inte riktigt på frågorna,
              åtminstone inte så att det tillfredsställer mig, utan det var
              mer en beskrivning av vad Sverige gjort och av Sveriges hållning.
              Utrikesministern sade också att vi är i en brytningstid, att det
              är en ny roll för Sverige och så vidare.
            </seg>
            <seg n="ce5309b8">
              Det som jag tog upp gällde dock att utrikesministern i sitt första
              svar konstaterade vilket jag välkomnar att det finns utrymme för
              förbättringar, det vill säga att den situation som i dag råder
              inte är den allra bästa. Vi skulle kunna ha en säkrare situation,
              en mindre riskfylld situation för våra unga män och kvinnor i
              bland annat Afghanistan, men också på andra håll, om vi hade en
              tätare relation. Det är därför jag, liksom utrikesministern, välkomnar
              det avancerade partnerskapet.
            </seg>
            <seg n="9f2e1831">
              Då blir emellertid nästa fråga: Varför stanna på halva vägen?
              Man ska stanna på halva vägen av ett skäl som är något dunkelt
              för mig; möjligen är det glasklart för utrikesministern. Priset
              för att stanna på halva vägen och inte gå in på det fulla medlemskapet
              kommer dock inte att betalas av oss två utan kan eventuellt, i
              värsta fall, komma att betalas av dem som tjänstgör i Afghanistan
              eller på Balkan eller på annat håll, av dem som inte har den fullständiga
              insynen, säkerheten, förberedelsen och det uppbyggnadssamarbete
              som skulle förbättra deras situation. Det är därför jag ställer
              frågan.
            </seg>
            <seg n="9f841679">
              Att stanna hitom utanförskapet är ett medvetet risktagande med
              svensk personal utomlands, eftersom utrikesministern redan sagt
              att situationen går att förbättra. Okej, låt oss göra det då och
              inte ta dessa risker. Det är min grundläggande hållning. Jag menar
              att om man inte gör det har man bevisbördan för varför man ska
              stanna utanför. Vad är det som är så viktigt med utanförskapet?
              Vad är det som gör det så attraktivt att det är värt att ta de
              ökade riskerna för svensk personal?
            </seg>
            <seg n="2e695f9a">
              Jag vill påpeka att säkerhetsläget i Afghanistan nu förvärras,
              vilket betyder att den här problematiken blir mer och mer akut.
              Jag vill också påpeka att jag ställde en fråga om principen för
              frivillighet. Det är för mig otydligt var den svenska begränsningslinjen
              går. Om man tittar på Natosamarbetet finns det nämligen väldigt
              mycket frivillighet i det. Med tanke på det avancerade partnerskapet
              undrar jag var begränsningslinjen för svensk del går vad gäller
              den frågan.
            </seg>
            <seg n="a5409c09">
              Utrikesministern har gett två motstridiga besked jag återvänder
              nu till det som sades tidigare. Å ena sidan säger utrikesministern
              att vi har all information som är nödvändig. Å andra sidan sade
              utrikesministern i sitt första svar att situationen kan förbättras.
              De två yttrandena går inte ihop. Om man har all information som
              är nödvändig, om det är den sanna utsagan, kan ju situationen
              i så fall inte förbättras.
            </seg>
            <seg n="116fb535">
              Låt mig återgå till frågan om brytningstiden.
            </seg>
            <seg n="f13eb366">
              Det amerikanska intresset här kan vi diskutera. Det är klart
              att det finns olika motiv där. Ett motiv som har framförts är
              att man vill vidga Nato från att vara North Atlantic , nordatlantisk,
              till att vara något slags mer global organisation inkluderande
              Nya Zeeland, Australien, Japan, Sydkorea och kanske också andra
              länder. Det blir något slags world treaty organization . Skulle
              det kunna ändra Sveriges hållning om organisationen fick en mer
              global karaktär?
            </seg>
          </u>
          <note type="speaker" n="57725376">
            Anf. 13 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-5" n="8d886651">
            <seg n="8f9a17e3">
              Herr talman! När jag talar om att Sverige har tillräcklig information
              talar jag enbart om den aspekt som jag tycker är väldigt viktig,
              känslig och angelägen för svenska folket att få klarhet i, nämligen
              våra soldaters säkerhet. Vi har varit oerhört måna om att få all
              den information som Natoländer har när det gäller säkerhet. Det
              gäller både i Kosovo och i Afghanistan.
            </seg>
            <seg n="af19b6e0">
              Vad jag talar om när det handlar om att förbättra informationen
              är också graden av ömsesidighet i diskussionen om den här typen
              av operationer. Också vi ska kunna vara med i diskussionen om
              utformningen av operationerna och vara mer aktiva och delta i
              arbetet med formerna för arbetet framöver. Där finns en möjlighet
              för förbättringar. Men det är oerhört viktigt och angeläget att
              understryka att när det gäller våra soldaters säkerhet har vi
              också all den information som Natoländerna har.
            </seg>
            <seg n="c41456de">
              När det gäller Natoländernas grad av bundenhet finns det en klart
              annorlunda typ av relation. Vi behöver kanske inte gå in i detalj
              på detta. Men när det gäller Natoländerna finns det både lagliga
              och militära förpliktelser som är av den art som Sverige med dess
              alliansfrihet inte kan gå med på. Det gäller ömsesidiga försvarsgarantier.
            </seg>
            <seg n="85e3c093">
              De aspekterna tror jag inte berörs av operationerna i Kosovo
              och Afghanistan. I själva verket hör vi från Natoländer stor och
              djup uppskattning av Sveriges, Finlands och Nya Zeelands insatser.
              Det var de länder som nämndes i den artikel i Financial Times
              som Carl B Hamilton refererade till. Vi känner stark respekt från
              Natoländernas sida för vårt deltagande i operationer men också
              för våra grundläggande säkerhetspolitiska val.
            </seg>
            <seg n="cd4c1992">
              Jag antar att det inte är avsikten att vi här i dag ska ha en
              diskussion om Nato versus alliansfriheten. Men jag är säker på
              att Carl B Hamilton är helt medveten om det stöd som denna politik
              har hos Sveriges folk. Det gäller också den effekt denna politik
              har haft inte bara i Sverige utan också för säkerheten i vårt
              närområde.
            </seg>
            <seg n="745ed3f6">
              Denna politik har tjänat oss väl. Vi ser ingen anledning att
              i ljuset av en diskussion om Sveriges deltagande i fredsfrämjande
              insatser göra någon förändring i den politiken. Däremot har vi
              som vårt uppdrag att värna om att vi effektivt och säkert kan
              delta i dessa operationer. Det uppdraget tar vi på djupt allvar.
            </seg>
          </u>
          <note type="speaker" n="784875c4">
            Anf. 14 CARL B HAMILTON (fp):
          </note>
          <u who="carl_b_hamilton_f03c03" xml:id="i-85b79f335eed1b44-2" n="c884a6e8">
            <seg n="c644c08f">
              Herr talman! Utrikesministern säger att förbättringar kan göras
              när det gäller graden av ömsesidighet. Sedan ger utrikesministern
              som exempel utformningen av insatserna och formerna framöver.
              Det är lite oklart vad detta innebär.
            </seg>
            <seg n="0cc93ce8">
              Om man tar sådana saker lite mer konkret är det att man naturligtvis
              vill vara med från svensk sida vid uppbyggnaden av våra insatser,
              eller de insatser som Sverige ska delta i. Det handlar om att
              vara med och utforma reglerna som ska styra soldaternas uppgifter,
              uppträdande och befogenheter. Det finns en engelsk terminologi
              för detta som jag för ögonblicket utelämnar.
            </seg>
            <seg n="5fc6e034">
              Det gäller också att vara med vid behovet av strategiska reserver
              som kan komma in och understödja i trängda situationer och vara
              med och bestämma om behovet av luftunderstöd. Jag tror att vi
              är överens om att det vore väldigt bra om Sverige hade ett större
              inflytande och bättre deltagande i detta.
            </seg>
            <seg n="87594b28">
              Men om vi inte får det, och vi har inte det i dag, är frågan
              ändå återkommande. Jag håller med om att vi inte behöver diskutera
              alliansfriheten, kalla krigets upplösning och allt detta. Det
              är snarare frågan om medlemskapet eller hur tätt intill vi ska
              ligga i medlemskapet.
            </seg>
            <seg n="bc301dee">
              Det är precis denna fråga om vårt behov av att komma in väldigt
              tidigt och vara med väldigt nära i de uppgifter som jag pekade
              på. Är det verkligen rimligt att betala priset för ett utanförstående,
              som inte riktigt kan klart motiveras?
            </seg>
            <seg n="636122fe">
              Utrikesministern hänvisar till historien, vårt närområde och
              att det har tjänat oss väl. Men vi måste se framöver. Vad är det
              som ska motivera att vi står utanför och därmed har de här nackdelarna
              beträffande utformning och deltagande i tidigare skeden? Om den
              här organisationen får en mer global karaktär, skulle det ändra
              Sveriges hållning?
            </seg>
          </u>
          <note type="speaker" n="92e72e10">
            Anf. 15 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-6" n="8d886651">
            <seg n="31acffaf">
              Herr talman! Jag återkommer därför att jag försummade att besvara
              frågan om global karaktär i mitt tidigare inlägg.
            </seg>
            <seg n="23f3fcbe">
              Det är självklart så att vi gärna ser att denna organisation
              växer och att den därmed omfattar ett större område och får starkare
              politisk förankring. Huruvida det ändrar vår inställning till
              samarbetet på de punkter som vi här diskuterar vill jag inte nu
              uttala mig om.
            </seg>
            <seg n="acdc6a05">
              Vad jag vill säga är att detta utvecklade partnerskap som diskuteras
              inom Nato, och i vilket vi har ett aktivt intresse, bygger just
              på att vi också vill vara med och diskutera utformningen av operationerna.
              Här finns en öppenhet som jag tycker är glädjande från Natos sida.
              Det är ett Nato som förändras och som gärna vill har fler partner
              i dessa operationer.
            </seg>
            <seg n="8444be69">
              Jag tror att vi från båda sidor har allt att vinna på att i tid
              diskutera operationerna. Jag såg som FN-ambassadör hur glädjande
              det var att vi kom in i ett tidigt skede i FN-ledda operationer.
              Nu har vi en situation där FN ger en folkrättslig grund för aktionen
              i Kosovo och aktionen i Afghanistan.
            </seg>
            <seg n="de12a2f2">
              Vi ser att vi behöver öka kontakterna med Nato och EU för att
              vi själva, när vi väl tjänar i dessa operationer, har maximal
              kunskap och maximal säkerhet, som jag har varit inne på tidigare.
            </seg>
            <seg n="245986bb">
              Det är en fruktbar diskussion som förs. Vi har ingen som helst
              beröringsångest när det gäller att diskutera dessa frågor. Det
              handlar om att Sveriges synpunkter ska vägas in under FN-styrda
              operationer, operativt ledda av EU eller Nato.
            </seg>
            <seg n="9bfe8aea">
              Vi är mycket nöjda med den aspekt som berör säkerheten. Vi hoppas
              att den planering som ska genomföras också kommer att ha en komponent
              där Sveriges inflytande finns med. Vi anser inte att detta på
              något sätt berörs av frågan om vi är alliansfria eller om vi har
              någon annan status.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="6ccc07fc">
            5 § Svar på interpellation 2005/06:338 om behovet av fortsatt
            stöd till Östtimor
          </note>
          <note type="speaker" n="3503fb8d">
            Anf. 16 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-7" n="8d886651">
            <seg n="d95c2a30">
              Herr talman! Kenneth Lantz har frågat mig vilka åtgärder jag
              avser att vidta för att FN:s mandat ska förlängas samt vilka åtgärder
              jag avser att vidta så att Sverige medverkar till att sända valobservatörer
              till Östtimors nästa parlamentsval.
            </seg>
            <seg n="51501cde">
              Efter flera hundra år av kolonialstyre, 25 år av indonesisk ockupation
              och en fruktansvärd våldsvåg i samband med folkomröstningen år
              1999 stod Östtimor, vid tiden för självständighet, inför stora
              utmaningar. FN:s avgörande insatser i landet har under senare
              år till stor del fokuserat på att utbilda östtimoreser för att
              möjliggöra ett övertagande av de funktioner inom förvaltning,
              polis och gränsövervakning som under en övergångsperiod skötts
              av FN. Inom vissa områden har framstegen varit långsamma, till
              exempel vad gäller utvecklingen av rättsväsendet och utbildning
              av dess personal. Inom andra områden har insatserna varit betydligt
              mer framgångsrika. Ett exempel är att ett självständigt polisväsende
              kunde inrättas i Östtimor i maj 2004.
            </seg>
            <seg n="f7168ce6">
              Trots stora framsteg har generalsekreterarens särskilde representant
              Sukehiro Hasegawa uppmanat FN:s säkerhetsråd att noga överväga
              Östtimors önskemål om fortsatt internationell närvaro när Unotils
              mandat löper ut den 20 maj. Detta önskemål ska också ses i ljuset
              av stundande presidentval och landets första parlamentsval våren
              2007. Det internationella samfundets stöd utgör fortfarande en
              viktig faktor för att trygga de investeringar man hittills gjort
              i landet för varaktig fred och stabilitet.
            </seg>
            <seg n="c40b50fc">
              Sedan 1998 har Sverige bidragit med drygt 180 miljoner kronor
              till Östtimor, främst genom FN. Sverige har också bidragit med
              militärobservatörer och civilpoliser till FN-insatsen. I den nya
              strategin för utvecklingssamarbetet med Östtimor som regeringen
              antog förra året ökar vi vårt bistånd till landet och lägger fortsatt
              fokus på god samhällsstyrning och mänskliga rättigheter. Sida
              överväger till exempel för närvarande att ge ett relativt stort
              stöd till det projekt som UNDP, FN:s utvecklingsprogram, bedriver
              för att utveckla och stärka Östtimors parlament. Ett bidrag till
              UNDP:s program till stöd för förberedelser och genomförande av
              parlaments- och presidentvalen 2007 är också under övervägande.
            </seg>
            <seg n="e72ff65e">
              Det unga parlamentet har en relativt svag ställning jämfört med
              både regering och presidentämbete, och utvecklingen av ett starkt
              flerpartisystem med en fungerande opposition kommer därmed att
              vara en viktig faktor i övergången till en självständig demokratisk
              stat. Jag är väl medveten om att det utbyte som den svenska riksdagen
              har etablerat med Östtimors parlament utgör ett viktigt bidrag
              i detta avseende och är mycket uppskattat i Östtimor. Kulturutskottets
              besök tidigare i år bidrog också till att stärka relationerna
              och bredda Sveriges kontaktytor med landet.
            </seg>
            <seg n="388f62e3">
              Östtimor befinner sig nu i ett viktigt skede där den unga demokratin
              kommer att prövas genom landets första parlamentsval. En eventuell
              förlängning av FN:s mission i Östtimor skulle troligtvis fokusera
              på just stöd till förberedelser inför valen och skulle därmed
              bidra till viktig kapacitetsuppbyggnad liksom till en stabilare
              situation inför valen. Sverige verkar självfallet för en sådan
              utveckling och skulle därmed se positivt på en förlängning i någon
              form av FN:s närvaro. Det är vår förhoppning att en eventuell
              förlängning även fortsatt innehåller en komponent rörande mänskliga
              rättigheter. Det är ett område där stora framsteg har gjorts men
              där kränkningar tyvärr fortfarande förekommer.
            </seg>
            <seg n="1994089c">
              Sverige kommer också den dag då beslut fattas om en eventuell
              valobservatörsinsats att ställa sig positivt till att nominera
              svenska valobservatörer för att övervaka detta viktiga steg i
              Östtimors demokratiska utveckling.
            </seg>
          </u>
          <note type="speaker" n="4bd53f23">
            Anf. 17 KENNETH LANTZ (kd):
          </note>
          <u who="kenneth_lantz_1d03eb" xml:id="i-2d1d791b49ae9674-0" n="2138e087">
            <seg n="b56b72d2">
              Herr talman! Svaret är komplett. Jag är imponerad över de ord
              som utrikesministern har formulerat här. Jag vill passa på tillfället
              att välkomna utrikesministern till den nya befattningen.
            </seg>
            <seg n="d451705b">
              Jag hade förmånen att vara med på kulturutskottets resa till
              Östtimor. Vi slogs med viss häpnad över det arbete som president
              Xanana utför med att bygga upp inte minst demokratifrågorna. Vid
              våra samtal och överläggningar med honom i hans tjänsterum vädjade
              han i nästan varje mening att Sverige inte skulle glömma bort
              dem och inte glömma bort den delen av världen. Regeringen och
              riksdagen skulle ge Sida och UNDP stöd. Det gäller också ett stöd
              till FN genom att vi erkänner det arbete som världssamfundet de
              facto åläggs att ansvara för.
            </seg>
            <seg n="312efece">
              Presidenten inte bara tackade utan han ville också lyfta fram
              den tidigare ambassadören Harald Sandbergs stora och viktiga insatser.
              Sverige är en viktig del i Östtimor. Vi får inte glömma bort detta
              och lämna detta land som en mogen ung man som vi tror ska kunna
              vandra vidare.
            </seg>
            <seg n="5891317d">
              Jag vill ställa en fråga till utrikesministern. Är ansvaret fortsatt
              stort, inte minst bevisat genom Birgitta Dahls, vår förre talmans,
              och K.-G. Biörsmarks viktiga insatser? De har ingett visst förtroende
              och förhoppning om att Sverige ska vara en hjälpande hand i den
              fortsatta utvecklingen. Kommer vi att få uppleva det stödet, och
              kan vi förmedla den hälsningen via den ambassad vi har i Jakarta
              att det finns ett erkännande i den svenska regeringen och i den
              svenska riksdagen? Vi kommer inte att glömma bort Östtimor. Det
              finns förhoppning om att stödet ska bestå. Det ska absolut inte
              minska inför det viktiga valet 2007.
            </seg>
            <seg n="f24e5dd9">
              Jag skulle vilja att utrikesministern observerar att av de 925
              000 invånarna är det så pass många som 50 % som är under 20 år.
              Det är påtagligt. Vad gör ett nytt land i princip för att bygga
              en demokrati? Man har en fantastisk möjlighet att lära en ny befolkning,
              en nation, hur man tänker i demokratifrågor. Därför är det så
              angeläget för mig personligen jag upplevde att det var så i hela
              kulturutskottet att vi kan ställa oss bakom den vädjan som presidenten
              skickade med. Det gällde även parlamentets talman. Det är viktigt
              att landet inte glöms bort utan att demokratiprocessen får fortsätta
              på ett sunt och bra sätt.
            </seg>
            <seg n="4560df5d">
              Kan de vara övertygade och förvissade om att det finns ett stöd
              och ett erkännande för det arbete som är påbörjat? Jag hänger
              upp det på det arbete som Birgitta Dahl och K.-G. Biörsmark med
              flera som har besökt Östtimor har gjort. Utrikesministern nämnde
              också i sitt svar att utskottet har varit på plats. Vi var den
              första delegationen från Sverige som besökte landet. Presidenten
              tackade särskilt för att vi ser landet och erkänner det.
            </seg>
          </u>
          <note type="speaker" n="03c91fd9">
            Anf. 18 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-8" n="8d886651">
            <seg n="f0aeef7d">
              Herr talman! Tack för det varma välkomnandet, och tack för reaktionen
              på svaret. Det går vidare till UD:s duktiga tjänstemän.
            </seg>
            <seg n="73944942">
              Jag vill starkt framhålla min tacksamhet över att Sveriges riksdag
              engagerar sig i internationella frågor. Detta är ett paradexempel
              på samverkan mellan regering och riksdag och den vikt som det
              parlamentariska utbytet har. Jag vet att talmännen personligen
              är engagerade i att förstärka detta internationella utbyte. Ett
              land som Sverige har oerhört mycket att vinna på en nära samverkan,
              givetvis med respekt för våra respektive konstitutionella roller,
              på områdena internationellt bistånd och internationellt samarbete.
            </seg>
            <seg n="168251f0">
              Jag kan säga till Kenneth Lantz att vi inte anser att man ska
              släppa uppmärksamheten när tv-kamerorna försvinner den så kallade
              CNN-effekten. Jag led kraftigt under min tid i FN av att när väl
              kamerorna försvann försvann intresset och därmed engagemanget.
            </seg>
            <seg n="2ee67477">
              När det gäller Östtimor tycker jag att vi alla har ett ansvar.
              Det finns ett FN-uppdrag. Jag vet att uppdraget kommer att diskuteras
              inom de närmaste veckorna. Det är en diskussion om en liten minskning
              i närvaron, men prognosen är att den kommer att fortsätta. Jag
              vill också framhålla att vårt eget engagemang i Östtimor är starkt.
              Vi har en biståndsplan, en utvecklingssamarbetsplan, som löper
              ända fram till 2009. 50 % av det bistånd vi ger till Östtimor
              är i utbildningssektorn apropå kommentaren om antalet ungdomar
              i Östtimor. Vi har också en förpliktelse att vara kvar med hänsyn
              till det fruktansvärda lidande som under lång tid drabbade det
              östtimorianska folket, inte minst de förluster i människoliv och
              de ingrepp i mänskliga rättigheter som skedde under befrielsekampen
              i slutet av den indonesiska perioden.
            </seg>
            <seg n="9b1c36a5">
              Det är också ett land där vi kan se resultaten av våra insatser.
              Det är en fördel med att arbeta med ett litet land. I mitt arbete
              nu i FN diskuterar vi huruvida Östtimor kan vara ett land som
              blir föremål för behandling med de så kallade fredsbyggnadskommissionerna
              som vi sätter upp. Efter en konflikt ska man inte överge ett land.
              Det är kanske bekant att av de konflikter som avslutats under
              de senaste 20 åren har 50 % av dem brutit ut igen inom fem år.
              Det beror på att vi inte genomför en återuppbyggnad, en utveckling
              och ett försoningsarbete. Därmed bryter konflikten ut igen.
            </seg>
            <seg n="36aa3db2">
              Därför har vi en förpliktelse i förebyggande syfte att värna
              om Östtimors utveckling. De har genomgått oerhört mycket lidande.
              Solidariteten kräver ett fortsatt engagemang för Östtimor. Regeringen
              är starkt medveten om detta och är vederbörligen styrkt av dessa
              rekommendationer från Sveriges riksdag.
            </seg>
          </u>
          <note type="speaker" n="d28bb7d7">
            Anf. 19 KENNETH LANTZ (kd):
          </note>
          <u who="kenneth_lantz_1d03eb" xml:id="i-2d1d791b49ae9674-1" n="2138e087">
            <seg n="92b70d63">
              Herr talman! Jag ska inte förlänga debatten, men låt mig i ett
              sista inlägg tacka för svaret ännu en gång. Jag vill fördjupa
              frågeställningen ytterligare ett steg. Det gäller alla de människor
              som bor i periferin. Östtimor är ett avlångt land, och det finns
              vissa delar där det fortfarande inte finns en bra infrastruktur.
              Det finns inte ens en gång telefon, radio eller tv.
            </seg>
            <seg n="e24e1a2b">
              Hur kommer man att se en konkret insats för att nå dessa obygder?
              Även om vi har goda möjligheter att förflytta oss på ett eller
              annat sätt räcker det inte. Det går inte att skicka ut information
              via tv i demokratiprocessen. Man måste vandra runt till fots och
              möta människor med ett handslag på tumanhand. Kan utrikesministern
              se någon möjlighet att vi kan uppmuntra och hjälpa Östtimor i
              dessa insatser att nå till den yttersta gränsen med demokratiarbetet?
              Och då är det inte bara ungdomar, för ungdomar skulle man kunna
              nå genom skolarbetet de är hungriga och vill komma till skolan.
              Där finns också föräldrar, och mor- och farföräldrar, som måste
              få ett erkännande. Då krävs det kanske ett lite tyngre arbete
              än att bara skicka ut trådlös information via radio och tv. Här
              krävs det insatser, fotarbete.
            </seg>
            <seg n="49b87fb1">
              Det var intressant att höra att det finns en infrastruktur uppbyggd
              som är i högsta grad informell. Det är den ideella och informella
              sektorn, genom kyrkor, fackföreningar och sådana ideella organisationer.
            </seg>
            <seg n="c58f9574">
              Ser regeringen någon möjlighet att erkänna detta arbete och konstatera
              att tack vare de ideella insatser som sker i denna del av vår
              värld kan vi, tack vare dem, nå ut med det viktiga demokratibudskapet
              till den allra yttersta delen av detta avlånga land?
            </seg>
          </u>
          <note type="speaker" n="78644f68">
            Anf. 20 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-9" n="8d886651">
            <seg n="eba79326">
              Herr talman! Det är alltid av intresse att ha ögonvittnen, personer
              som har kommit från områden. Jag tar till mig detta och vidarebefordrar
              det till mina kolleger, både i UD och i Sida.
            </seg>
            <seg n="1883f50f">
              Jag läser också i papperen att det ska upprättas en oljefond.
              Det finns ju olja kring Östtimor, och jag hoppas att detta kan
              bli en källa till utveckling för landet. Vad som diskuteras är
              tydligen en oljefond som ska användas för konkreta fattigdomsbekämpande
              insatser, och det vill vi starkt uppmuntra. Vi utgår från att
              den östtimorianska regeringen själv kommer att fatta detta beslut,
              men jag tror att vi i vår dialog med Östtimor ska framhålla detta
              och verka för att den utveckling som sker ska ske på ett sätt
              som är balanserat.
            </seg>
            <seg n="e042b152">
              Jag vill i högsta grad understryka vikten av frivilligorganisationer.
              Jag har gjort många referenser till mitt FN-arbete, men när jag
              tjänstgjorde och arbetade med Somalia och Sudan i 90-talets början
              hade jag en oerhörd glädje av det arbete som gjordes av kyrkan
              till exempel i södra Sudan, inte bara för att få information utan
              också konkreta insatser. I hög grad kan frivilligorganisationerna
              hjälpa till i nästan operativt humanitärt syfte.
            </seg>
            <seg n="06d7521e">
              Jag vet att kyrkan har en stark roll i Östtimor. Kyrkliga organisationer
              och frivilliga organisationer har säkert en viktig roll. Men jag
              tror framför allt att en kanalisering av både bistånd och pengar
              från den oljefond som inrättas kan bli ett instrument för att
              nå alla i Östtimor.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="d33ff844">
            6 § Svar på interpellation 2005/06:341 om den internationella
            kampen mot förtrycket i Iran
          </note>
          <note type="speaker" n="140fef18">
            Anf. 21 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-10" n="8d886651">
            <seg n="17ade945">
              Herr talman! Ana Maria Narti har bett mig att redogöra för hur
              jag och UD avser att verka bland annat inom ramen för EU för att
              den iranska staten ska respektera de mänskliga rättigheterna.
            </seg>
            <seg n="48732217">
              Jag delar Ana Maria Nartis oro över situationen i Iran. Trots
              att Iran har ratificerat många av FN:s konventioner om mänskliga
              rättigheter sker kontinuerliga och omfattande brott mot dessa.
              För några år sedan hoppades vi att utvecklingen var på väg i rätt
              riktning. Vi följde med vissa förväntningar det reformarbete som
              den tidigare presidenten Khatami försökte genomföra på olika samhällsområden
              men som tyvärr inte kom att omsättas i någon påtaglig omfattning.
            </seg>
            <seg n="dbf31126">
              Ahmadinejads valseger i fjol kan tolkas som ett tecken på att
              befolkningen i dag är mer oroad över den ekonomiska situationen
              än bristen på politiska rättigheter. Men samtidigt bör besvikelsen
              över Khatamiadministrationens oförmåga att leverera politiska
              och ekonomiska reformer inte tolkas som att iranierna i dag är
              mindre intresserade av ökade medborgerliga fri- och rättigheter
              än tidigare. Det finns fortfarande ett brett och stort engagemang
              i Iran för frågor om mänskliga rättigheter och demokrati. Dessa
              krafter förtjänar all respekt och uppmuntran.
            </seg>
            <seg n="bb1107f9">
              Det är viktigt att bekämpa korruption och förbättra de fattigas
              villkor genom att rättvist fördela oljeinkomsterna. Men detta
              måste gå hand i hand med verkliga politiska reformer. Tyvärr är
              det alltmer uppenbart att utvecklingen under den nya administrationen
              går i fel riktning och att förtrycket ökar. Yttrandefriheten är
              begränsad. Uppgifterna är många om att politiskt oliktänkande,
              journalister och försvarare av mänskliga rättigheter utsätts för
              ökad förföljelse och trakasserier. Tidningar och internetplatser
              som har förmedlat nyheter eller kritiserat regimen har stängts.
              Kvinnor som demonstrerat för ökade rättigheter arresteras eller
              trakasseras.
            </seg>
            <seg n="f1d58cac">
              På samma sätt drabbas arbetare som strejkar för förbättrade villkor.
              FN:s specialrapportör om religionsfrihet har nyligen uttryckt
              oro eftersom situationen för bahaier och andra religiösa minoriteter
              försämras. Etniska minoriteter såsom kurder, balucher och araber
              fortsätter att diskrimineras. Dödsdomar och avrättningar, inklusive
              av minderåriga, fortsätter. Trovärdiga uppgifter om tortyr förekommer.
            </seg>
            <seg n="058d53f0">
              Denna utveckling är djupt beklaglig. Det är viktigt att fokus
              på den nukleära frågan inte avleder vår uppmärksamhet från behovet
              att främja respekten för mänskliga rättigheter i Iran. Sverige
              och EU följer noga situationen i Iran och reagerar kontinuerligt
              mot övergrepp och kränkningar mot de mänskliga rättigheterna.
              Detta kommer vi att fortsätta göra.
            </seg>
            <seg n="63afaab6">
              Demokrati och mänskliga rättigheter är centrala frågor i de samtal
              som Sverige och EU för med företrädare för den iranska regeringen.
              Kabinettssekreterare Hans Dahlgren förde under sitt besök i Teheran
              i november förra året en detaljerad diskussion om demokrati och
              mänskliga rättigheter med sin motpart. Under det ekonomiska blandkommissionsmötet
              mellan Iran och Sverige i december i fjol påtalade vidare svenska
              regeringsföreträdare den bristande respekten för mänskliga rättigheter
              i Iran.
            </seg>
            <seg n="0f3aa7a7">
              EU:s dialog med Iran bedrivs inom flera olika områden: den allomfattande
              dialogen syftande till att uppmuntra politiska och ekonomiska
              reformer och dialogen om mänskliga rättigheter. Det är tyvärr
              alldeles för länge sedan som sådana möten ägde rum. Vår ambition
              är att verka för en fortsättning av dialogen. Inom dialogen om
              mänskliga rättigheter argumenterar Sverige fortlöpande för att
              krav ställs på Iran och att dialogen ska leda till konkreta förbättringar.
              Vi har i våra kontakter med iranier som verkar för förbättrad
              respekt för de mänskliga rättigheterna förstått att de önskar
              att dialogen om mänskliga rättigheter fortsätter.
            </seg>
            <seg n="4338fe6e">
              Det är därför välkommet att EU-ordförandeskapet och Iran har
              kommit överens om att mötas i Wien i juni. Därutöver stöder EU-kommissionen,
              inom ramen för the European Initiative for Democracy and Human
              Rights (EIDHR), projekt som främjar rättssäkerhet och mänskliga
              rättigheter i Iran.
            </seg>
          </u>
          <note type="speaker" n="838a7c86">
            Anf. 22 ANA MARIA NARTI (fp):
          </note>
          <u who="ana_maria_narti_aaeac7" xml:id="i-1beafb041d3a7b89-0" n="c28dd559">
            <seg n="f590f7dc">
              Herr talman! Välkommen, herr utrikesminister! Det är mycket spännande
              att börja dialogen.
            </seg>
            <seg n="1d12f6d2">
              När jag skrev interpellationen visste jag redan från början att
              vi kommer att tala till varandra från samma position. Det är självklart
              att Sveriges regering är en bestämd motståndare till tyranni och
              förtryck.
            </seg>
            <seg n="51d58ee6">
              Med min erfarenhet av totalitär politik, direktupplevd, som en
              före detta invånare i en diktatur skulle jag vilja lyfta fram
              några aspekter i den mycket komplicerade balansakt som den demokratiska
              världen tvingas till när man måste ha relationer till diktaturer
              och despoter och man samtidigt måste försvara mänskliga rättigheter.
            </seg>
            <seg n="5f88dce8">
              Det finns hos sådana regimer en tendens att pendla när det gäller
              det ansikte man visar utåt. Ibland visar man bara hårdhet och
              bestämd självständighet i allt som man gör i sättet att förtrycka
              det egna folket och i sättet att hota andra folk. Ibland låtsas
              man att man kommer in i en liberaliseringsfas.
            </seg>
            <seg n="b6651ea8">
              I dag kan vi undra om historien med Khatami inte var en tid av
              låtsasliberalisering. Vi kommer kanske inte att få svar på den
              frågan så fort, eftersom vi trots allt har väldigt dålig insyn
              i vad som händer i Iran.
            </seg>
            <seg n="4adfc246">
              När jag lyfter fram den här pendlingen mellan låtsasliberalisering
              och hårdhet gör jag det för att vädja till den nye utrikesministern:
              Låt dig inte luras!
            </seg>
            <seg n="0009e6ab">
              De kommer att spela på det här då och då i små frågor. Häromdagen
              hörde jag att kvinnorna får komma till idrottsevenemang i Iran.
              Det verkar vara en gest av generositet gentemot kvinnorna. Men
              vad spelar det för roll när mycket unga kvinnor hängs när de anklagas
              för att vara prostituerade?
            </seg>
            <seg n="fa670d20">
              Det här spelet med låtsasdemokrati och låtsasliberalisering är
              faktiskt en del av den desinformation som en förtryckarregim alltid
              måste spela med. Så låt oss försöka bemöta det på rätt sätt och
              avslöja låtsasdemokrati och låtsasliberalisering.
            </seg>
          </u>
          <note type="speaker" n="d6f28b9b">
            Anf. 23 GÖRAN LINDBLAD (m):
          </note>
          <u who="goran_lindblad_710a54" xml:id="i-6f05b0fb9d5d2870-0" n="93e751c2">
            <seg n="cece39b3">
              Herr talman! Jag får också hälsa utrikesministern välkommen till
              dessa riksdagsdebatter. Jag tror inte heller att vi kommer att
              bli så våldsamt oense i den här frågan, när det gäller mänskliga
              rättigheter och demokratiutveckling i Iran. Problemet är väl närmast
              hur vi ska hantera frågan.
            </seg>
            <seg n="1da71ac5">
              Jag ser gärna, och jag skulle vilja fråga utrikesministern om
              det, om man kan göra någon form av koppling till diskussionerna
              nu när det gäller det nukleära programmet. Hans Blix är ju en
              person som i sin analys ibland får en socialdemokrat på vänsterkanten
              att framstå som USA-kramare, men Hans Blix har gjort många bra
              analyser av läget i Iran. Han säger att man även ska försöka använda
              morötter, inte bara använda piskan, och hålla dialogen i gång.
              Det tror jag också är viktigt.
            </seg>
            <seg n="d83dd984">
              Jag är numera Europarådets rapportör om kärnenergiprogrammet
              i Iran. Det finns anledning att vi på alla fronter samordnar oss
              för att försöka få en ändring till stånd. Jag tror och jag vill
              gärna höra utrikesministerns synpunkter på det att man skulle
              kunna koppla ihop frågan om demokratiutveckling och mänskliga
              rättigheter med det här. Jag ser inget stort problem om vi hade
              ett demokratiskt Iran som respekterar mänskliga rättigheter. Då
              vore risken för kärnvapenutvecklingen försumbar eller i stort
              sett borta. Man skulle antagligen inte ens vilja ha det. Jag håller
              med Ana Maria Narti om att här gäller det att vi inte låter oss
              luras av regimens olika sätt att vara.
            </seg>
            <seg n="67f12a0d">
              Det pågår just nu en aktivitet från Irans ambassad i Helsingfors
              där man tar kontakt med ett antal riksdagsledamöter för att få
              ta upp en dialog. Det här pågår periodvis mer eller mindre.
            </seg>
            <seg n="4d1599a4">
              Samtidigt har vi ett annat bekymmer. Det är den iranska oppositionen
              som ju är djupt splittrad, där man har olika inriktningar som
              använder mera tid för att bekriga varandra och dessutom att komma
              bort från diverse terrorstämplingar än man använder för att bekämpa
              regimen i Iran. Jag tror att vi tillsammans borde försöka se till
              att styra in de demokratiskt inriktade iranierna i exil mot att
              påverka opinionen hemma. Nathan Sharansky talar om fear society
              där det finns tre typer av människor. Den ena typen är de som
              håller med regimen. En annan typ är dissidenterna. Mitt emellan
              har vi den stora massan som är double thinkers som alltså egentligen
              vill någonting annat men inte törs för tillfället.
            </seg>
            <seg n="3fc59ce9">
              Jag skulle vilja fråga utrikesministern hur han hade tänkt att
              vi skulle kunna försöka med fredliga medel bidra till att man
              triggar en sådan här vändning inom Iran.
            </seg>
          </u>
          <note type="speaker" n="99de6aed">
            Anf. 24 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-11" n="8d886651">
            <seg n="733e5330">
              Herr talman! Tack för varmt välkomnande! Jag tycker att det är
              en intressant principiell diskussion vi för här som är väl värd
              att föra vidare. Jag tycker att Ana Maria Narti pekar på precis
              vad avvägningen måste vara, nämligen att upprätthålla relationer
              och därmed mobilisera dialogens kraft men samtidigt aldrig tumma
              på principer, att stå fast vid de grundläggande värderingar som
              styr våra samhällen och vår syn på utvecklingen både i vårt eget
              land och i världen. Det här är ett ständigt dilemma. Jag måste
              säga, efter att ha studerat en rad internationella situationer
              även på plats, att isolering i regel leder till motsatta resultat
              mot dem man önskar. Ibland kan det politiskt vara ganska oaptitligt
              att ha att göra med regeringar och regimer som betraktas med stor
              misstänksamhet med rätta i omvärlden. Men dialogens makt är oerhört
              stor.
            </seg>
            <seg n="8828b551">
              Att också i den dialogen omfatta så många och så breda kretsar
              som möjligt är väldigt viktigt, i det land med vilket man har
              kontakter men också i förskingringen med dem som finns utanför
              landet och att samverka med dem på bästa sätt. Jag tror att dialogen
              har en väldig kraft. Jag har själv varit ett 25-tal gånger i Iran
              under medlingsarbetet med Olof Palme på 80-talet och senare som
              kabinettssekreterare. Jag har sett den väldiga potential som finns
              i detta land med människor som har stora möjligheter att utvecklas
              både i sin egen roll i sitt eget land och internationellt och
              skulle i hög grad önska att detta blev en positiv kraft. Vi har
              all anledning att vara tydliga i vårt budskap när det gäller mänskliga
              rättigheter och rättsstatens krav. Det finns massor av väldigt
              konkreta exempel som Ana Maria Narti är väl medveten om och som
              vi också har fört fram på ett väldigt handfast sätt med iranierna.
            </seg>
            <seg n="e4cb1f1e">
              Men jag tycker att denna dialog går längre. Göran Lindblad har
              helt rätt. Det finns ett samband mellan annan samhällsutveckling,
              andra frågor. Det är naturligtvis rätt svårt att se detta samband
              i ett läge när det handlar om höganrikning eller låganrikning,
              men på ett djupare plan är det riktigt att landet ska känna att
              det finns förväntningar från omvärlden på ett visst beteende.
              Insikten om dessa förväntningar kan också ha effekt på ställningstaganden
              i andra frågor som till exempel denna mycket känsliga och svåra
              fråga.
            </seg>
            <seg n="abf53d30">
              Samverkan förefaller lite långsökt nu, men det finns där. Jag
              tycker att det är riktigt att man ska försöka mobilisera den kraft
              som finns hos enskilda människor vars drömmar inte förverkligats
              men också hos de personer som utanför landet känner frustration
              över utvecklingen i sitt eget land med förhoppning om att detta
              land ska utvecklas i den riktning de vill och att de kanske själva
              ska kunna återvända till det.
            </seg>
          </u>
          <note type="speaker" n="5569b98c">
            Anf. 25 ANA MARIA NARTI (fp):
          </note>
          <u who="ana_maria_narti_aaeac7" xml:id="i-1beafb041d3a7b89-1" n="c28dd559">
            <seg n="f9513b3b">
              Herr talman! Tack, utrikesministern! Jag skulle vilja fortsätta,
              inte bara för att förlänga den här diskussionen. Jag skulle vilja
              lyfta fram en fråga som vi kanske inte har diskuterat någon gång
              och som vi borde diskutera. Det har att göra med flyktingspionage.
              När en diktatur hårdnar, när förtrycket inom landet blir allt
              tyngre utvecklas vidare alla kontakter med exilmänniskorna och
              viljan att veta vem som agerar hur. Vi som kommer från före detta
              terrorregimer visste det hela tiden, men det var ingen som ville
              lyssna på oss under den stora Sovjethistorien. Vi visste mycket
              väl vem som agerade för DDR. Vi visste mycket väl vem som gjorde
              propaganda för Ceauşescu i Sverige och ibland med bidrag från
              den offentliga sektorn.
            </seg>
            <seg n="2175e1d7">
              När diktaturen i Irak föll kom också dokumenten fram som visade
              hur välorganiserad och systematisk verksamheten med flyktingspionage
              var. Nu vet vi att vissa signaler kommer fram. Vi har till exempel
              en mycket begåvad ung iranier i vår organisation som har fått
              höra att det vore mycket bättre om han lugnade sig, om han inte
              agerade så bestämt. Det finns också vissa mycket konstiga telefonsamtal
              med konstiga frågor som vi får jag har också fått det. Det gäller
              den demokratiskt sinnade exilen i Sverige. Vad vill de göra nu?
              Ska de ha en kongress? Vad ska de göra? På vilket sätt kommer
              de att påverka utvecklingen av opinionen i den demokratiska världen?
              Detta är väldigt allvarligt. Detta borde bli en ständig fråga
              för vårt politiska arbete. Det är svårt att bekämpa flyktingspionage,
              men vi borde åtminstone ha dragit denna slutsats efter avslöjandena
              om Irak.
            </seg>
            <seg n="2cbf9b8d">
              Jag tror att den bästa metoden i denna kamp är ett djupt gående
              samarbete med det civila demokratiska iranska samhället i den
              demokratiska världen. Jag känner några av dessa grupper som arbetar
              systematiskt, och jag vet att deras högsta önskan är att kunna
              arbeta över alla gränser i den demokratiska världen för att skapa
              ett klimat i vilket bland annat flyktingspionage blir omöjligt.
            </seg>
          </u>
          <note type="speaker" n="ccbc98a2">
            Anf. 26 GÖRAN LINDBLAD (m):
          </note>
          <u who="goran_lindblad_710a54" xml:id="i-6f05b0fb9d5d2870-1" n="93e751c2">
            <seg n="de0dd8aa">
              Herr talman! Mycket kort hakar jag på denna utmärkta diskussion
              om flyktingspionage och iranier i exil.
            </seg>
            <seg n="da9bd5a3">
              Det har förekommit en hel del diskussioner på olika håll i Europarådet,
              i FN och i USA:s kongress när det gäller terroriststämpeln av
              Mujaheddin. Jag tycker att man hela tiden får olika budskap om
              vad som är vad. Vi vet alla att detta från början var en marxistisk-muslimsk
              rörelse som möjligen är någonting annat nu. Jag skulle vilja ha
              utrikesministerns analys av vad detta är för någonting och hur
              vi ska förhålla oss.
            </seg>
          </u>
          <note type="speaker" n="1a0cf6dc">
            Anf. 27 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-12" n="8d886651">
            <seg n="4e825166">
              Herr talman! Detta är en viktig och besvärlig fråga. Jag vet
              från min egen tid som chef för politiska avdelningen och kabinettssekreterare
              på UD att vi ibland hade anledning att reagera även på diplomatiskt
              plan när vi fick rapporter från polisiära myndigheter eller från
              Justitiedepartementet. Detta är ett område som det gäller att
              följa oerhört noga. Det är helt olagligt och en inblandning i
              våra inre angelägenheter, våra egna politiska och demokratiska
              processer. Jag tar det på djupt allvar. Att höra detta från en
              person som har fått lida under och bekämpa Ceauşescuregimen gör
              också att det blir en särskild tyngd i vittnesbördet. Är det så
              att vi har konkreta informationer som vi kan ta till oss är vi
              beredda att föra dem vidare till de myndigheter som har att hantera
              den här frågan. Vi har all anledning att reagera tydligt och skarpt
              i frågor som rör flyktingspionage.
            </seg>
            <seg n="8eb2be9b">
              Jag har inte följt utvecklingen kring Mojahedin-e Khalq på lång
              tid. Jag hade anledning att följa den under den tid då organisationen
              väckte oerhört starka känslor i Iran, naturligtvis på grund av
              de terrorhandlingar inne i landet som drabbade många civila men
              också för deras motstånd utifrån. Som Göran Lindblad säkert vet
              bedrevs det från Irak mot Iran och väckte väldigt starka känslor
              hos en stor del av den iranska befolkningen. De hade en mycket
              avancerad informationsverksamhet och har så fortfarande, tror
              jag, både i Europa och i USA. I USA vet jag att de betraktas som
              en terroristorganisation, och jag tror att liknande bedömningar
              görs i många delar av Europa. Jag har inte följt den senaste informationen,
              men jag gissar att de har samma stämpel även här efter de terrorhandlingar
              som uppenbarligen genomfördes inte bara i Iran utan i andra delar
              av världen.
            </seg>
            <seg n="f0b5f354">
              Jag vet att detta är en laddad fråga. Jag hoppas att organisationen
              rör sig i riktning mot ett accept av demokratiska arbetsmetoder.
              Jag har själv mötts av många vittnesbörd, också från iranskt håll
              i Sverige, med kritik mot organisationens verksamhet. Jag har
              inte i detalj satt mig in i organisationens verksamhet just nu
              men hoppas att man går från den utveckling som vi fruktade på
              den tid då jag följde detta och som jag kommer ihåg från diskussioner
              på amerikanskt håll om organisationen.
            </seg>
          </u>
          <note type="speaker" n="17ff3ab9">
            Anf. 28 ANA MARIA NARTI (fp):
          </note>
          <u who="ana_maria_narti_aaeac7" xml:id="i-1beafb041d3a7b89-2" n="c28dd559">
            <seg n="3ed17e07">
              Herr talman! När det gäller Mujaheddin vet jag inte. Vi har kontakter
              med dem därför att de hela tiden vill ta kontakt med oss, men
              åtminstone vår attityd är väldigt avvaktande.
            </seg>
            <seg n="03c8b915">
              Jag tror inte att en sorts intolerans och en sorts fanatism kan
              bekämpa en annan sorts intolerans och en annan sorts fanatism.
              Jag tror inte alls på den här polariseringen. Mina kontakter med
              Mujaheddin har gett mig känslan att det väldigt mycket gäller
              fanatism och en hård intolerans.
            </seg>
            <seg n="782cff58">
              Jag har en sista kort kommentar. Iran är ett stort land. Det
              är ett land med enorma möjligheter. Vi ser det också när vi ser
              på hur bra människor från Iran har lyckats i västvärlden. Det
              finns stora forskare. Det finns framgångsrika företagare. Det
              finns en kraft i den här befolkningsgruppen som verkligen berikar
              det är inte en kliché västvärlden. Hela denna potential kan dock
              också användas i onda syften. Därför hoppas jag att Sverige, när
              vi har ekonomiskt intresse av att samarbeta med denna enorma marknad,
              aldrig gör avkall på de stora principerna om mänskliga rättigheter.
            </seg>
          </u>
          <note type="speaker" n="0bd3d345">
            Anf. 29 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-13" n="8d886651">
            <seg n="e723b671">
              Herr talman! Vi betraktar det som en stor tillgång att vi har
              drygt 90 000 personer i Sverige som har invandrat från Iran. Därmed
              tror jag att iranierna utgör en av de största invandrargrupperna
              i Sverige. De bidrar till utvecklingen av det svenska samhället
              och är en bro mellan våra länder. Jag hoppas att denna grupp blir
              en grupp som också kan bidra till utvecklingen inne i Iran. De
              är en kraftkälla, som vi har talat om tidigare. Jag hoppas att
              vi med vår tillvaro tillsammans här i Sverige kan stärka deras
              uppslutning kring de principer vi här talar om.
            </seg>
            <seg n="adcdf4f2">
              Jag tror att det finns en oerhört lovande framtid för Iran. Det
              är ett land med en enorm rikedom och ett land som skulle kunna
              spela en oerhört viktig, positiv och konstruktiv roll i världen,
              inte minst i sitt eget närområde. Alla goda krafter måste här
              förenas, och det anser jag att de har gjort i Sveriges riksdag
              i dag.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="ce4bf2ce">
            7 § Svar på interpellation 2005/06:347 om USA:s krigsförberedelser
            mot Iran
          </note>
          <note type="speaker" n="b8844ff4">
            Anf. 30 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-14" n="8d886651">
            <seg n="24e1aa24">
              Herr talman! Alice Åström har ställt ett antal frågor till mig
              om svenskt agerande med anledning av USA:s påstådda krigsförberedelser
              gentemot Iran samt om möjliga olika sätt att påverka regimen i
              Iran.
            </seg>
            <seg n="ff3dd95a">
              Som Alice Åström påpekar har påstådda amerikanska militära planer
              för Iran diskuterats flitigt i amerikanska och internationella
              medier den senaste tiden. Den artikel i The New Yorker som Alice
              Åström nämner är ett exempel. Den amerikanska administrationen
              har avfärdat påståendena i medierna som spekulationer och hänvisar
              till att den planering som sker rörande Iran är en del i normal
              militär beredskapsplanering. USA:s administration betonar att
              det pågående diplomatiska arbetet med allierade är den väg man
              valt i Iranfrågan.
            </seg>
            <seg n="d6e63aa7">
              Frågan om Irans kärntekniska program och de utbredda misstankarna
              om att detta inte enbart är avsett för civil användning av kärnenergi
              är något som löpande diskuteras i svenska kontakter med andra
              länders företrädare, även inom FN:s ram. Det är väl känt att Sverige
              och EU eftersträvar en lösning av frågan på diplomatisk och politisk
              väg. Detta framgår till exempel av de slutsatser som antogs vid
              EU:s utrikesministermöte den 10 april. Alla möjligheter måste
              användas för att finna fredliga lösningar. Militära insatser innebär
              allvarliga risker för regionen, världsekonomin och det internationella
              klimatet.
            </seg>
            <seg n="1b9554c0">
              Det är ett faktum att Iran under lång tid hemlighöll sitt omfattande
              kärntekniska program och att det internationella atomenergiorganet
              IAEA:s styrelse har slagit fast att landet inte uppfyllt sina
              åtaganden enligt det så kallade safeguard -avtal som Iran ingått
              med IAEA. Vi känner oro för att programmet kan ge Iran kapacitet
              att utveckla kärnvapen, och vi vill försäkra oss om att så inte
              är fallet. För att återskapa omvärldens förtroende och möjliggöra
              återupptagande av förhandlingar måste Iran efterleva IAEA:s resolutioner
              och följa säkerhetsrådets uppmaning att åter införa ett moratorium
              på all anrikning av uran.
            </seg>
            <seg n="b639d955">
              Ansträngningar att finna en diplomatisk lösning på Iranfrågan
              har länge gjorts i olika forum, framför allt i IAEA:s styrelse,
              där Sverige ingår. För närvarande drivs frågan främst i FN:s säkerhetsråd.
              USA är mycket aktivt i säkerhetsrådsarbetet och i andra diplomatiska
              sammanhang. Regeringen värdesätter att USA arbetar med Iranfrågan
              inom ramen för internationella institutioner och förutsätter att
              man även framgent kommer att verka multilateralt och i enlighet
              med folkrätten. Iran står ofta på dagordningen när Sverige och
              USA diskuterar utrikespolitiska frågor, och vi kommer att fortsätta
              att hävda vikten av fortsatta diplomatiska ansträngningar i denna
              fråga.
            </seg>
            <seg n="b776771e">
              Iranfrågan diskuteras dessutom ofta inom EU, där vi har en samsyn
              om hur den bör hanteras. EU:s diskussioner handlar till stor del
              just om det som Alice Åström tar upp i sin interpellation, nämligen
              hur omvärlden på bästa sätt kan påverka regimen i Iran i den kärntekniska
              frågan men också i andra viktiga frågor, inte minst respekten
              för de mänskliga rättigheterna som vi just talat om.
            </seg>
            <seg n="d2bf00ff">
              Det är en generell svensk position ofta framförd i EU och i andra
              sammanhang att det när oenighet råder, som med Iran i de nämnda
              frågorna, är viktigt att ha öppna kanaler så att en kritisk dialog
              kan föras. Sverige argumenterar alltså inom EU för kontakter och
              dialog med iranska företrädare. Tre av de största EU-medlemmarna
              har lagt ned mycket tid och resurser på förhandlingar med Iran
              i den kärntekniska frågan. Tyvärr har den iranska regeringen valt
              att frångå de överenskommelser som legat till grund för den processen.
              För svensk del välkomnar vi att även andra länder, till exempel
              Ryssland, gör liknande ansträngningar. Den så kallade kritiska
              och allomfattande dialog som Alice Åström nämner är en viktig
              kanal för att diskutera frågor som EU anser viktiga i förhållande
              till Iran. Vi verkar för en fortsättning och intensifiering av
              denna dialog.
            </seg>
            <seg n="29aa6e37">
              Sverige har också direktkontakter med den iranska regeringen,
              genom vilka vi tydligt framför vår uppfattning i olika frågor.
              Så har skett vid ett flertal bilaterala möten under det senaste
              året såväl i Helsingfors som i Teheran samt i samband med multilaterala
              möten.
            </seg>
            <seg n="d00bb080">
              Sammanfattningsvis kommer den svenska regeringen i FN, i EU och
              i bilaterala kontakter med såväl USA som andra länder att fortsätta
              arbetet för att sätta effektivt tryck på Iran och söka lösningar
              baserade på dialog, diplomati och folkrätt.
            </seg>
          </u>
          <note type="speaker" n="ded2c245">
            Anf. 31 ALICE ÅSTRÖM (v):
          </note>
          <u who="alice_astrom_a6a363" xml:id="i-08a547ec3f83abe6-0" n="adbe06a9">
            <seg n="d1bf7180">
              Herr talman! Jag vill börja med att hälsa utrikesministern välkommen
              till riksdagen och med att tacka utrikesministern för svaret.
            </seg>
            <seg n="a17abb42">
              En anledning till att jag ställt interpellationen är just den
              intensiva debatt som har varit i internationella medier och som
              har förekommit framför allt i USA och där diskussionen om att
              USA planerar ett krig mot Iran har varit påtaglig.
            </seg>
            <seg n="4e5b8519">
              Till exempel kan nämnas en journalist som Seymout Hersch. Han
              har ett grundmurat anseende som pålitlig och som noga med sina
              källor och inte som en person som man tror skulle riskera sitt
              goda rykte genom att ge offentlighet åt någonting som bygger bara
              på lösa rykten. I en artikel som vecka 14 publicerades i veckomagasinet
              The New Yorker förklarade han att Bushadministrationen förebereder
              ännu ett krig och att man avser att gå till angrepp mot Iran.
              Dessutom står det i artikeln att man planerar att i detta krig
              även använda sig av taktiska kärnvapen för att slå ut Irans kärnkraftsanläggningar
              som förmodas bli kärnvapenanläggningar. I artikeln betonas också
              att det finns krafter inom USA:s militärledning som är motståndare
              till dessa planer, men det är ju inte militären som är beslutande.
            </seg>
            <seg n="34a9ecb1">
              Utrikesministern säger i sitt svar att det här är någonting som
              USA-administrationen kategoriskt avvisat. Man säger att man inte
              har sådana här planer utan att man arbetar i internationella sammanhang,
              och man arbetar inom FN och säkerhetsrådet.
            </seg>
            <seg n="32be3736">
              Min fråga till utrikesministern blir ändå om man i relationerna
              med USA och i den här debatten från svensk sida också noga poängterar
              att man inte accepterar att de går till militärt anfall utan att
              säkerhetsrådet i så fall fattat något beslut kring detta.
            </seg>
            <seg n="70c0badb">
              Det som är oroväckande är, som vi vet, att det finns klart skilda
              åsikter i säkerhetsrådet när det gäller hur man ska agera gentemot
              Iran. Kina och Ryssland har valt en helt annan linje än USA i
              den diskussionen.
            </seg>
            <seg n="9e672f32">
              Dessutom kan man se att det i den här debatten finns likheter
              med hur det var före kriget mot Irak. Olika experter kommer med
              olika information om hur pass långt Iran egentligen har kommit
              när det gäller att ha möjlighet att framställa kärnvapen. Vissa
              säger att det här är någonting som skulle kunna ske på väldigt
              lång sikt och att man inte ens är nära. Andra betonar att man
              egentligen är väldigt nära.
            </seg>
            <seg n="d1039867">
              Där ser jag en oroande tendens. När man lyssnar på USA-administrationen
              hör man att de också betonar den stora fara som det skulle vara
              för resten av världen om Iran lyckats framställa kärnvapen. Man
              kan hamna i precis samma situation som med Irak när det gäller
              massförstörelsevapen, alltså att det här är ett så pass stort
              hot mot övriga världen att det finns all anledning att göra ett
              angrepp utifrån självförsvarsprincipen och på så sätt frångå FN
              i de här frågorna.
            </seg>
            <seg n="584438b3">
              Jag anser, och det är en åsikt som jag är övertygad om att utrikesministern
              delar, att sett till situationen i Irak och till vad som hänt
              efter kriget i Irak har situationen inte blivit bättre utan det
              är snarare den absolut sista utvägen att använda militärt våld
              och att det inte bör få ske mot Iran i det här läget.
            </seg>
          </u>
          <note type="speaker" n="6696989a">
            Anf. 32 CARL B HAMILTON (fp):
          </note>
          <u who="carl_b_hamilton_f03c03" xml:id="i-85b79f335eed1b44-3" n="c884a6e8">
            <seg n="5ef51ed0">
              Herr talman! Jag ska tala om två saker även denna gång.
            </seg>
            <seg n="5858d141">
              För det första tycker jag att man på något sätt måste säga vad
              som är problemet och diskutera om det är USA som är den stora
              skurken eller om det är Iran. Jag tyckte inte att utrikesministern
              var särskilt tydlig på den punkten. Hans framställning var i mångt
              och mycket en beskrivning av händelseutvecklingen och de diplomatiska
              ansträngningarna, så det hela hade en något blodlös karaktär.
            </seg>
            <seg n="4b5ae4ad">
              Iran är på väg att skaffa kärnvapen. Man arbetar på att få fram
              uran av kärnbränslekvalitet. Man bryter mot icke-spridningsavtalet
              och dess säkerhetsregler. Det är en grym diktatur. Vi vet att
              man på programmet har att utplåna den enda demokratin i Mellersta
              Östern det har Irans president upprepat vid flera tillfällen kanske
              också med hjälp av kärnvapen.
            </seg>
            <seg n="36609cd3">
              Det grundläggande problemet är inte att andra länder vill komma
              till rätta med Iran, utan det är Irans uppträdande under en lång
              tid; man har fört världssamfundet bakom ljuset ljugit.
            </seg>
            <seg n="2149aeba">
              För det andra tycker jag att det vore intressant att höja ribban
              lite utöver det här med referat och beskrivning. Jag vill därför
              fråga utrikesministern om hans prognos för Irans politik. Vad
              är det för drivkrafter, incitament, som gör att Iran uppträder
              som de gör? Vad har de för mål med sin politik?
            </seg>
            <seg n="9633f927">
              Vi måste på något sätt förhålla oss till om detta är en kris
              som vi kan tro kommer att rulla på månad efter månad och år efter
              år. Hur ska den avlöpa? Eller är det en övergående historia, alltså
              att man har kortsiktiga mål för sin politik?
            </seg>
            <seg n="7889f733">
              Med den bakgrund som utrikesministern har tror jag att en analys
              av den iranska regeringens, regimens, incitament och en prognos
              för hur det här kommer att utvecklas vore intressant.
            </seg>
          </u>
          <note type="speaker" n="3e6b80aa">
            Anf. 33 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-15" n="8d886651">
            <seg n="861b7c5c">
              Herr talman! Tack för välkomnande ord igen! Jag känner mig redan
              hemma.
            </seg>
            <seg n="374a3c42">
              När det gäller den debatt som pågår i USA är det rätt att det
              är en livlig debatt. Jag har själv tjänstgjort där, den senaste
              omgången i fem år i Washington, och vet att det är amerikansk
              politik att inte utesluta vad man kallar för optioner. Det gör
              att även de mest fantasifulla optioner så att säga inte officiellt
              tas tillbaka.
            </seg>
            <seg n="0e793db7">
              Jag undvek i mitt ursprungliga svar att kommentera frågan om
              användning av kärnvapen. Jag vill bara understryka det som vi
              väl alla känner, att den optionen är en option som skulle åstadkomma
              inte bara en mänsklig katastrof utan också en stor internationell
              politisk kris och en stor ekonomisk och internationell kris naturligtvis
              och bli ett grundskott i icke-spridningsregimen jag återkommer
              till Carl B Hamiltons fråga.
            </seg>
            <seg n="379fcd94">
              Frågan till mig från Alice Åström var inriktad på USA:s påstådda
              krigsförberedelse. Därför var detta utgångspunkten för mitt svar,
              men om tittar på mängden text är det minst lika mycket, om inte
              mer, om just grundfrågan, Irans utveckling av kärnenergi som kan
              leda till utveckling av kärnvapen. Det finns all anledning att
              visa skepsis och misstänksamhet med tanke på de informationer
              som har undanhållits IAEA under rätt många år.
            </seg>
            <seg n="3fe49034">
              Att ge sig in på prognoser i den här frågan är ganska riskabelt.
              Vad som nu förestår, som vi alla vet, är en diskussion i FN:s
              säkerhetsråd på fredag denna vecka där man kommer att se om Iran
              har vidtagit några åtgärder i enlighet med vad som krävdes i det
              första presidentuttalandet från säkerhetsrådet. Parallellt med
              detta arbetar IAEA med frågan.
            </seg>
            <seg n="d7126de7">
              Jag anser att det finns all anledning att påminna oss om att
              FN-stadgan inte bara innehåller kapitel 7 jag har den alltid i
              fickan om användning av tvångsmedel, sanktioner och användning
              av våld, utan FN-stadgan innehåller också det jag kallar den diplomatiska
              poesin i artikel 33 om fredlig lösning av tvister.
            </seg>
            <seg n="ba5fd231">
              Alla ansträngningar måste göras för att lösa den här frågan på
              diplomatisk-politisk väg. Här vilar ett stort ansvar på de tre
              EU-länder som har varit engagerade i den här processen. Där vilar
              ett stort ansvar på Ryssland, USA och Kina att använda alla medel
              för att främja en fredlig lösning.
            </seg>
            <seg n="c53fe75f">
              Det som är grundproblemet och som gör det svårt att göra en trovärdig
              prognos i den här frågan är att vi har kommit väldigt långt ifrån
              icke-spridningsavtalets tre grundpelare och respekten för dessa
              tre grundpelare. När detta fördrag skapades på 60-talet byggde
              det på att man skulle från kärnvapenmakters sida nedrusta. Man
              skulle icke sprida kärnvapen eller, som del 2, allra helst icke
              tillverka kärnvapen. Del 3 var rätten till fredlig utveckling
              av kärnenergi.
            </seg>
            <seg n="f246ed4f">
              Jag tror att de som gjorde det här fördraget på den tiden kanske
              inte såg utvecklandet av tusentals centrifuger som skulle göra
              låganrikning till höganrikning och därmed göra det väldigt lätt
              att ta steget från höganrikningen i kärnenergisyfte till kärnvapen.
            </seg>
            <seg n="fd50ef17">
              Detta tror jag är grundfrågan: Finns det någon möjlighet att
              låta fredlig kärnenergi gå till Iran med total kontroll antingen
              inom landet eller genom en internationell myndighet som förser
              landet med kärnbränsle? Där tror jag, det är en förhoppning, att
              det kan finnas en lösning. Det finns tyvärr väldigt starka krafter
              inrikespolitiskt i Iran som gör att det är svårt att nå dessa
              lösningar, men man har all anledning att på alla sätt främja en
              fredlig lösning.
            </seg>
          </u>
          <note type="speaker" n="0a14b02d">
            Anf. 34 ALICE ÅSTRÖM (v):
          </note>
          <u who="alice_astrom_a6a363" xml:id="i-08a547ec3f83abe6-1" n="adbe06a9">
            <seg n="e5671c2a">
              Herr talman! Jag tackar återigen utrikesministern för svaret.
              Jag vill betona att jag instämmer i det Carl B Hamilton säger
              om vem som är skurken. Det som sker i Iran finns det all anledning
              att ta avstånd ifrån. Det finns all anledning att på alla sätt
              utöva påtryckningar på Iran, inte bara när det gäller frågan om
              eventuellt utvecklande av kärnvapen utan också och framför allt
              när det gäller mänskliga rättigheter, precis som utrikesministern
              sade i den tidigare debatten, som jag definitivt instämmer i.
              Där behöver alla krafter enas.
            </seg>
            <seg n="94fc6aad">
              Anledningen till att jag ändå valde att fokusera på frågan om
              USA är att det är en brännande het debatt. Det är möten i säkerhetsrådet
              där vi vet att Kina, Ryssland och USA har motsatta ståndpunkter.
              Vi vet att vi mycket väl kan komma i en situation där säkerhetsrådet
              inte kommer fram. Vi har en erfarenhet från Irakkriget att USA
              till slut valde att agera på egen hand, med de konsekvenser som
              det har fått. Då kan vi stå på vilken sida som helst i diskussionen
              eller debatten, men vi vet att FN-systemet hamnar i kris när folkrätten
              inte respekteras. Vi såg att hela EU-världen hamnade i kris därför
              att man hamnade i olika ståndpunkter. Ska man titta på hur man
              ska lösa konflikter i världen är det här definitivt inget bra
              sätt. Då förstör vi de instrument som vi kan ha för att faktiskt
              lösa konflikter i världen. Eftersom det är en stark debatt i USA
              och då vi, tyvärr, känner igen en hel del tecken från Irakkriget
              tycker jag att vi ska ha uppe det här och debattera så att ingen
              sedan kommer och säger: Jaha, nu valde USA att gå den egna vägen
              därför att man misslyckades i säkerhetsrådet. Alla länder måste
              vara beredda och vara aktiva i debatten och ha en aktiv dialog
              med USA för att förhindra att den situationen uppkommer.
            </seg>
            <seg n="176b5700">
              Sedan har jag en fråga till utrikesministern. Jag ser en större
              problematik, som utrikesministern tog upp, med icke-spridningsavtalet.
              Det är hur man egentligen ska kunna modernisera det och hur man
              ska kunna komma ifrån konflikten med att alla länder borde ha
              rätt att utveckla fredlig kärnenergi, oavsett vad vi kan tycka
              om regimen emellanåt, samt hur man ska kunna få icke-spridningsavtalet
              att vara aktuellt när det gäller nedrustningspolitiken. För många
              människor blir det en lite absurd situation. USA, som är en av
              världens största kärnvapennationer har gett signaler om att man
              fortsätter att bygga ut kärnvapen i stället för att nedrusta,
              är väldigt aktivt med att säga att andra länder i världen inte
              ska skaffa kärnvapen. Den diskussionen förs runtom i världen.
              För mig är det icke-spridning men också nedrustning som måste
              vara en av frågorna, annars når vi ingen framgång.
            </seg>
            <seg n="5e42d220">
              Då kommer också frågan om icke-spridningsavtalet upp och vilka
              länder som ska skaffa sig kärnvapen. Vi vet att Israel är ett
              av de länder som har kärnvapen men inte har skrivit under icke-spridningsavtalet.
              Från USA, FN och EU är man kanske alldeles för tyst i den debatten
              och dialogen, och det kan alltid utnyttjas av regimer som Iran.
              Behandlar vi inte alla länder lika i världen och utifrån samma
              regelverk kommer vi heller att kunna sätta ordentligt tryck.
            </seg>
            <seg n="523f7de2">
              Jag undrar hur utrikesministern tänker agera för att lyfta fram
              frågan om icke-spridningsavtalet och hur vi ska kunna få en likartad
              tillämpning från alla länder i världen.
            </seg>
          </u>
          <note type="speaker" n="31a28ea5">
            Anf. 35 CARL B HAMILTON (fp):
          </note>
          <u who="carl_b_hamilton_f03c03" xml:id="i-85b79f335eed1b44-4" n="c884a6e8">
            <seg n="055aaff1">
              Herr talman! Min fråga om prognosen hade en liten baktanke. Då
              sade utrikesministern att det är riskabelt att göra prognoser.
              Nu är det så att man måste göra prognoser ibland, därför att man
              måste handla, man kan inte bara avstå från verkligheten och säga
              att vi väntar och ser. En marknad som är väldigt beroende av den
              utvecklingen på det här området är energimarknaden och oljepriset.
              Nu ser vi ett oljepris på 75 dollar per fat, men det har det varit
              ganska länge. Det gör det ganska svårt, mot bakgrund av den beskrivning
              som utrikesministern gav, att egentligen se några skäl till att
              oljepriset skulle gå ned. I själva verket kan vi säga att om man
              ska göra prognoser för oljepriset är det prognoser om Iran och
              Irak och Saudiarabien som man måste göra. Det är egentligen inte
              ekonomfrågor utan väldigt mycket en fråga för dem som är säkerhetspolitiska
              analytiker eller Mellanösternanalytiker.
            </seg>
            <seg n="1078a8c1">
              Mot den bakgrunden skulle jag vara intresserad om utrikesministern
              kunde ge en prognos om oljepriset kommer att ligga kvar på den
              här nivån, eller kommer det att stiga ännu mer?
            </seg>
          </u>
          <note type="speaker" n="da05ba9d">
            Anf. 36 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-16" n="8d886651">
            <seg n="81ae4b17">
              Herr talman! Jag tror att alla skulle tjäna rätt mycket pengar
              om jag hade rätt i min prognos för utvecklingen av oljepriset
              framöver. Jag ska kanske inte gå i detalj på det, men Carl B Hamilton
              har helt rätt i att oljeprisutvecklingen i dag i hög grad är en
              funktion av graden av stabilitet och en prognos för stabilitet
              i ett antal länder i denna region som vi nu diskuterar. Det finns
              en och annan faktor som Carl B Hamilton som ekonom säkert är mer
              medveten om än jag. Det är naturligtvis efterfrågetrycket från
              växande ekonomier som Indien och Kina och en avsiktlig råvaruinriktad
              utrikespolitik, att säkra leveranser till dessa två länder. Jag
              tror faktiskt att det är dessa två faktorer tillsammans som spelar
              en roll.
            </seg>
            <seg n="5f9519bc">
              Det knyter samman den diskussion som Alice Åström fortsätter
              om vikten av att debattera denna fråga och ha en fortsatt diskussion.
              Jag tycker att det är rätt att vi bör dra lärdomar av diskussioner
              kring utvecklingen i Irak. Det finns all anledning att tänka på
              olika scenarion och göra den diplomatiska koreografin framöver.
              Det förenar era båda inlägg, även om det är svårt att göra prognoser.
              Det finns en inbyggd dynamik som ibland är väldigt negativ.
            </seg>
            <seg n="8a061a2c">
              Jag tycker i den grundläggande frågan om icke-spridning att en
              av de största bristerna i FN-reformarbetet, som jag är djupt engagerad
              i nu, är att vi, förutom en liten diskussion om landminor och
              handeldvapen, inte har någon diskussion om nedrustning och icke-spridning
              i FN:s reformarbete. Det är en klar brist som generalsekreterare
              Kofi Annan har påpekat och som också jag har understrukit i min
              roll som ordförande i FN:s generalförsamling.
            </seg>
            <seg n="43cbf2bb">
              Vi har från medlemsstaterna efterlyst idéer. Vi hoppas nu att
              Hans Blix, som framlägger sin rapport från sin kommission, kan
              ha idéer som vi kan bygga på. Men grundproblemet är just detta
              att det är bristande efterlevnad på nedrustningssidan. Jag hoppas
              att de indikationer som Alice Åström angav inte kommer att omsättas
              i praktisk handling inte bara från USA finns det sådana indikationer
              utan det finns även andra planer för olika kärnvapenmoderniseringar
              men också att spridningen stoppas. Där är ju Iranfrågan den absolut
              viktigaste.
            </seg>
            <seg n="c11c1f6c">
              Alice Åström nämner Israel. Ett skäl till att vi ser positivt
              på frågan om en zon fri från massförstörelsevapen i Mellanöstern
              är just den aspekt som Alice Åström pekar på. Det är viktigt att
              vi minskar spänningarna i den regionen. Kombinationen IsraelPalestinafrågan
              och IrakIranfrågan är just nu en oerhört stor källa till oro politiskt
              och ekonomiskt. Vi har all anledning att föra den här debatten
              både mellan stater och i parlament, som sker här i dag, så jag
              tackar för denna viktiga diskussion.
            </seg>
          </u>
          <note type="speaker" n="3f65643c">
            Anf. 37 ALICE ÅSTRÖM (v):
          </note>
          <u who="alice_astrom_a6a363" xml:id="i-08a547ec3f83abe6-2" n="adbe06a9">
            <seg n="b285aefc">
              Herr talman! Jag tackar utrikesministern. Vi får med gemensamma
              krafter försöka föra den här debatten.
            </seg>
            <seg n="3c128bc6">
              För att återgå till ursprungsfrågan, oron och risken för ett
              krig även i Iran. Vi vet att krig, oavsett varför de kommer till
              eller vilka goda eller onda intentioner man kan ha, alltid innebär
              civila offer, civilbefolkningen. Vid ett eventuellt anfall i Iran
              kanske det skyddar resten av världen när vi säger att vi ska förhindra
              att man sprider kärnvapen, men det kommer att vara en katastrof
              för Irans folk. Med det förtryck som Irans folk redan lever under
              är det viktigt att man driver, precis som utrikesministern säger,
              att man ska använda sig av alla andra vägar och att militära medel
              verkligen bara ska vara undantag, för det är andra som kommer
              att få betala det dyra priset. Det är en erfarenhet som man kan
              se i Irak, Afghanistan och på många andra håll i världen där krigsrisken
              är det som måste minimeras.
            </seg>
            <seg n="1525a710">
              Till slut, herr talman, vill jag bara säga att frågan om oljepriset,
              hur det påverkar och hur oljan egentligen är av säkerhetspolitisk
              betydelse, borde vara en signal till oss här i Sverige och överallt
              att ta steg mot att komma ifrån oljeberoendet och utveckla en
              annan energipolitik. Jag hoppas att vi kan bli eniga om det i
              den här riksdagen, för det har vi inte lyckats med hittills.
            </seg>
          </u>
          <note type="speaker" n="fb036a24">
            Anf. 38 Utrikesminister JAN ELIASSON (s):
          </note>
          <u who="unknown" xml:id="i-e9f3f7b15337a09b-17" n="8d886651">
            <seg n="068a3029">
              Herr talman! Helt kort när det gäller energifrågan är självklart
              det tredje elementet i icke-spridningsavtalet rätten till fredlig
              användning av kärnenergi. Där finns det intressanta diskussioner
              internationellt om att upprätta ett multilateralt system, där
              man alltså kan få denna resurs, detta anrikade uran, via internationellt
              kontrollerade källor. Detta kan vara en långsiktig lösning. Det
              löser inte situationen på kort sikt, men det återknyter både till
              Iranfrågan och till bristfälligheten i icke-spridningsavtalet.
            </seg>
            <seg n="269ec945">
              Slutligen när det gäller oljeberoendet kan jag glädjande bekräfta
              att statsministern ju har lanserat ett program för att göra oss
              fria från oljeberoende inom en rätt rimlig tidsperiod. Om alla
              följer detta kanske det till och med kan ha en positiv effekt
              på oljepriset.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="81dcaab8">
            8 § Svar på interpellation 2005/06:332 om tillgången till speciallärare
          </note>
          <note type="speaker" n="8a71e5e6">
            Anf. 39 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-cc90f1bb906ce4e2-0" n="8d886651">
            <seg n="4478b2b6">
              Herr talman! Ulf Nilsson har frågat mig om jag är beredd att
              vidta några åtgärder för att återinföra en speciallärarutbildning.
            </seg>
            <seg n="eb958a76">
              Interpellationen tar upp en väldigt viktig fråga, nämligen behovet
              av specialpedagogisk kompetens i skolan. Barn och elever kommer
              till förskolan, skolan och vuxenutbildningen med olika bakgrund
              och olika förutsättningar. Både regeringen och Statens skolverk
              har i olika sammanhang markerat att en god mätare av kvaliteten
              i en skolas pedagogiska verksamhet är hur den möter elever med
              behov av särskilt stöd.
            </seg>
            <seg n="ac54567c">
              Jag vill på en gång säga att jag anser att det är viktigt att
              både specialinsatser och individuella insatser så långt möjligt
              sker inom ramen för elevernas reguljära undervisning. Vi ska sträva
              efter att alla barn, även de med särskilda behov, är delaktiga
              i samhälle och skola. Denna strävan har ett brett stöd i det svenska
              samhället.
            </seg>
          </u>
          <note n="c2628e97">
            Ulf Nilssons fråga är föranledd av Högskoleverkets utvärdering
            av specialpedagogprogrammet vid svenska universitet och högskolor
            (Rapport 2006:10 R).
          </note>
          <u who="unknown" xml:id="i-4b975e667109b299-0" n="8d886651">
            <seg n="c4c947d9">
              I verkets rapport framhålls att specialpedagogutbildningen inte
              tillräckligt återspeglar förväntningar och behov från skolorna
              vad gäller det konkreta arbetet med elever med inlärningssvårigheter.
            </seg>
            <seg n="9ee8682f">
              Enligt skolans styrdokument förutsätts alla lärare ha grundläggande
              kunskaper i specialpedagogik. Skolan ska också ha tillgång till
              lärare med en fördjupad specialpedagogisk utbildning, för elever
              med svårare och mer specifika problem.
            </seg>
            <seg n="26f857c0">
              Dessa utgångspunkter gällde för propositionen En förnyad lärarutbildning
              (1999/2000:135) vilken genomsyras av att specialpedagogik ska
              ingå i all lärarutbildning. För specialpedagogexamen föreslogs
              dessutom en förlängning från 40 till 60 poäng, alltså en förlängning
              med 50 % från två till tre terminer.
            </seg>
            <seg n="d56c4aad">
              Specialpedagogik ingår i den nya grundläggande lärarutbildningen
              på flera olika sätt. Specialpedagogik kan inhämtas som en del
              av det allmänna utbildningsområdet. Den kan inhämtas i inriktningar
              och i specialiseringar och i den verksamhetsförlagda delen. Den
              nya lärarutbildningen erbjuder sammantaget en mer omfattande specialpedagogisk
              kompetens än den gamla utbildningen.
            </seg>
            <seg n="a96bea3c">
              Att återinföra en utbildning till speciallärare, som i huvudsak
              arbetar med en liten grupp barn eller elever som tagits ur sin
              klass för särskild undervisning, vore att ta flera steg tillbaka
              ifrån den inkluderingsmodell som Sverige i olika sammanhang omfattar.
            </seg>
            <seg n="3654360b">
              Hur specialpedagogen bör arbeta, konsultativt gentemot skolledning
              och lärarlag eller med enskilda elever, är en sak för skolans
              ledning att bedöma. Det gäller att skolans samlade kompetens används
              på bästa sätt för att tillgodose de olika behov som eleverna har
              så att alla kan åtnjuta rätten till utbildning.
            </seg>
            <seg n="6b8212ab">
              Nej, Ulf Nilsson, jag är inte beredd att medverka till att återinföra
              en speciallärarutbildning av en gammal tidigare modell och därmed
              riskera en särbehandling och utstötning av vissa elever.
            </seg>
            <seg n="64ada697">
              Jag vill i stället ta vara på den kraft som finns i såväl skolans
              som lärarutbildningens förändringsprocess vad gäller specialpedagogiken.
              I specialpedagogexamens beskrivning anger regeringen som första
              mål: För att få specialpedagogexamen skall studenten ha de specialpedagogiska
              kunskaper och färdigheter som behövs för att aktivt kunna arbeta
              med barn, ungdomar och vuxna som är i behov av stöd inom förskola,
              skola, vuxenutbildning eller habilitering/rehabilitering.
            </seg>
            <seg n="1fb7fc8c">
              Jag noterar att Högskoleverket har tagit fasta på detta mål i
              sin utvärdering, och jag vill för egen del göra det som ankommer
              på mig för att lärosätena ska nå den kvalitet i utbildningen som
              förutsätts för ett gott arbete med elever i behov av stöd.
            </seg>
            <seg n="03614128">
              Jag kommer att särskilt följa upp de rekommendationer som Högskoleverket
              lämnat och i mina samtal med de rektorer som ansvarar för lärarutbildning
              följa upp såväl specialpedagogikens utrymme allmänt i lärarutbildningen
              som inriktningen av specialpedagogutbildningen.
            </seg>
          </u>
          <note type="speaker" n="5e7b0fa8">
            Anf. 40 ULF NILSSON (fp):
          </note>
          <u who="ulf_nilsson_00782a" xml:id="i-95161cab11c0bbad-0" n="4a844a38">
            <seg n="f9aa2a27">
              Herr talman! Jag tackar så mycket för svaret. Svaret är ju tydligt,
              och det är alltid en fördel när man ska diskutera.
            </seg>
            <seg n="23083a98">
              För några år sedan hade jag ett långt samtal med en lärare som
              jag kände ganska väl som hade en elev i klassen, en flicka, i
              gymnasiet. Hon skrev hopplöst osammanhängande meningar. Det var
              svårt för en vanlig läskunnig människa att läsa vad hon skrev.
              Tillfälligtvis hade Malmö kommun just det året ett projekt där
              man hade speciallärare. Hon fick gå till en duktig speciallärare
              en gång i veckan förutom den vanliga undervisningen. Efter ett
              läsår skrev denna flicka som en genomsnittlig svensk gymnasieelev.
              Jag minns att vi sade: Tänk om fler elever kunde få den här hjälpen!
            </seg>
            <seg n="1ba598a1">
              Då, i början av 90-talet, så långt tillbaka är det, handlade
              diskussionen bland lärarna om vilka möjligheter eleverna skulle
              få om verkligen fler fick hjälp på det här konkreta sättet. Nu
              handlar diskussionen om något annat. Nu handlar diskussionen om
              att all den här hjälpen är på väg att försvinna. Speciallärare
              som hjälper elever enskilt eller i liten grupp är på väg att försvinna
              från skolan. Och orsaken är det regeringsbeslut som fattades för
              16 år sedan om en ny utbildning. Då var regeringens uttalade mål
              att den nya utbildningen skulle förstärka den rådgivande funktionen
              på bekostnad av kunskaper om arbetet direkt med eleverna. Sedan
              dess har alltså mer än hälften av undervisande speciallärare försvunnit
              från svenska skolor.
            </seg>
            <seg n="a4ec31d1">
              Den här nya utbildningen är precis som ministern sade mer övergripande
              och mer rådgivande. Den har en mer övergripande och rådgivande
              karaktär. Den är säkert bra för sitt syfte. Jag vill inte avskaffa
              den. Däremot är jag övertygad om att det också behövs speciallärare
              i skolan som arbetar direkt med eleverna.
            </seg>
            <seg n="e2e1ab1d">
              Jag lyssnade noga på vad utbildningsministern sade, och skillnaden
              mellan Folkpartiet och Socialdemokraterna blir ju extremt tydlig.
              Man hör en ideologisk ton som huvudargument för att inte speciallärare
              skulle behövas längre. Att återinföra en utbildning till speciallärare,
              sade utbildningsministern, som i huvudsak arbetar med en liten
              grupp elever som tagits ur sin klass för särskild undervisning
              vore att ta flera steg tillbaka.
            </seg>
            <seg n="55de6fc5">
              Herr talman! Ja, det vore kanske att ta några steg tillbaka från
              en gammal socialdemokratisk skolideologi. Men det vore inte några
              steg tillbaka för den elev som fick hjälp.
            </seg>
            <seg n="5661dd30">
              Utbildningsministern säger också att han inte är beredd att medverka
              till att riskera särbehandling och utstötning av vissa elever.
              Tydligare kan det ju inte sägas: Utbildningsministern anser uppenbarligen
              att det leder till utstötning och särbehandling om en elev får
              extra hjälp i lugn och ro någon timme i veckan. Jag är övertygad
              om att det är precis tvärtom.
            </seg>
            <seg n="bdc4e3d4">
              Utbildningsministern är som bekant en väldigt skicklig och kunnig
              debattör, men i just den här frågan kommer han ovanligt långt
              från verkligheten. I en del i svaret säger han nöjd att styrdokumenten
              förutsätter att alla lärare har grundläggande kunskaper i specialpedagogik.
              Då stämmer ju inte kartan alls med verkligheten. Gå ut på en skola
              och fråga lärarna själva om de anser att de har specialpedagogkunskaper
              för arbeta med dyslexi, adhd med mera. Från de allra flesta kommer
              svaret att bli tydligt nej. Det är, utbildningsministern, väldigt
              farligt att sitta vid skrivbordet och lita på styrdokumenten,
              som inte alls speglar verkligheten i klassrummen.
            </seg>
            <seg n="e7ecd82e">
              Jag är övertygad om att vi behöver en speciallärarutbildning
              som arbetar direkt med eleverna, men vi har fått ett tydligt svar
              från utbildningsministern. Socialdemokraterna är inte intresserade
              av att införa en sådan utbildning.
            </seg>
          </u>
          <note type="speaker" n="76cb0f2a">
            Anf. 41 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-e9f3f7b15337a09b-18" n="8d886651">
            <seg n="3d900448">
              Herr talman! Låt mig först slå fast att för mig är den del av
              lärarutbildningen som vi nu diskuterar en kolossalt viktig del
              av det svenska utbildningssystemet, av det svenska skolsystemet.
              Det gäller särskild utbildning som ger lärarna bättre kompetens
              att tillgodose de behov som finns hos elever som av väldigt många
              inbördes olika skäl har svårt att lära sig i samma takt som andra
              barn, ungdomar och vuxna i skolan. Att den kompetensen fördjupas
              och förbättras är kolossalt viktigt för mig. Det sker på olika
              sätt, och ambitionsnivån har höjts på olika sätt. I förhållande
              till den utbildning som gäller för dem som är lärare i skolan
              i dag, som Ulf Nilsson åberopar, har ju den nya lärarutbildningen,
              som infördes för några år sedan och som ännu inte har satt avtryck
              i skolan eftersom väldigt få har utexaminerats och gått ut på
              arbetsmarknaden, höjt ambitionsnivån kraftigt. Alla lärarstudenter
              ska i dag i sin utbildning och i sin examen ha kompetens på det
              här området, och de ska ha studerat det här området. Det är en
              ambitionshöjning.
            </seg>
            <seg n="6a6e0f87">
              Vi har också höjt ambitionsnivån vad gäller den fördjupningsutbildning
              som vi nu diskuterar, specialpedagogutbildningen. Vi har förlängt
              den från två terminer till tre terminer. Det är alltså från två
              till tre terminer utöver fullgjord lärarexamen och erfarenhet
              från läraryrket i flera år. Det är alltså en mycket ambitiös fördjupning.
              Denna mycket ambitiösa fördjupning har vi nu gett tusentals specialpedagoger
              som i dag finns ute i våra skolor. Så när Ulf Nilsson säger att
              ambitionsnivån har sänkts, att det här är på väg bort och att
              han har träffat en elev som en gång fick hjälp av en specialpedagog,
              att det var så bra och att det synd att det nu är borta, är det
              en verklighetsbeskrivning som är främmande för mig.
            </seg>
            <seg n="1992a861">
              Jag har inte förstått av Ulf Nilssons inlägg och av Ulf Nilssons
              fråga vad det är Folkpartiet vill. Jag får intrycket att Ulf Nilsson
              vill att specialpedagogutbildningen ska läggas ned eller i alla
              fall ersättas eller kompletteras av en annan utbildning, som Ulf
              Nilsson kallar speciallärarutbildning, i stället för den nuvarande
              specialpedagogutbildningen. Vad skillnaden är förstår jag inte.
              Ska den ersätta eller ska den komplettera? Ska den vara längre
              eller ska den vara kortare? Ska den omfatta fler eller ska den
              omfatta färre? Ska den ha en inriktning som skiljer sig från dagens
              och i så fall hur? Det är frågor som jag skulle vilja ställa till
              Ulf Nilsson för att resten av vår debatt ska kunna bli meningsfull.
            </seg>
            <seg n="c60df1f1">
              Jag förstår att Ulf Nilsson är emot allting och säger att allt
              var bättre förr, i den gamla skolan, där alla elever skildes åt
              hela tiden. Men vad är det Ulf Nilsson faktiskt vill med det nygamla
              ordet speciallärarutbildning som inte täcks i dagens specialpedagogutbildning,
              för det är väl mer än en diskussion om ord och polityr, Ulf Nilsson?
            </seg>
          </u>
          <note type="speaker" n="a5618c89">
            Anf. 42 ULF NILSSON (fp):
          </note>
          <u who="ulf_nilsson_00782a" xml:id="i-95161cab11c0bbad-1" n="4a844a38">
            <seg n="7023ff34">
              Herr talman! Det är väldigt enkelt att besvara den frågan. Folkpartiet
              vill ha en utbildning som syftar till att läraren ska få kompetens
              att hjälpa enskilda elever, antingen enskilt eller i mindre grupp.
              Vi vill få en utbildning som syftar till specialkompetens i det
              praktiska arbetet, till exempel att hjälpa elever med dyskalkyli,
              svårighet med räkning och matte, eller elever med dyslexi eller
              elever med adhd.
            </seg>
            <seg n="5efb96f7">
              Det ger inte den nya specialpedagogutbildningen. Den ger en övergripande
              kunskap om svårigheter och problem men den tvinnar inte ut hantverket,
              att jobba med eleven. Det är den typen av speciallärare vi behöver.
              Det framgår också av svaren från studenterna på specialpedagogutbildningen
              och de lärare som vidareutbildar sig där, som jag rekommenderar
              utbildningsministern att läsa. Deras ofta återkommande svar är
              att visst är det väl intressant med all teori, men jag vill lära
              mig, träna mig och få goda råd i hur jag arbetar med elever som
              har svårigheter.
            </seg>
            <seg n="99e68a72">
              Jag roade mig med att titta på en kursplan. Återigen ska jag
              säga att jag tycker att den specialpedagogutbildning som finns
              i dag är bra som en resurs för skolledningen, som jobbar med utredningar
              och med det övergripande arbetet. Men den är inte bra som utbildning
              om man ska jobba med enskilda elever.
            </seg>
            <seg n="6933c488">
              Om man bläddrar i kursplanen ser man att det i dessa 60 poäng
              ingår handledning, tolkning av styrinstrument, utveckling av verksamheten,
              samtalsplanering, rådgivning, åtgärdsprogram, biträda skolans
              ledning och så vidare. Det är 10 poäng av 60 som handlar om utveckling
              av språk och lärande. Det borde vara fler. Jag kan inte säga hur
              många det ska vara. Men det borde vara fler. Det är det som många
              av dem som i dag går specialpedagogutbildningarna saknar.
            </seg>
            <seg n="8115010d">
              Jag upprepar mitt enkla svar på frågan. Vi behöver specialpedagoger
              av dagens modell som är med och jobbar övergripande, ger råd till
              lärare och så vidare. Men vi behöver också lärare som är specialister
              på att lägga upp ett program för en enskild elev eller för några
              få elever.
            </seg>
            <seg n="8bc451e3">
              Den direkta anledningen var just att Högskoleverket lyfte fram
              denna motsättning mellan utbildningen och vad skolorna förväntar
              sig. Man skriver tydligt att specialpedagogutbildningen riskerar
              att förlora sin förankring i skolans vardag och i det aktiva arbetet
              med elever i behov av stöd.
            </seg>
            <seg n="2aa4d37d">
              Dessutom har Högskoleverket, vilket jag inte har tagit upp så
              mycket i dag, synpunkter på den akademiska nivån. Man ifrågasätter
              faktiskt examensrätten för två specialpedagogutbildningar, nämligen
              för dem som finns i Umeå och i Helsingfors.
            </seg>
            <seg n="9132d380">
              Högskoleverket säger också att man har tolkat målen som att specialpedagogen
              har en ny yrkesroll där det konkreta arbetet med elever i behov
              av särskilt stöd är ett underordnat mål. Och som bedömargruppen
              redovisar i sin rapport är dock förväntningarna och behoven i
              skolorna stora vad gäller konkret arbete med elever med inlärningssvårigheter.
            </seg>
            <seg n="2f47dfbe">
              Tydligare kan det väl inte bli, utbildningsministern? Vi vill
              ha lärare som är specialister på att hjälpa elever som av olika
              skäl har stora inlärningssvårigheter. Och de är på väg att försvinna
              från skolan.
            </seg>
            <seg n="9efcd976">
              Jag kan inte se det som exkluderande att en elev i lugn och ro
              får sitta någon timme extra och får hjälp av en duktig pedagog
              men i övrigt följer klassens verksamhet som vanligt. Jag kan bara
              se det som någonting som jag som förälder skulle vara tacksam
              för om mitt barn kunde få.
            </seg>
          </u>
          <note type="speaker" n="a56df03f">
            Anf. 43 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-e9f3f7b15337a09b-19" n="8d886651">
            <seg n="d42c0e5b">
              Herr talman! Jag blir inte klok på detta. Jag ställde en enkel
              fråga till Ulf Nilsson om detta var en ombenämning av det som
              det redan har fattats beslut om eller om det är något nytt innehåll.
              Ulf Nilsson svarar genom att i stort sätt läsa innantill ur de
              måldokument som i dag finns för speciallärarutbildningen.
            </seg>
            <seg n="7bf1bc5f">
              För att förtydliga min poäng ska jag upprepa det som jag sade
              i mitt inledande svar, så kan väl de talrika åskådarna på läktaren
              jämföra det som jag säger och det som Ulf Nilsson påstår och hur
              det hänger ihop.
            </seg>
            <seg n="10edd148">
              Ulf Nilsson säger att vad vi har i dag är en övergripande utbildning.
              Jag vill då påminna om att den övergripande utbildningen är tre
              terminers heltidsstudier på avancerad nivå efter avslutad lärarexamen
              och efter flera års yrkesverksamhet.
            </seg>
            <seg n="e25c86d1">
              För att få specialpedagogexamen står det i högskoleförordningen
              att studenten skall det står inte bör ha de specialpedagogiska
              kunskaper och färdigheter, Ulf Nilsson, som behövs för att aktivt
              kunna arbeta med barn, ungdomar och vuxna i behov av stöd inom
              förskola, skola, vuxenutbildning, habilitering eller rehabilitering.
            </seg>
            <seg n="3d379b8c">
              Ulf Nilsson försöker att få det att låta som att regeringen har
              bestämt att det ska vara någon sorts utredningsresurs som inte
              har med barn att göra. Det är fel. Jag har just läst innantill
              vad regeringen har bestämt att det ska vara för mål med denna
              utbildning och vad en specialpedagog ska förberedas för utöver
              sin lärarexamen. Och det är just att arbeta med barn, ungdomar
              eller vuxna som har särskilda behov av stöd.
            </seg>
            <seg n="9f7a0b74">
              Jag kan därför inte tolka det som att Ulf Nilsson vill något
              annat än att byta namn på detta. Men om man byter namn på det
              hamnar man i konflikt med vad alliansen säger, alltså den borgerliga
              gruppering som är överens om en del och oense om annat. Här står
              nämligen att alliansen anser att specialpedagogutbildningen ska
              finnas kvar.
            </seg>
            <seg n="549b7194">
              Då ska det alltså finnas två utbildningar som syftar till att
              ge lärarna dessa färdigheter. Jag drar då slutsatsen att Ulf Nilsson
              vill att det ska finnas en ytterligare utbildning som är mer hantverksinriktad.
              Av hans uttalande här är det alldeles uppenbart att den inte ska
              ha någon akademisk inriktning, att den inte ska vara vetenskapligt
              förankrad och att man inte ska ha några forskarutbildade lärare
              på den eftersom det är onödigt när det gäller hantverk och att
              den därför ska vara kortare.
            </seg>
            <seg n="9c549078">
              Vi står då här med en lägre ambitionsnivå, alltså en sorts B-utbildning,
              en epautbildning, för att dessa barn inte skulle förtjäna en treterminers
              fördjupningsutbildning.
            </seg>
            <seg n="e8602194">
              För mig är detta ett sammelsurium. Och jag skulle önska att Ulf
              Nilsson använder sitt sista inlägg till att klarlägga vad som
              är skillnaden. I dag har man tre terminer för att träna upp sig
              och lära sig och få den vetenskapliga förankringen för att jobba
              med de barn och ungdomar som behöver särskilt stöd. Ulf Nilsson
              säger att man i stället ska börja jobba med barn och ungdomar
              som behöver särskilt stöd, men inte på detta vis utan på något
              annat vis som är mer hantverksmässigt och mindre teoretiskt.
            </seg>
            <seg n="19e1f030">
              Klargör detta, snälla Ulf Nilsson. Då blir vi alla klokare.
            </seg>
          </u>
          <note type="speaker" n="ea9d2d75">
            Anf. 44 ULF NILSSON (fp):
          </note>
          <u who="ulf_nilsson_00782a" xml:id="i-95161cab11c0bbad-2" n="4a844a38">
            <seg n="22f9d4cd">
              Herr talman! Jag undrar om det var så svårt att förstå vad jag
              sade. Man kan ju ha olika åsikter. Men det borde inte ha varit
              så svårt att förstå innebörden i det som jag sade.
            </seg>
            <seg n="2e52bb7f">
              Vi tycker att det behövs en utbildning som är speciellt inriktad
              på lärandets praktiska problem. Hantverk är inget föraktligt.
              Kirurgen gör ett väldigt viktigt hantverk. Men det behövs en utbildning
              med lärare som får en specialitet att bygga upp ett program för
              en enskild elev eller för några få elever och undervisa dessa
              elever, lära sig pedagogiska knep och inlärningsmässiga knep för
              att eleverna ska kunna utvecklas.
            </seg>
            <seg n="048be56a">
              Specialpedagogutbildningen är bra som en övergripande utbildning,
              men den ger inte det. Den ger 10 poäng i läsutveckling och lärande
              på den högskola som jag har tittat på.
            </seg>
            <seg n="61626d8d">
              Högskoleverket delar i sin utvärdering min uppfattning när det
              gäller hur utbildningen fungerar. Man säger väldigt tydligt att
              de riskerar att förlora sin förankring i skolans vardag och det
              aktiva arbetet med elever i behov av särskilt stöd. Det är ju
              det som är hela poängen med Högskoleverkets utvärdering.
            </seg>
            <seg n="6a68f4dc">
              När utbildningsministern säger att den nya allmänna lärarutbildningen
              är ambitiös är det överord med en lärarutbildning som inte ens
              har obligatoriska poäng i läs- och skrivinlärning för lärare som
              ska undervisa de yngre barnen. Det är mycket av mycket, men det
              är väldigt lite specialinriktning på något.
            </seg>
            <seg n="980faaa9">
              Utbildningsministern brukar ofta komma med starka angrepp i sitt
              sista inlägg. Men för att det inte ska finnas någon anledning
              till missförstånd ska jag upprepa följande.
            </seg>
            <seg n="db5ae54a">
              Dagens specialpedagogutbildning ska vara kvar eftersom den är
              bra på många sätt när det gäller utredande, övergripande verksamhet
              och så vidare. Men vi behöver en utbildning där lärare blir specialister
              på det pedagogiska lärande arbetet med elever. Och det ger inte
              dagens specialpedagogutbildning.
            </seg>
          </u>
          <note type="speaker" n="7c1bc5b0">
            Anf. 45 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-e9f3f7b15337a09b-20" n="8d886651">
            <seg n="d36a8730">
              Herr talman! Jag är överens med Ulf Nilsson om mycket när det
              gäller vad lärare av detta slag behöver för kunskaper. Men när
              han säger att det inte är så i dag, är det inte min bild. Jag
              har om och om igen refererat regeringens dokument som ska vara
              vägledande för utformningen av utbildningen på detta område. Där
              sägs det att det är detta som studenterna på denna utbildning
              ska ha, nämligen de specialpedagogiska kunskaper och färdigheter
              som behövs för att aktivt kunna arbeta med barn, ungdomar och
              vuxna.
            </seg>
            <seg n="45806317">
              Det som Högskoleverket nu har utvärderat är att man anser att
              denna koppling inte har varit så stark. Högskoleverket kritiserar
              att lärosätena inte har följt regeringens anvisningar tillräckligt
              strängt.
            </seg>
            <seg n="609092c2">
              Jag räknar med att lärosätena kommer att ändra på detta och att
              detta är någonting som vi ska diskutera ytterligare i den förstärkta
              dialog som vi har när jag numera träffar lärosätena för lärarutbildning
              ett par gånger om året.
            </seg>
            <seg n="7a6bce9b">
              Jag får inte någon annan bild av Ulf Nilssons krav än att man
              vill hitta på ett nytt ord. Det ska vara en kompletterande utbildning
              som ska vara kortare, mindre ambitiös. Det ska vara en sorts epautbildning
              som kanske inte ska vara en fördjupning för erfarna, färdigutbildade,
              examinerade lärare utan något annat.
            </seg>
            <seg n="54b36de4">
              Ulf Nilsson valde att inte klargöra vad det ska vara för skillnad
              mellan det nya och det som regeringen vill att den befintliga
              specialpedagogutbildningen ska vara. Den kanske inte i alla stycken
              är så i dag, men Högskoleverkets utvärdering pekar på att den
              kommer att kunna förändras framöver.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="4c74e23e">
            9 § Svar på interpellation 2005/06:337 om den småskaliga vattenkraften
          </note>
          <note type="speaker" n="dda43745">
            Anf. 46 Samhällsbyggnadsminister MONA SAHLIN (s):
          </note>
          <u who="unknown" xml:id="i-cc90f1bb906ce4e2-1" n="8d886651">
            <seg n="0972dbe6">
              Per Bill har frågat mig om jag avser att fullfölja planerna på
              att utesluta den småskaliga vattenkraften ur elcertifikatsystemet.
            </seg>
            <seg n="aae67102">
              Först av allt vill jag säga att vattenkraften är Sveriges viktigaste
              energislag för produktion av förnybar el. Vattenkraften har också
              en viktig roll som reglerkraft, det vill säga att hantera variationerna
              mellan produktion och förbrukning av el. Det är en mycket betydelsefull
              egenskap inte minst när vi nu ser att vindkraften kommer att byggas
              ut i större skala.
            </seg>
            <seg n="c496e9c3">
              Elcertifikatsystemet infördes den 1 maj 2003 och jag är mycket
              nöjd med hur det hittills har fungerat. Produktionen av förnybar
              el har ökat mer än förväntat, företrädesvis i biobränsleeldade
              anläggningar. Den 22 mars överlämnade regeringen tillsammans med
              Centern och Vänsterpartiet propositionen Förnybar el med gröna
              certifikat (prop. 2005/06:154) till riksdagen. Propositionen innehåller
              en rad förslag som innebär att elcertifikatsystemet effektiviseras
              och ges tydligare fokus på nyinvesteringar. En viktig del av detta
              är att rätten för en anläggning att tilldelas elcertifikat tidsbegränsas.
              Detta gäller för samtliga anläggningar oavsett energislag. Genom
              att fasa ut befintlig produktion ur systemet skapas ekonomiskt
              utrymme att stödja investeringar i ny förnybar elkraft.
            </seg>
            <seg n="1f29b076">
              I underlaget för propositionen har ingått en promemoria med förslag
              som innebär att rätten att tilldelas elcertifikat för småskalig
              vattenkraft upphör vid utgången av år 2010, detta av miljöpolitiska
              skäl. Något lagförslag presenterades inte i propositionen, däremot
              att regeringen avsåg att återkomma.
            </seg>
          </u>
          <note n="ff255fe2">
            I vårpropositionen (prop. 2005/06:100) presenterades ett förslag
            som innebär att rätten att tilldelas elcertifikat för småskalig
            vattenkraft generellt upphör vid utgången av år 2010. Anläggningar
            som tagits i drift under perioden den 1 maj 2003 till den 31 december
            2006 föreslås dock tilldelas elcertifikat fram till utgången av
            år 2012. Bakgrunden är att den småskaliga vattenkraften bedöms
            ge stor miljöpåverkan men relativt litet nettotillskott av el.
          </note>
          <u who="unknown" xml:id="i-4b975e667109b299-1" n="8d886651">
            <seg n="fce1ec53">
              Även tidigare har en viss form av förnybar elproduktion på grund
              av miljöpolitiska målsättningar exkluderats ur elcertifikatsystemet.
              Till exempel är olika fraktioner av biologiskt avfall inte berättigade
              till elcertifikat. Av samma skäl föreslås nu att den småskaliga
              vattenkraften efter utgången av år 2010 inte längre ska vara certifikatberättigande.
            </seg>
            <seg n="ec50d365">
              Ny storskalig vattenkraft och produktionsökningar i befintlig
              storskalig vattenkraft kommer även efter 2010 att berättiga till
              elcertifikat. Regeringen gör bedömningen att flertalet av de befintliga
              småskaliga anläggningarna kan drivas vidare vid rådande elpriser
              och det stöd som erhållits. Jag delar därför inte Per Bills bedömning
              att elproduktionen generellt kommer att minska.
            </seg>
            <seg n="6214d196">
              Per Bill refererar även till den grönbok EU nyligen presenterade,
              som efterlyser insatser för att öka andelen förnybar el. Sverige
              var ett av de länder som under vårtoppmötet hårdast drev frågan
              om ambitiösa och konkreta målsättningar för att öka andelen förnybar
              el och drivmedel.
            </seg>
            <seg n="6dd49047">
              Regeringens förslag i propositionen om förnybar el med gröna
              certifikat innehåller också ett förslag på ett mycket ambitiöst
              mål, ett mål på 17 terawattimmar till år 2016. Förslaget om den
              småskaliga vattenkraften minskar alltså inte regeringens ambitioner
              inom området förnybar energi.
            </seg>
          </u>
          <note type="speaker" n="4bf9c6a0">
            Anf. 47 PER BILL (m):
          </note>
          <u who="per_bill_3db532" xml:id="i-7d7b1fa90235c8a5-0" n="a473c363" next="i-814d754693b8bd3d-0">
            <seg n="953c635a">
              Herr talman! Detta är en liten men viktig fråga.
            </seg>
            <seg n="2b4868cb">
              Vi är överens om vattenkraftens förträfflighet. Vi brukar prata
              om det gröna guldet i Sverige. Man skulle också kunna prata om
              Sveriges blåa guld, vattenkraften.
            </seg>
            <seg n="bee841d9">
              Herr talman! Vi behöver långsiktiga väl fungerande energimarknader.
              Vi har investeringar i energianläggningar som ofta har avskrivningstider
              på mellan 25 och 100 år. Därför behöver vi så långt möjligt komma
              överens.
            </seg>
            <seg n="c66976e9">
              Jag ska därför försöka debattera med vänliga ord och snarare
              göra påpekanden om möjligheter till förbättringar. Jag tror att
              vi i hela EU kommer att sitta fast i någon typ av subventionssystem.
              Jag utesluter inte att de gröna certifikaten kommer att kunna
              vara det som långsiktigt blir hela EU:s system för att subventionera
              ny kraft inom unionen.
            </seg>
            <seg n="49eb355f">
              Det är viktigt att vi försöker se till att det inte är, om jag
              uttrycker det lite slarvigt, för tillfället politiskt korrekt
              kraft som ska premieras i ett sådant system utan att vi försöker
              göra det till något som är vetenskapligt mätbart. Är det fossilt
              eller inte? Är det förnybart eller inte? Vetenskapsmännen och
              -kvinnorna kan där hjälpa oss väldigt långt.
            </seg>
            <seg n="e50ab89d">
              Jag tror också att vi måste söka den ökande EU-harmoniseringen
              så att vi inte återigen hamnar i den konstiga situation som torvproducenterna
              har hamnat i. I det ena systemet ses de som något fossilt och
              otäckt, i det andra systemet ses de som något förnybart och fint.
              Det visar lite på problematiken.
            </seg>
            <seg n="df3cc225">
              Den småskaliga vattenkraften har flera fördelar. En är att den
              ofta finns i glesbygden och att det är små och medelstora företag
              på en marknad som för övrigt domineras av väldigt få och väldigt
              stora aktörer. Man pratar om ett oligopol på elmarknaden i Sverige.
            </seg>
            <seg n="7281dd9f">
              Det är alltså något som är bra för småföretagande. Det är bra
              för landsbygden. Det är bra som kombination. Många inom de agrara
              näringarna kan kombinera småskalig vattenkraft med att till exempel
              driva jordbruk.
            </seg>
            <seg n="c33f85bc">
              Här finns det, tror jag, några tydliga exempel på varför den
              småskaliga vattenkraften också är viktig.
            </seg>
            <seg n="6d812f7b">
              Ju fler aktörer vi får, ju fler som plockar in energi från olika
              håll, desto mindre blir vi beroende av ett fåtal aktörer eller
              en stor, om det blir kortslutning någonstans och västra, östra,
              södra eller norra Sverige helt plötsligt slocknar.
            </seg>
            <seg n="d31e95ff">
              Ytterligare en fördel med de här anläggningarna är att de finns
              i södra Sverige. Södra Sverige gör av med el och producerar lite
              el. Norra Sverige har väldigt rikliga mängder av vattenkraft och
              gör inte av med lika mycket.
            </seg>
            <seg n="1ee7769e">
              Om det nu är miljöskäl som är den stora frågan vill jag säga
              att det här ofta förekommer på gamla bruksorter. Bruket är stängt
              men den småskaliga vattenkraftsanläggningen finns kvar. Det är
              ibland pittoreska, men inte alltid särskilt naturintressanta områden.
              Dammarna kommer inte att rivas.
            </seg>
          </u>
          <note n="6b4873a8">
            Anf. 48 GUNNAR ANDRÉN (fp):
          </note>
          <u who="per_bill_3db532" xml:id="i-814d754693b8bd3d-0" n="a473c363" prev="i-7d7b1fa90235c8a5-0">
            <seg n="6df95f72">
              Herr talman! Jag tror att det är bra att inte Mona Sahlin var
              energiminister när det här landet byggdes och vi med de små vattenkraftverken
              såg till att förädla både malmen och skogen.
            </seg>
            <seg n="ad6b1df6">
              Statsrådet säger i svaret till Per Bill i denna mycket intressanta
              interpellation att vi inte bara ska halvera oljeberoendet och
              ta bort kärnkraften utan att vi också ska ta bort väl fungerande
              småskalig vattenkraft med administrativa medel som det är fråga
              om med elcertifikaten.
            </seg>
            <seg n="1a3092fe">
              Jag menar att man måste fråga sig om det är en förnuftig politik.
              Är det en vettig politik att med prismedel tvinga bort elektricitetsproduktion
              som inte är så stor men som fortfarande finns och kan fungera
              under väldigt många år?
            </seg>
            <seg n="931f7b0a">
              Jag menar att det inte är en bra energipolitik.
            </seg>
            <seg n="a0abaf09">
              Det förhållandet att regeringen har gjort upp med två andra partier
              är ingen garanti för att det är en bra politik. Jag tror för min
              del att den signal som statsrådet skickar ut är att det ska vara
              ännu högre elpriser och att det ska vara ännu svårare att få fram
              elektricitet i landet.
            </seg>
            <seg n="63c8a6c5">
              Herr talman! Jag vill också påpeka att det är en konstig jämförelse
              när statsrådet jämställer att ta bort elcertifikat för biologiskt
              avfall med hundratals, för att inte säga tusentals, mindre kraftverk.
              Jag kan inte förstå att vattenkraften kan jämföras med fraktioner
              av biologiskt avfall. Jag ser det som helt olika saker.
            </seg>
            <seg n="d12e5c31">
              Låt mig ställa en fråga. Statsrådet säger att ny storskalig vattenkraft
              även efter 2010 ska få elcertifikat. Vad är ny storskalig vattenkraft
              i det här landet? Det är många som är intresserade av att få veta
              det när de vet att det är så många andra saker som ska avvecklas.
              Vad är det som ingår i ny storskalig vattenkraft?
            </seg>
          </u>
          <note type="speaker" n="59d12769">
            Anf. 49 Samhällsbyggnadsminister MONA SAHLIN (s):
          </note>
          <u who="unknown" xml:id="i-e9f3f7b15337a09b-21" n="8d886651">
            <seg n="a7c9d44b">
              Herr talman! Gunnar Andrén var glad över att jag inte var energiminister
              när vi byggde ut vattenkraften i landet. Men jag kan bedyra att
              det verkligen var den storskaliga vattenkraften vi byggde ut då.
            </seg>
            <seg n="6e43aa6b">
              Jag tycker också att det är intressant att två partier ömkar
              delar av det elcertifikatsystem som ni båda är emot helt och hållet.
              Vi har mycket höga ambitioner. Vi har ännu högre ambitioner med
              propositionen. Det handlar om 17 terawattimmar ny förnybar el.
              Låt det inte råda något tvivel om att ambitionen att ersätta miljöfarlig
              och ineffektiv energi med miljövänlig och grön energi är stark.
            </seg>
            <seg n="c15c2edc">
              Per Bill uttryckte sig väl om det blåa guldet, och det var intressant
              att höra om elcertifikatsystemets framtid i hela Europa. Jag hoppas
              att det var en antydan om att Moderaterna kan komma att se annorlunda
              på elcertifikatsystemet i framtiden. Jag är mycket nöjd med hur
              det har fungerat, och jag tror mycket på det för framtiden. Det
              är marknadsbaserat. Det är teknikneutralt. Det har visat sig vara
              effektivt.
            </seg>
            <seg n="771a2ae8">
              När vi diskuterar de små anläggningarna vill jag konstatera att
              det inte handlar om att vi nu bestämmer att de ska läggas ned.
              Vi pratar om att inte få del av stödet, vilket jag vill betona
              inte är samma sak.
            </seg>
            <seg n="a6505b49">
              Vi har höga ambitioner. Vi har ett bra och effektivt system.
              Jag tar snarare den hand som jag hoppas Per Bill vill sträcka
              fram för hela alliansen att se annorlunda på elcertifikatsystemet
              i framtiden.
            </seg>
          </u>
          <note type="speaker" n="8ff0e6a2">
            Anf. 50 PER BILL (m):
          </note>
          <u who="per_bill_3db532" xml:id="i-7d7b1fa90235c8a5-1" n="a473c363" next="i-814d754693b8bd3d-1">
            <seg n="21d52700">
              Herr talman! Vi lyssnade alldeles nyligen på Leif Pagrotsky.
              Under Leif Pagrotskys tid som näringsminister och minister för
              energi tror jag att det skedde något. Alla partierna i Sveriges
              riksdag kom lite närmare varandra. Det var allt från att Miljöpartiet
              som förr ville stänga av kärnkraften i morgon började prata om
              att det behövs tio tolv års avveckling till att de flesta andra
              sade: Okej. Låt oss vara mer pragmatiska.
            </seg>
            <seg n="dd2a26ef">
              Låt oss titta på hur Sverige ser ut i Europeiska unionen och
              hur vi kan bidra till att EU om 20 år inte till 70 % är beroende
              av energi som kommer från någonstans utanför unionen Putins gaskranar
              och annat. Hur kan vi se till att vi som har lyckan att ha tillgång
              till förnybar energi kanske kan skaffa ännu mer förnybar energi
              både via småskalig vattenkraft och via olika typer av biobränslen?
              Låt oss nu gräva ned stridsyxorna och sträcka ut våra händer och
              se till att vi hittar en politik som gör att Sverige under de
              närmaste hundra åren har nästan som en pensionsöverenskommelse
              en överenskommelse när det gäller energi som inte bara gäller
              tre eller fyra partier i riksdagen utan där 80 % eller mer av
              hela riksdagen står bakom ett ramverk. Det kan vara ett ramverk
              som man kanske inte älskar på alla dess punkter men som är en
              god kompromiss och som kan stå sig över tid.
            </seg>
            <seg n="7d855416">
              I detta sammanhang tror jag också att man ska titta över om det
              går att skapa vetenskapligheten. Vi ska sätta upp ramar. Det är
              vetenskapliga upptäckter, vidarekunskap, som gör att man möjligen
              ändrar på marginalen i systemen. Det är likt att vi nu vet att
              torven kanske har mindre miljöpåverkande effekter än vad Forskar-Sverige
              trodde för tio år sedan. Då är det rimligt att vidta förändringar
              på marginalen i systemen.
            </seg>
            <seg n="0d7ee6ba">
              Det ska inte vara ryckighet i samband med budgetöverenskommelser
              eller i samband med en ny regering och så vidare. Vi borde skapa
              en långsiktighet som ger de svenska stora, medelstora och små
              energiföretagen riktigt lugn och ro så att de verkligen kan komma
              i gång med alla de spännande investeringar som faktiskt finns
              att göra.
            </seg>
          </u>
          <note n="33a7133c">
            Anf. 51 GUNNAR ANDRÉN (fp):
          </note>
          <u who="per_bill_3db532" xml:id="i-814d754693b8bd3d-1" n="a473c363" prev="i-7d7b1fa90235c8a5-1">
            <seg n="68ec0927">
              Herr talman! Ibland måste man gilla läget. Då har vi elcertifikaten.
              Då får man utgå från att de finns så att säga. Vad som har varit
              är en annan sak.
            </seg>
            <seg n="345a6a18">
              Jag har en konkret fråga. Vad är ny storskalig vattenkraft? Vilken
              älv är det statsrådet tänker på som ska byggas ut? Det vore intressant
              för de svenska energikonsumenterna att få veta vad ny storskalig
              vattenkraft är. Det är inte fråga om små utan mycket stora produktionsenheter.
              Vad är ny storskalig vattenkraft?
            </seg>
          </u>
          <note type="speaker" n="b384873d">
            Anf. 52 Samhällsbyggnadsminister MONA SAHLIN (s):
          </note>
          <u who="unknown" xml:id="i-cc90f1bb906ce4e2-2" n="8d886651">
            <seg n="8a5092af">
              Herr talman! Diskussionen om de småskaliga vattenkraftverken
              är inte bara tagen ur luften nu utan den har funnits med i många
              år. Riksdagen beslöt när elcertifikatsystemet infördes att hålla
              ett speciellt öga på att utbyggnaden av just vattenkraftverken
              inte skulle skada värdefulla vattendrag. Vi kan nu konstatera
              att andelen helt opåverkade eller måttligt påverkade vattendrag
              är liten. Vi ska minnas att det också har funnits, och finns,
              inte bara vetenskap utan också mycket viktiga miljöaspekter och
              svåra avvägningar hela tiden med i energipolitiken.
            </seg>
            <seg n="f287a534">
              Systemet ges nu en långsiktighet till 2030. Det borgar också
              för att vi behöver hitta det som Per Bill var ute efter, nämligen
              en riktigt långsiktig synpunkt. Jag hoppas den här debatten bidrog
              till det.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="2354e0df">
            Ajournering
          </note>
          <note n="9351a7d9">
            Kammaren beslutade kl. 16.07 på förslag av talmannen att ajournera
            förhandlingarna till kl. 18.00.
          </note>
          <u who="unknown" xml:id="i-4b975e667109b299-2" n="8d886651">
            <seg n="628beae2">
              Återupptagna förhandlingar
            </seg>
          </u>
          <note n="48036ecd">
            Förhandlingarna återupptogs kl. 18.00.
          </note>
          <note n="beee77ab">
            10 § Svar på interpellation 2005/06:334 om kvotflyktingars integrationspotential
          </note>
          <note type="speaker" n="d959ec2f">
            Anf. 53 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-a63f77bf7364cf29-0" n="1b189576">
            <seg n="c5872061">
              Fru talman! Kalle Larsson har frågat mig vilka åtgärder jag är
              beredd att vidta för att snarast klargöra att det är behovet av
              skydd och inte förutsättningarna för integration som är avgörande
              för vilka som ska tas ut på flyktingkvoten.
            </seg>
            <seg n="2d34106a">
              Jag vill tacka Kalle Larsson för frågan. Vidarebosättning det
              vi ofta kallar flyktingkvoten är en central del av den svenska
              flyktingpolitiken och en del av Sveriges humanitära politik och
              samarbete med FN. Vi har sedan 1950-talet tagit emot ca 75 000
              skyddsbehövande på flyktingkvoten, utöver vårt mottagande av skyddsbehövande
              som själva tar sig till Sverige.
            </seg>
            <seg n="1a3696a3">
              Utgångspunkten för vidarebosättning i Sverige har alltid varit
              den enskildes skyddsbehov. I Migrationsverkets regleringsbrev
              för år 2005 gjordes än tydligare att vidarebosättning ska användas
              just för flyktingar och skyddsbehövande i övrigt.
            </seg>
            <seg n="34b61212">
              Migrationsverket, som är den myndighet som ansvarar för genomförandet
              av vidarebosättning, disponerar i år medel motsvarande kostnaderna
              för faktisk överföring av 1 700 personer till Sverige. Ytterligare
              medel, under innevarande år motsvarande 140 platser, står till
              regeringens disposition om ytterligare behov av vidarebosättning
              i Sverige skulle uppkomma eller för insatser för vidarebosättning
              i den berörda regionen.
            </seg>
            <seg n="e5357e0f">
              Inför varje år planerar Migrationsverket, i samarbete med FN:s
              flyktingkommissarie, UNHCR, och i samråd med Utrikesdepartementet,
              vilka grupper av skyddsbehövande som ska vidarebosättas i Sverige.
              Inom denna ram är det sedan UNHCR som presenterar förslag för
              Migrationsverket som gör en prövning och fattar beslut om vidarebosättning
              i de individuella ärendena.
            </seg>
            <seg n="8a16ddac">
              Urvalet kan ske genom dossier- eller delegationsuttagning. Vid
              dossieruttagning fattar Migrationsverket beslut om vilka som ska
              vidarebosättas i Sverige på det underlag som UNHCR presenterar
              skriftligen.
            </seg>
            <seg n="87a9f764">
              Vid delegationsuttagning reser Migrationsverket till det land
              där de skyddsbehövande befinner sig för att på plats intervjua
              de personer som UNHCR har valt ut och föreslagit för vidarebosättning
              i Sverige. Rikspolisstyrelsen deltar regelmässigt vid delegationsuttagningar
              för att bistå med bedömningar av säkerhetsaspekter. Integrationsverket
              deltar också vid dessa resor, för att bland annat ge Sverigeinformation
              och inhämta underlag för kommunintroduktion.
            </seg>
            <seg n="26ae6b41">
              Att Migrationsverket lyckas med sin uppgift är beroende av en
              rad faktorer. Det förutsätter en effektiv planering, där till
              exempel delegationsresor för uttagning av större grupper är en
              del. Det underlag som UNHCR presenterar avseende de enskilda kvotflyktingarna
              måste vara av god kvalitet. Kommuner i Sverige måste vara villiga
              att ta emot dem som vidarebosätts. Slutligen är planeringen och
              genomförandet av själva överföringen till Sverige ofta tidskrävande
              och kräver god framförhållning.
            </seg>
            <seg n="d4640896">
              Jag vill dock återigen framhålla att regleringsbrevet för Migrationsverket
              tydligt anger att det främst är den enskildes skyddsbehov som
              prövas, inte förutsättningarna för mottagande i Sverige.
            </seg>
          </u>
          <note type="speaker" n="16247add">
            Anf. 54 KALLE LARSSON (v):
          </note>
          <u who="kalle_larsson_17fa7c" xml:id="i-894c7614968bc1d4-0" n="158baea6">
            <seg n="9eb689a9">
              Fru talman! Jag vill inleda med att tacka statsrådet för svaret.
            </seg>
            <seg n="0741cef5">
              Det är ett utmärkt tillfälle vi nu har att tränga lite djupare
              bakom de frågor som väcktes av det samhällsprogram som kallas
              Faktum och sändes den 27 mars i Sveriges Television. Ibland kan
              man uppfatta tv-program som intresseväckande för nya frågor, och
              jag tyckte att det här var ett sådant. Det är bra att vi nu får
              tillfälle att klargöra vad Sveriges position egentligen är.
            </seg>
            <seg n="1edb406a">
              Man ska veta att det som det gavs uttryck för i det här programmet
              inte var någon trevlig bild av svensk vidarebosättningspolitik.
              Det gavs intervjuer med ett antal representanter.
            </seg>
            <seg n="3249a3b6">
              Bland annat var det en representant för FN:s flyktingskommissariat
              som sade att Sverige hade tackat nej till ett antal personer därför
              att dessa inte bedömdes ha möjligheter att integreras i Sverige.
            </seg>
            <seg n="9ebb88fa">
              Det var representanter för Integrationsverket som hade deltagit
              på resor ned till de länder varifrån människor flyr som sade att
              tidigare tog vi ut sådana som kostade massor av pengar, men nu
              tar vi sådana som inte kostar så mycket. Det här kan vara ett
              citat ryckt helt ur sitt sammanhang, men det ger ändå en bild,
              tillsammans med det faktum att Sverige ett antal gånger har tackat
              nej till flyktingar som UNHCR har presenterat med denna argumentation,
              som visar att det skulle finnas en förändring i svensk inställning
              till vidarebosättningspolitiken och kvotflyktingmottagandet.
            </seg>
            <seg n="21fc2f7a">
              Jag har nu tagit del av det svar som statsrådet har avlämnat,
              både skriftligen före debatten och muntligen här i kammaren. Flera
              saker är vi överens om. Det gäller de faktaupplysningar som finns,
              att vi har medel avsatta för 1 700 personer. Vi vet också att
              det var så få som 1 263 som mottogs på flyktingkvoten i Sverige
              förra året, trots att vi då hade en lika stor kvot som vi hade
              kunnat ta ut. Vi har alltså inte använt hela kvoten.
            </seg>
            <seg n="e9c96bc7">
              Detta till trots fattade riksdagen häromsistens beslut om att
              vi ytterligare skulle utöka kvoten alltså trots att vi inte använde
              den vi hade under föregående år. Det är värt en debatt i sig,
              och den har vi tagit och kommer att få ta fler gånger i denna
              kammare.
            </seg>
            <seg n="cc1992c2">
              Det verkar lite som att regeringen vill ge sken av att vara positiv
              till mottagandet av personer de gånger som man inte behöver ta
              emot dem och att vi riskerar att inskränka på det utrymme som
              finns, nämligen samma ekonomiska ramar som används för att människor
              som kommer till Sverige för att söka asyl får rätten att stanna.
            </seg>
            <seg n="af1e0c71">
              Jag är kluven till det svar jag har fått. Jag vill därför fråga
              statsrådet: Vad är det egentligen som här sägs? Finns det någon
              integrationspotential i svenskt kvotflyktingmottagande?
            </seg>
            <seg n="572af4fc">
              Det står så här i svaret:
            </seg>
            <seg n="e2ace891">
              Utgångspunkten för vidarebosättning i Sverige har alltid varit
              den enskildes skyddsbehov.
            </seg>
            <seg n="5100bb82">
              Den sista meningen i svaret lyder så här:
            </seg>
            <seg n="d4640896">
              Jag vill dock återigen framhålla att regleringsbrevet för Migrationsverket
              tydligt anger att det främst är den enskildes skyddsbehov som
              prövas, inte förutsättningarna för mottagande i Sverige.
            </seg>
            <seg n="5a754324">
              Det beror på hur man betonar orden. Finns det eller finns det
              inte någon hänsyn tagen till flyktingars möjligheter att integreras
              i det svenska samhället när man bedömer deras möjlighet att uttas
              på flyktingkvoten? Det är den frågan vi först och främst behöver
              reda ut för att sedan kunna gå vidare, om vi är överens om att
              den inte borde finnas, vilka initiativ ministern är beredd att
              ta för att se till att den inte heller får verkligt genomslag.
              Det är ju det problemet vi i dag står inför, när företrädare för
              Integrationsverket kan uttrycka sig så som man har gjort i sändning.
              Då har vi ett problem att tampas med.
            </seg>
          </u>
          <note type="speaker" n="1e096cf6">
            Anf. 55 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-a63f77bf7364cf29-1" n="1b189576">
            <seg n="53255539">
              Fru talman! Jag är helt överens med Kalle Larsson om att det
              är väldigt bra att vi får möjlighet att klargöra den här politiken.
            </seg>
            <seg n="eaa015d3">
              Det var ingen vidare positiv bild som gavs i det här programmet.
              Det håller jag också helt med om. Själv blev jag intervjuad i
              ungefär 4045 minuter, och jag vet inte om det var 10 sekunder
              av det som sändes. Jag känner därför att det är bra att gå igenom
              de här frågorna ordentligt.
            </seg>
            <seg n="c4773877">
              Jag tycker att programmet målade upp en mycket hård bild av svensk
              vidarebosättningspolitik. Det är en bild som jag inte känner igen.
              Jag tror inte att svenska kommuner känner igen den och inte att
              FN:s flyktingkommissarie känner igen den bilden.
            </seg>
            <seg n="db8673e8">
              Som jag sade inledningsvis är Sverige ett av 1415 länder i världen
              som har en kvotuttagning över huvud taget.
            </seg>
            <seg n="48547abf">
              Sverige är ett av fem sex länder i EU som har en kvotuttagning
              över huvud taget. Vi arbetar väldigt intensivt med att försöka
              få ett mycket bredare kvotuttagningsprogram. Det är ju just kvoten
              som är en av tre möjligheter för UNHCR att lösa upp flyktingsituationer
              runtom i världen. Man kan tänka sig att flyktingar integreras,
              man kan tänka sig att de återvänder till sitt hemland, men det
              finns människor som inte kan återvända. Då kan kvotuttagningen
              vara det enda tänkbara.
            </seg>
            <seg n="34b5e089">
              2004 tog man emot 1 822 personer på kvoten. År 2005 var det,
              precis som Kalle Larsson säger, så få som drygt 1 200. Att Migrationsverket
              inte kunde ta emot fler än 1 200 är, tycker jag, ett misslyckande.
              Det är något som både regering och riksdag tydligt har uttalat.
              Det ska handla om 1 700 som Migrationsverket ska kunna processa
              och också kunna ta emot.
            </seg>
            <seg n="968ff099">
              Det har förekommit att vi har fått signaler om att det har berott
              på en alltför restriktiv tolkning av regleringsbrevet. Det är
              naturligtvis väldigt oroväckande. Det är också något som vi har
              tagit upp med Migrationsverket och som vi kommer att ta upp med
              Migrationsverket i de samråd som vi har med Migrationsverket om
              kvotuttagningarna.
            </seg>
            <seg n="194690bf">
              När det gäller integrationsaspekten jag har inte så mycket talartid
              kvar sade jag inledningsvis att när man gör uttagningar är grunden
              självklart flyktingskap. Det är precis det som markeras väldigt
              tydligt i regleringsbrevet. Det är människor som är flyktingar
              enligt Genèvekonventionen. Det är människor som är skyddsbehövande
              i övrigt. Det är där fokus ligger.
            </seg>
            <seg n="6e1b870c">
              Det finns alltid ytterligare två aspekter som måste in i själva
              bedömningarna. Det ena är säkerhetsaspekter. Det andra är integrationsaspekter.
              Jag kan återkomma i mitt nästa inlägg lite djupare om vad just
              de aspekterna handlar om. Men det är inte det som avgör. Det avgörande
              är skyddsaspekten, om det handlar om människor som är flyktingar
              eller skyddsbehövande i övrigt.
            </seg>
          </u>
          <note type="speaker" n="1d3ed923">
            Anf. 56 KALLE LARSSON (v):
          </note>
          <u who="kalle_larsson_17fa7c" xml:id="i-894c7614968bc1d4-1" n="158baea6">
            <seg n="c670efb9">
              Fru talman! Integrationsaspekten heter det alltså i stället för
              integrationspotentialen. Det låter som ungefär samma sak. Man
              ska vara medveten om att den beskrivning som statsrådet nu gör
              av vad som är gällande för kvotflyktingmottagande är en snävare
              beskrivning än vad UNHCR gör. UNHCR det har jag också skriftligt
              meddelat i min interpellation har sju kriterier för vad man vill
              ska vara just utgångspunkten för den person som ska kunna tas
              emot som vidarebosatt. Det gäller för det första skyddsbehov,
              tortyroffer vid vårdbehov, utsatta kvinnor, familjeåterföreningsfall,
              flyktingbarn och -ungdomar, äldre och flyktingar utan förutsättningar
              att integreras lokalt. Det är en vidare definition än vad statsrådet
              just gav uttryck för.
            </seg>
            <seg n="9852bb74">
              Det kan vara så att statsrådet inte hade tid att göra hela den
              beskrivningen. I så fall vill jag gärna veta om det är detta som
              är utgångspunkten för svensk vidarebosättningspolitik eller om
              vi har snävat in definitionen av denna.
            </seg>
            <seg n="930d49b8">
              Man måste också se till integrationsaspekten, säger statsrådet
              å ena sidan. Å andra sidan säger statsrådet att Migrationsverket
              gjort en alltför hård bedömning utifrån regleringsbrevet. Låt
              oss se vad det står i regleringsbrevet. Där står: Vid insatser
              för vidarebosättning skall i det enskilda fallet en bedömning
              göras av såväl säkerhetsaspekter som, i den utsträckning det är
              rimligt med hänsyn till det grundläggande syftet med vidarebosättning,
              förutsättningarna för mottagande i Sverige. Det har i så fall
              också statsrådet överdrivit om hon anser att detta betyder integrationsaspekter.
            </seg>
            <seg n="52ea83e8">
              Men det kanske är så att svensk politik är under förändring.
              För efter att det här regleringsbrevet antogs av regeringen det
              är bra om alla lyssnare och läsare känner till att riksdagen inte
              har något att göra med regleringsbreven, det är regeringen som
              antar dem så har också en skrivelse förelagts riksdagen. Det är
              Migration och asylpolitik , skrivelse nr 18 i mängden av skrivelser
              man får varje år som är en beskrivning av politikens utformning
              på vissa områden. Där finns det kanske mer stöd för statsrådets
              nya position. Där kan man i stället läsa. I 2005 års regleringsbrev
              till Migrationsverket har regeringen tydligare understrukit att
              utgångspunkten för vidarebosättning till Sverige skall vara individuella
              skyddsbehov, men också öppnat för en mer strategisk användning
              av kvoten för insatser som bidrar till en lösning av utdragna
              flyktingsituationer. Och så kommer det: Möjligheterna för ett
              gott mottagande och integration skall också beaktas.
            </seg>
            <seg n="f4742d5d">
              Vad var det som var så hårdraget i programmet där man hävdade
              att integrationspotential var en av faktorerna som används vid
              svenskt kvotflyktingmottagande? Vad är det som egentligen är felaktigt
              i de uttalanden som personer som representerar Migrationsverket
              i sändning gjorde när personen i fråga sade: Tidigare tog vi ut
              sådana som kostade massor av pengar, men nu tar vi sådana som
              inte kostar så mycket? Är inte det en beskrivning av integrationsaspekten,
              integrationspotentialen som var det begrepp man använde i programmet?
              Vore det inte mera lämpligt att utgå från de sju kriterier som
              UNHCR har tagit fram än från i första hand skyddsbehov, därefter
              vad det nu var för någonting och sedan integrationsaspekten? Vad
              är argumentet för att människors förmåga att integreras i det
              svenska samhället över huvud taget ska påverka kvotflyktingmottagande?
              Är det inte de kriterier som UNHCR har satt upp som handlar om
              de saker som jag redan har räknat upp? Varför ska integration
              i Sverige påverka? Den är ju, som många känner till, inte en personlig
              sak utan i stället en sak som det svenska samhället också är ansvarigt
              för.
            </seg>
          </u>
          <note type="speaker" n="3e14b6ba">
            Anf. 57 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-a63f77bf7364cf29-2" n="1b189576">
            <seg n="63ac867d">
              Fru talman! När det gäller regleringsbrevet tydliggjorde vi,
              som jag sade, det som har gällt, det som gäller och det som kommer
              att gälla i framtiden, nämligen att det är skyddsbehovet som är
              i fokus. Jag tycker att det var rätt naturligt att göra det tydligt,
              eftersom vi precis har antagit en lagstiftning som också väldigt
              tydligt sätter fokus på just flyktingskap och skyddsbehovet.
            </seg>
            <seg n="62823f5f">
              När det sedan gäller integrationsaspekten kan man titta på UNHCR:s
              handbok. Där framgår det precis på samma sätt att det är skyddsbehovet
              som ska vara avgörande när det handlar om vidarebosättning. Men
              UNHCR framhåller också att det är väldigt viktigt att om man kan
              företa ett val av vidarebosättningsland ska man beakta vilket
              land som är det mest lämpliga vidarebosättningslandet för den
              individuella flyktingen.
            </seg>
            <seg n="efe92e5a">
              Lite grann är det också så utifrån vårt perspektiv. När det handlar
              om kvotuttagning lyfter man så att säga människor från där de
              befinner sig rakt ut i en svensk kommun. Vi måste naturligtvis
              för det första förbereda den kommunen. Vilka människor är det
              som kommer? Vi måste se vad de har för bakgrund, vad de har för
              utbildning, om det finns hälsoproblem, så att den kommunen är
              förberedd på de människor som kommer.
            </seg>
            <seg n="ca7d086a">
              Jag tror också att det är väldigt viktigt att förbereda de personer
              som finns där på vad Sverige är för land. Är det ett land som
              man över huvud taget vill komma till? Det har förekommit att vi
              har gett Sverigeinformation till människor som vi har tagit ut
              på kvoten på det här sättet som har valt att inte komma därför
              att de känner att de kanske skulle ha en mycket bättre situation
              i något annat land. Det har också förekommit att vi har tagit
              ut människor på kvoten som när de har kommit hit faktiskt inte
              vill vara i Sverige. När de har kommit hit ser de att det inte
              är det land där de vill vara för att de har ett språk eller kanske
              mycket större möjligheter i något annat land. Det finns människor
              som försöker få ett annat vidarebosättningsställe än just Sverige.
              Jag tror att det vore oerhört olyckligt ifall vi inte åtminstone
              tittade på det, tog hänsyn till det och frågade människor: Hur
              ser din situation ut? Så här ser det ut i Sverige är det ett land
              som du kan tänka dig att kanske tillbringa resten av ditt liv
              i?
            </seg>
            <seg n="d71f2af5">
              Sedan tror jag att det även på ett övergripande plan är viktigt
              att se till integrationsaspekten. Om vi väljer att plocka ut flyktingar
              från ett visst område, kanske en helt ny grupp av människor som
              inte finns i Sverige sedan tidigare, måste vi titta på om vi har
              resurser till det. Finns det tolkar? Finns det resurser i skolorna?
              Finns det så att säga en infrastruktur i Sverige för integration
              av just den här gruppen? Flera sådana aspekter tror jag är oerhört
              viktiga att ta hänsyn till för den enskilde individens skull.
            </seg>
            <seg n="21ca0772">
              Sedan är ju Integrationsverket med just för att vi ska få den
              här tvåvägskommunikationen: att informera om Sverige, men också
              att informera Sverige om de människor som kommer till Sverige.
              Om vi inte gjorde det tror jag att jag skulle stå här i en interpellationsdebatt
              med Kalle Larsson om varför vi inte tar hänsyn till sådana aspekter.
            </seg>
          </u>
          <note type="speaker" n="6cb80150">
            Anf. 58 KALLE LARSSON (v):
          </note>
          <u who="kalle_larsson_17fa7c" xml:id="i-894c7614968bc1d4-2" n="158baea6">
            <seg n="b4afe924">
              Fru talman! I det program som var startpunkten för den här diskussionen
              kunde man se partiföreträdare efter partiföreträdare som inte
              visste att detta begrepp integrationspotential användes, som inte
              visste att Sverige tar hänsyn till integrationsaspekter, som statsrådet
              nu väljer att kalla det, vid mottagandet av personer för vidarebosättning.
              Så kan man se att det är bra med tv-program som kan se till att
              vi lär oss mer.
            </seg>
            <seg n="d5ff8631">
              Nu när vi har lärt oss mer tror jag att det är dags att bestämma
              sig. Jag sade att jag var kluven till svaret. Jag tror att jag
              har fått ett ganska tydligt svar här i dag: Det är inte UNHCR:s
              sju punkter som är avgörande, som är viktiga, som är det enda
              som gäller. Skyddsbehovet är avgörande, sägs det, men möjligheten
              att integreras i det svenska samhället påverkar också vem som
              får chansen att komma hit. Det var ju det som så många partiföreträdare
              hoppades inte skulle vara svaret.
            </seg>
            <seg n="2616a85c">
              Nu finns det möjligheter att göra politiska förändringar av detta
              eftersom Sveriges riksdag har blivit informerad om vilken politik
              regeringen egentligen driver utan att ha detta sanktionerat någonstans
              hittills i Sveriges högsta beslutande organ. Det arbetet får väl
              inledas nu.
            </seg>
            <seg n="7ee5697d">
              Jag är lite förvånad över att statsrådet väljer att jämställa
              det val en person själv kan göra, att komma till ett land eller
              försöka söka sig till ett annat, med de krav Sverige ställer för
              att ta emot någon. Självfallet ska man väl lyssna med en person
              vart han eller hon vill komma, vad som passar bäst för den personen.
              Men det Sverige har gjort är att med integration som ett av urvalskriterierna
              säga nej till människor som då inte har valt eller placerats i
              ett annat land i stället utan som har varit kvar i de läger som
              avsikten var att man skulle hjälpa dem ifrån. Sverige har, därför
              att vi inte anser oss kunna ta emot människor och förändra vårt
              samhälle så mycket som kanske skulle krävas, avvisat människor
              som får leva kvar i flyktingläger. Det är inte att motsvara de
              internationella förpliktelser som Sverige har undertecknat.
            </seg>
          </u>
          <note type="speaker" n="ea5df582">
            Anf. 59 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-a63f77bf7364cf29-3" n="1b189576">
            <seg n="7040ce2d">
              Fru talman! Jag vet inte om Kalle Larsson medvetet eller omedvetet
              väljer att missförstå. Först och främst har vi som sagt gjort
              väldigt tydligt i regleringsbrevet jag tror att jag har sagt det
              tre gånger nu att det är skyddsbehovet som är grunden för kvotuttagningen
              i Sverige. Det finns inga av UNHCR:s grupper eller kriterier som
              faller utanför det. UNHCR väljer ut ett antal flyktingar och skyddsbehövande
              i övrigt. En del är kvinnor, en del är gamla, en del är barn och
              så vidare. Alla de grupper som UNHCR har ingår i den svenska uttagningen.
              Det finns alltså ingen motsättning, såsom Kalle Larsson här försöker
              måla upp.
            </seg>
            <seg n="6c95ec9e">
              Sedan gäller det återigen integrationsaspekten. Det finns tio
              miljoner flyktingar i världen. När vi gör uttagningar tar vi inte
              ut alla tio miljoner, utan det sker ett urval. Det är UNHCR som
              tillsammans med andra länder har en diskussion: Hur ska man se
              på de flyktingar som finns? Var finns det bäst förutsättningar?
              Man kan kalla det för integrationsaspekt, ja, men det är en integrationsaspekt
              som jag också tror är till gagn för den enskilde individen att
              man har den typen av diskussioner innan man gör kvotuttagningar
              av flyktingar.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="46539188">
            11 § Svar på interpellation 2005/06:339 om korrekt prövning av
            asylärenden
          </note>
          <note type="speaker" n="8bbea633">
            Anf. 60 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-83aa35cb1e10dfa5-0" n="1b189576" next="i-d3f70249ed61e9dc-0">
            <seg n="5891d1df">
              Fru talman! Göran Lindblad har frågat mig vilka åtgärder jag
              avser att vidta för att asylsökande i framtiden ska garanteras
              en korrekt prövning av deras ärenden. Göran Lindblad har även
              frågat mig vilka åtgärder jag avser att vidta när det gäller den
              enskilde handläggarens personliga ansvar för de beslut denne fattar
              i asylärenden.
            </seg>
            <seg n="65b15ba3">
              Som Göran Lindblad säkert vet kan jag som minister inte uttala
              mig om handläggningen av enskilda ärenden. Rent allmänt kan jag
              dock säga följande. Alla asylsökande, i ärenden där prövningen
              av asylskälen görs i Sverige, får sina skäl prövade gentemot de
              kriterier för flyktingskap som slås fast i Genèvekonventionen
              och som genomförts i den svenska utlänningslagen. Migrationsverket
              fattar beslut i första instans. Verkets beslut kan överklagas
              till någon av de tre migrationsdomstolarna, det vill säga länsrätterna
              i Helsingfors, Göteborg och Malmö. Dessutom finns en tredje instans,
              en migrationsöverdomstol, som utgörs av Kammarrätten i Helsingfors.
              När ett avslagsbeslut överklagas förs en process mellan två parter
              i domstolarna. Den sökande och Migrationsverket möts som parter,
              och den sökande kan lägga fram sin sak muntligt på samma sätt
              som i alla andra mål hos förvaltningsdomstolarna.
            </seg>
          </u>
          <note n="4b3fe5f6">
            När det gäller den enskilde handläggarens personliga ansvar i
            beslutsfattandet regleras detta inom det asyl- och migrationspolitiska
            området på samma sätt som inom andra myndighetsområden. Migrationsverkets
            instruktion och arbetsordning innehåller bestämmelser om myndighetens
            uppgifter och organisation samt formerna för bland annat beredning
            av ärenden och fördelning av beslutanderätter. Verkets beslutsordning
            och handböcker kompletterar dessa dokument.
          </note>
          <u who="ulf_holm_a45651" xml:id="i-d3f70249ed61e9dc-0" n="1b189576" prev="i-83aa35cb1e10dfa5-0">
            <seg n="6b81f8e6">
              Migrationsverkets etiska råd har till uppgift att på verkets
              begäran avge yttranden i frågor som rör utformningen av myndighetens
              verksamhet och som kan kräva etiska överväganden. Migrationsverkets
              personalansvarsnämnd ansvarar för beslut om skiljande från anställning
              på grund av personliga förhållanden, disciplinansvar, åtalsanmälan
              och avstängning i enlighet med verksförordningen.
            </seg>
          </u>
          <note n="00bb49da">
            De regler som styr Migrationsverkets myndighetsutövning kompletteras
            av särskilda rättssäkerhetsgarantier, bland annat möjlighet till
            överklagande och tillsyn av Riksdagens ombudsmän JO. För en tjänsteman
            som uppsåtligen eller av oaktsamhet vid myndighetsutövning genom
            handling eller underlåtenhet åsidosätter vad som gäller för uppgiften
            gäller brottsbalkens regler om tjänstefel.
          </note>
          <note type="speaker" n="e80e6a65">
            Anf. 61 GÖRAN LINDBLAD (m):
          </note>
          <u who="goran_lindblad_710a54" xml:id="i-6f05b0fb9d5d2870-2" n="93e751c2">
            <seg n="c0e9067b">
              Fru talman! Jag får tacka statsrådet för svaret, om det nu var
              ett svar, på de frågor jag ställde. Jag frågade vilka åtgärder
              statsrådet avser att vidta för att asylsökande i framtiden ska
              garanteras en korrekt prövning av sina ärenden och vilka åtgärder
              som hon ämnar vidta när det gäller enskilda handläggares personliga
              ansvar för de beslut de fattar i den svenska myndighetsvärlden.
              Jag kan nog tolka svaret så pass i alla fall att det inte var
              några åtgärder planerade.
            </seg>
            <seg n="289674bf">
              Jag vet mycket väl, och det vet statsrådet att jag vet, att enskilda
              ärenden inte kommenteras, men jag frågade inte om det utan det
              gällde just de frågor som jag läst upp det var ett exempel på
              ett ärende.
            </seg>
            <seg n="a2e16ae7">
              Någon form av svar hade jag väntat mig. Det är klart att en repetition
              och en genomgång av den nyligen beslutade instansordningen alltid
              är bra. Repetition är ju kunskapens moder. Men jag frågade faktiskt
              vad statsrådet tänker göra för att få en ändring på den kultur
              som råder på Migrationsverket.
            </seg>
            <seg n="4797792e">
              Jag vet inte om Barbro Holmberg haft möjlighet att lyssna på
              någon repris av programmet Dörrvakterna i P 1. I en intervju fick
              en handläggare på Migrationsverket frågan om han hade något ansvar
              för att en som felaktigt var avvisad hade blivit torterad eller
              mördad. Han svarade: Nej, inget alls. Det är inte jag som torterat
              personen i fråga. Handläggaren fortsätter: Vi har inte gjort något
              fel eftersom vi tillämpar reglerna på ett korrekt sätt.
            </seg>
            <seg n="6be7c7d8">
              Ja, vi följer våra regler. Vi har följt givna order det där har
              vi hört förut. Det är beträffande den typen av attityder från
              handläggare i ett statligt ämbetsverk som jag undrar: Vad tänker
              Barbro Holmberg göra för att ändra på detta? Det är oacceptabelt
              att ha tjänstemän som inte känner ansvar. Även om man har följt
              regelverket och det har blivit fel borde den här tjänstemannen
              åtminstone ha sagt: Ja, jag mår förfärligt dåligt av det här även
              om det var rätt gjort.
            </seg>
            <seg n="1c3ccc41">
              Så skulle i alla fall jag ha reagerat. Vi behöver i Migrationsverket
              personer med empati, och vi behöver ha ett regelverk som är sådant
              att man tillhåller våra statliga myndigheter att tillämpa gällande
              regler med empati och medkänsla, i alla fall inom de verk som
              har med människor att göra. Det är skillnad om det handlar om
              vägar och broar, ministern!
            </seg>
          </u>
          <note type="speaker" n="8e4fe196">
            Anf. 62 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-a63f77bf7364cf29-4" n="1b189576">
            <seg n="30ef29c0">
              Fru talman! Göran Lindblad säger att inga åtgärder är planerade.
              Det låter som att absolut ingenting är gjort när det gäller den
              enskildes rättssäkerhet. Här handlar det ju om den enskildes rättssäkerhet.
            </seg>
            <seg n="6a06caf2">
              Den fråga som Göran Lindblad ställer är just hur man ska garantera
              att en korrekt prövning av ärenden görs. Jag vet inte om Göran
              Lindblad är medveten om det, men vi har precis genomfört en av
              de största reformerna inom migrationspolitikens historia. Vi har
              nämligen just lagt ned Utlänningsnämnden och sett till att det
              i stället är domstolar. Vi har fört in dessa ärenden till domstolar,
              förvaltningsdomstolar, och också tillfört en instans i prövningen
              så att den som kommer och söker asyl får sin sak prövad av Migrationsverket
              och får den överprövad av tre länsrätter som i sin tur kan överprövas
              av en prejudikatsinstans, Kammarrätten i Helsingfors.
            </seg>
            <seg n="c4cf612b">
              Det är vad som är gjort för att se till att det garanteras en
              korrekt granskning och prövning av asylärenden.
            </seg>
            <seg n="959147f8">
              Jag skulle vilja fråga Göran Lindblad, som ju ställt frågan till
              mig: På vilket sätt vill Göran Lindblad ändra på reglerna och
              på vilket sätt vill Göran Lindblad ändra på instans- och processordningen
              så att den är tillfredsställande på Göran Lindblads sätt?
            </seg>
            <seg n="a5a17800">
              Vi har en ordning när det gäller migrationsärenden som handlar
              om domstolsprövning. Vi har en ordning när det handlar om det
              personliga ansvaret på precis samma sätt som i alla andra ärenden.
              Vi har granskning av JO. Vi har personalansvarsnämnd. Där skulle
              jag också vilja veta vad Göran Lindblad efterlyser när det gäller
              ansvarsutkrävande av enskilda tjänstemän.
            </seg>
          </u>
          <note type="speaker" n="8ed80b04">
            Anf. 63 GÖRAN LINDBLAD (m):
          </note>
          <u who="goran_lindblad_710a54" xml:id="i-6f05b0fb9d5d2870-3" n="93e751c2">
            <seg n="8618c46a">
              Fru talman! Nej, inte i svaret och inte heller i inlägget senare
              är det tal om några åtgärder. Barbro Holmberg slår sig för bröstet
              och tycker att allting är väldigt bra.
            </seg>
            <seg n="47e72f13">
              För egen del var jag en av dem som med stor tillfredsställelse
              hälsade att man äntligen infört en ny instans- och processordning.
              Under förra mandatperioden skrev företrädare för samtliga oppositionspartier
              en artikel om att lägga ned Utlänningsnämnden. Det var i samband
              med frågan om förlängt uppehållstillstånd för ett antal kosovoalbaner.
              Efter det beslutade en enhällig riksdag att Utlänningsnämnden
              skulle avskaffas och att det skulle införas en ny instans- och
              processordning. Regeringen har sedan dess förhalat ärendet ända
              tills vi här i riksdagen hade möjlighet att efter en senkommen
              proposition ta beslutet. Det är bra, Barbro Holmberg! Jag vet
              exakt vad det handlar om när det gäller det formella.
            </seg>
            <seg n="afcc7590">
              Men nu är vi återigen där och hakar upp det hela på former och
              regler. Vad jag är ute efter är snarare att man i regleringsbrevet
              till Migrationsverket det talades mycket om regleringsbrevet i
              förra debatten här med Kalle Larsson gör klart för Migrationsverket
              att man förväntar sig att dess tjänstemän agerar med empati och
              att dess tjänstemän när de får anställning i Migrationsverket
              har klart för sig att där jobbas det med människor liksom att
              den typ av personer anställs som inte säger: Nej, jag har inte
              gjort fel. Det är inte jag som har torterat.
            </seg>
            <seg n="fa79828e">
              Jag undrar om Barbro Holmberg tycker att det är en rimlig hållning
              hos en anställd i en statlig myndighet att säga: Det var inte
              jag som torterade, så det var inte mitt fel.
            </seg>
            <seg n="9cacdd32">
              (TREDJE VICE TALMANNEN: Jag vill upplysa debattören om att vi
              inte kan gå in och recensera en enskild tjänstemans agerande i
              en fråga och inte heller begära kommentarer av statsrådet.)
            </seg>
            <seg n="69049360">
              Fru talman! Jag frågade bara om det är en rimlig hållning hos
              en statlig tjänsteman det är en hypotetisk fråga alltså om Barbro
              Holmberg tycker att det är rimligt att en statlig tjänsteman har
              den här typen av inställning till sitt arbete. Då talar vi inte
              om den specifika personen.
            </seg>
          </u>
          <note type="speaker" n="4028dbab">
            Anf. 64 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-a63f77bf7364cf29-5" n="1b189576">
            <seg n="2a881ee9">
              Fru talman! Göran Lindblad säger att jag hakar upp mig på formen.
              Men den fråga som Göran Lindblad har ställt till mig är: Vilka
              åtgärder avser statsrådet att vidta för att asylsökande i framtiden
              ska garanteras en korrekt prövning av sina ärenden?
            </seg>
            <seg n="e5a64b56">
              Jag vill återigen ställa frågan till Göran Lindblad: På vilket
              sätt vill Göran Lindblad ändra på de regler som vi nu har?
            </seg>
            <seg n="ac5502b8">
              Vi kan inte alls, tror jag, slå oss för bröstet och säga att
              allting hela tiden är bra. Men faktum är att vi nyligen har genomfört
              en väldigt stor reform. Är det så att Göran Lindblad vill riva
              upp den reformen eller lägga till någonting i den reformen?
            </seg>
            <seg n="c0d72a6e">
              Om Göran Lindblad ställer ett antal frågor till mig i en interpellation
              utgår jag från att man har funderat igenom, tänkt igenom, på vilket
              sätt man vill göra förändringar av regler.
            </seg>
            <seg n="4c03042c">
              När det sedan gäller enskilda tjänstemän och när det gäller etiken
              inom Migrationsverket är det precis som jag sade i mitt inledande
              svar, nämligen att regeringen har vidtagit en lång rad åtgärder.
              Migrationsverkets ledning har också vidtagit en lång rad åtgärder
              vad gäller utbildning, vad gäller etiskt råd och så vidare. Men
              till syvende och sist kommer det ned till den enskilde tjänstemannen.
              Begås ett fel, ett brott eller någonting annat har vi ett system
              för granskning av enskilda tjänstemän.
            </seg>
            <seg n="385f5fca">
              Återigen frågar jag Göran Lindblad har nu en chans att svara
              på frågan: På vilket sätt vill Göran Lindblad ändra på reglerna?
            </seg>
          </u>
          <note type="speaker" n="4a5f17e5">
            Anf. 65 GÖRAN LINDBLAD (m):
          </note>
          <u who="goran_lindblad_710a54" xml:id="i-6f05b0fb9d5d2870-4" n="93e751c2">
            <seg n="11e73e31">
              Fru talman! Jag vet inte om jag uttryckte mig otydligt i förra
              inlägget. Jag sade till Barbro Holmberg att jag hälsat de nya
              reglerna med glädje och att jag menar att det kommer att kunna
              bli mycket bättre när de tillämpas. Det var alltså inte fråga
              om någon regeländring.
            </seg>
            <seg n="fa5dd2dc">
              Jag sade också i mitt inlägg, vilket Barbro Holmberg kanske missade,
              att jag var ute efter den etiska hanteringen inom Migrationsverket
              och efter att regeringen i regleringsbrevet skulle klara ut hur
              verket ska agera när man har med människor att göra. Det gäller
              samtliga statliga verk som har med människor att göra och där
              man ska agera med empati, inte med formalia, och där man ska följa
              regelverket så att man garanterar rättssäkerheten men ändå vara
              klar över att det är människor man har att hantera.
            </seg>
            <seg n="5eb926bb">
              Jag har 20 års erfarenhet som tandläkare på ett fängelse. Där
              hade vi att professionellt på ett trevligt sätt hantera de allra
              otäckaste förbrytarna. Jag förväntar mig att även Migrationsverkets
              tjänstemän genom direktiv från regeringen ska kunna få klart för
              sig att alla asylsökande som kommer ska hanteras med värdighet.
              Det här måste regeringen faktiskt kunna klara ut i regleringsbrevet.
            </seg>
          </u>
          <note type="speaker" n="f4bbe5c6">
            Anf. 66 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-83aa35cb1e10dfa5-1" n="1b189576" next="i-d3f70249ed61e9dc-1">
            <seg n="8a57de72">
              Fru talman! Alla asylsökande, alla människor som kommer till
              Sverige och söker asyl ska behandlas med respekt. Det är någonting
              som framgår av regleringsbrevet och av alla de regler som finns.
              Det framgår också av Migrationsverkets interna instruktioner att
              de ska behandlas med respekt. Det handlar om att känna empati
              för de människor som kommer och se till att de känner sig trygga
              och vågar berätta vad de har varit med om. Det är fullständigt
              självklart att det ska vara så. Precis som Göran Lindblad säger
              måste vi ha ett system som gör det möjligt att kontrollera att
              detta också sker.
            </seg>
            <seg n="8861b69f">
              Vi skriver i regleringsbrevet väldigt tydligt att diskussioner
              och förhållningssätt i etiska frågor måste vara levande i verket
              hela tiden, inte bara i Migrationsverket utan också inom kriminalvården,
              inom polisen och över huvud taget inom alla myndigheter och verksamheter
              där man har med utsatta människor att göra. Det var ett av skälen
              till att regeringen fattade beslut om att inrätta ett särskilt
              etiskt råd på Migrationsverket, liknande det som finns inom Rikspolisstyrelsen.
            </seg>
          </u>
          <note n="7ccb9268">
            Överläggningen var härmed avslutad.
          </note>
          <note n="ffde06b1">
            12 § Anmälan om inkomna faktapromemorior om förslag från Europeiska
            kommissionen
          </note>
          <note n="c435a12e">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="ulf_holm_a45651" xml:id="i-d3f70249ed61e9dc-1" n="1b189576" prev="i-83aa35cb1e10dfa5-1">
            <seg n="3df59cce">
              KOM(2005)590
            </seg>
          </u>
          <note n="3c183f24">
            KOM(2006)79
          </note>
          <note n="e4c8c68f">
            KOM(2006)92
          </note>
          <note n="6e59b4a0">
            13 § Anmälan om inkomna uppteckningar från EU-nämndssammanträde
          </note>
          <note n="f37d15a5">
            Tredje vice talmannen anmälde att uppteckningar från EU-nämndens
            sammanträde fredagen den 24 mars inkommit.
          </note>
          <note n="cdcc7f65">
            14 § Hänvisning av ärenden till utskott
          </note>
          <note n="75bbd99d">
            Föredrogs och hänvisades
          </note>
          <note n="228be749">
            15 § Förnyad bordläggning
          </note>
          <note n="6a35b471">
            Föredrogs och bordlades åter
          </note>
          <note n="15248f63">
            16 § Bordläggning
          </note>
          <note n="f0b3b5ea">
            Anmäldes och bordlades
          </note>
          <note n="19d360d3">
            17 § Anmälan om interpellationer
          </note>
          <note n="fe2fef6b">
            Anmäldes att följande interpellationer framställts
          </note>
          <note n="76df84d4">
            den 24 april
          </note>
          <note n="06b9b910">
            Allan Widman
          </note>
          <note n="cd07bbe1">
            Birgitta Ohlsson
          </note>
          <note n="46183d2b">
            den 25 april
          </note>
          <note n="06b9b910">
            Allan Widman
          </note>
          <note n="313c033f">
            Bengt-Anders Johansson
          </note>
          <note n="a441c554">
            Yvonne Andersson
          </note>
          <note n="afb26672">
            Interpellationerna redovisas i bilaga som fogats till riksdagens
            snabbprotokoll tisdagen den 2 maj.
          </note>
          <note n="0ed63506">
            18 § Anmälan om frågor för skriftliga svar
          </note>
          <note n="c15cc960">
            Anmäldes att följande frågor för skriftliga svar framställts
          </note>
          <note n="46183d2b">
            den 25 april
          </note>
          <note n="b75952d4">
            Ragnwi Marcelind
          </note>
          <note n="ef538e98">
            Gudrun Schyman
          </note>
          <note n="0de3b7d4">
            Lars Johansson
          </note>
          <note n="42709f02">
            Rolf Gunnarsson
          </note>
          <note n="cbafc695">
            Frågorna redovisas i bilaga som fogats till riksdagens snabbprotokoll
            tisdagen den 2 maj.
          </note>
          <note n="6d31f075">
            19 § Anmälan om skriftligt svar på fråga
          </note>
          <note n="bef04db4">
            Anmäldes att skriftligt svar på följande fråga inkommit
          </note>
          <note n="46183d2b">
            den 25 april
          </note>
          <note n="d89ba03a">
            Carina Hägg
          </note>
          <note n="799f38a7">
            Svaret redovisas i bilaga som fogats till riksdagens snabbprotokoll
            tisdagen den 2 maj.
          </note>
          <note n="5a48000d">
            20 § Kammaren åtskildes kl. 18.41.
          </note>
          <note n="d0ae922b">
            Förhandlingarna leddes
          </note>
          <note n="472c9db8">
            /Monica Gustafson
          </note>
        </div>
      </body>
    </text>
  </TEI>
</teiCorpus>
