<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--143</head>
          <docDate when="2005-06-16">2005-06-16</docDate>
        </div>
      </front>
      <body>
        <div>
          <note n="198d004d">
            ﻿
          </note>
          <note n="a19efaa2">
            Riksdagens protokoll
          </note>
          <note n="bafa005a">
            2005/06:143
          </note>
          <note type="date" n="33a891c7">
            Fredagen den 16 juni
          </note>
          <note n="50ca91bc">
            Kl. 09:00 - 15:43
          </note>
          <note n="ce97f085">
            1 § Meddelande om preliminär plan för kammarens sammanträden
            hösten 2006
          </note>
          <note n="3c1e9396">
            Tredje vice talmannen meddelade att en preliminär plan för kammarens
            sammanträden hösten 2006 hade delats ut till kammarens ledamöter.
          </note>
          <note n="c0641a20">
            2 § Hänvisning av ärenden till utskott
          </note>
          <note n="3183e423">
            Föredrogs och hänvisades
          </note>
          <note n="0b226a66">
            3 § Nationell klimatpolitik i global samverkan
          </note>
          <note n="765afefc">
            Föredrogs
          </note>
          <note type="speaker" n="07563ce7">
            Anf. 1 ALF ERIKSSON (s):
          </note>
          <u who="alf_eriksson_6c360f" xml:id="i-03de008c2b4cc988-0" n="b15800b3">
            <seg n="6f2843ce">
              Fru talman! Nu ska kammaren debattera svensk klimatpolitik. Vi
              brukar säga att vi människor inte kan påverka vädret, men är det
              riktigt sant? Vi får se om miljö- och jordbruksutskottet kan under
              förmiddagen.
            </seg>
            <seg n="895ae8ea">
              Grunden för det utskottsbetänkande som nu ligger på kammarens
              bord är regeringens proposition om en nationell klimatpolitik.
              Till den har oppositionen väckt fem följdmotioner, och det finns
              32 yrkanden från allmänna motionstiden som också behandlas.
            </seg>
            <seg n="23f0fad1">
              I propositionen föreslås att klimatmålet enligt 2002 års klimatpolitiska
              beslut ligger fast. Det innebär att de svenska utsläppen av växthusgaser
              ska vara 4 % lägre än 1990. Det ska vara ett medelvärde för perioden
              20082012. Målet ska uppnås utan kompensation för upptag i kolsänkor
              eller med flexibla mekanismer. Utsläppen ska räknas som koldioxidekvivalenter
              och omfatta Kyotoprotokollets sex växthusgaser.
            </seg>
            <seg n="797c9dc5">
              Regeringen gör bedömningen att utsläppen för Sverige för år 2020
              bör vara 25 % lägre än utsläppen år 1990. Målet följs fortlöpande
              upp vid kontrollstationer minst var femte år. Enligt förslaget
              ska det börja gälla 2008.
            </seg>
            <seg n="61afa239">
              Att uppnå det senare målet kräver långsiktigt, omfattande och
              djupgående internationellt samarbete. Inför kontrollstationen
              år 2008 bör det därför närmare utredas hur samhällets olika sektorer
              bedöms kunna bidra till att uppfylla målet.
            </seg>
            <seg n="258ec22c">
              En sammanhållen klimat- och energipolitik bör utvecklas. Förutsättningar
              bör skapas så att Sveriges beroende av fossila bränslen för transporter
              och uppvärmning upphör till år 2020.
            </seg>
            <seg n="eca44d49">
              Klimatinvesteringsprogrammet förstärks för 20062008 och omfattar
              bland annat ökade informationsinsatser. Programmet omfattar även
              satsningar på transportsektorn i syfte att begränsa utsläppen
              av växthusgaser.
            </seg>
            <seg n="0e8b93e5">
              I propositionen redogör regeringen för några viktiga utgångspunkter
              för en framtida utformning av en internationell klimatregim. Utgångspunkten
              är att en framtida internationell klimatregim efter år 2012, det
              vill säga efter Kyotoprotokollets första åtagandeperiod, fortsatt
              bör baseras på klimatkonventionens grundläggande principer.
            </seg>
            <seg n="3d3f8201">
              Det här var i stora drag de frågor som behandlas i betänkandet.
              De många motionsyrkandena har utmynnat i 72 reservationer som
              tillfogats betänkandet.
            </seg>
          </u>
          <note type="speaker" n="3e69ba99">
            Anf. 2 LARS LINDBLAD (m):
          </note>
          <u who="lars_lindblad_0c9b78" xml:id="i-6e81b9cf87fbc1e9-0" n="c772d70d">
            <seg n="78b66909">
              Fru talman! I dag ska vi debattera en av politikens svåraste
              utmaningar, nämligen kampen mot global uppvärmning och jakten
              på våra utsläpp av växthusgaser. Förutom att det är den svåraste
              är det också en av våra viktigaste utmaningar. Det är en ödesfråga
              om vi är framgångsrika i den här politiken.
            </seg>
            <seg n="ce2e1a34">
              Moderaternas idé om en lösning är att först och främst uppnå
              en fossilfri energiförsörjning. Vägen dit ser vi genom att hålla
              fast vid den koldioxidfria energiproduktion som är vår bas i energisystemet
              i dag. Våra utsläpp historiskt sett bygger på att vi har en stor
              del vattenkraft och kärnkraft i vårt energisystem. Vi tror att
              det under en övergångsperiod kommer att vara basen för vår energiförsörjning.
            </seg>
            <seg n="4ad8cf19">
              Parallellt med detta måste vi gå vidare och utveckla nya, ännu
              mera miljövänliga energiresurser, biologisk energi, vätgas som
              laddas med solenergi och många andra exempel. Jag tror inte att
              vi här inne riktigt vet vad morgondagen innebär för möjligheter.
              Det vet nog bättre forskare och andra vars drivkrafter måste släppas
              fria i det här arbetet.
            </seg>
            <seg n="2a59abdb">
              Den andra lösningen för oss handlar om ett hållbart transportsystem.
              Transporterna har haft en oroande utveckling i världen där koldioxidutsläpp
              och därmed klimatpåverkan i viss mån har ökat. Därför är det viktigt
              att hitta lösningar på transportproblemet. Vi tror att det framför
              allt handlar om att koppla detta till handeln med utsläppsrätter
              och framför allt få tryck på bränslena i det sammanhanget. Inte
              minst tror jag att flyget är en av de viktigaste frågorna. Man
              måste hitta internationella lösningar eftersom flyget rör sig
              över gränserna. Förvisso rör sig alla transporter över gränserna,
              men flyget är allra tydligast.
            </seg>
            <seg n="a6b460a2">
              Den tredje utmaningen handlar om att bibehålla och utveckla den
              tätposition som vår industriproduktion har i vårt land när det
              gäller koldioxideffektivitet. Vi har till exempel när det gäller
              stålsektorn en av världens mest koldioxideffektiva produktionsformer.
              Det är något vi ska bygga vidare på och utveckla framöver.
            </seg>
            <seg n="845152ab">
              Den fjärde utmaningen handlar om en mer energieffektiv hushållssektor
              som hittar tätare lösningar men samtidigt inte glömmer bort de
              allergiproblem som skapades efter oljekrisen för några decennier
              sedan. Vi måste hitta olika lösningar där våra hus blir mer energieffektiva
              och där man också använder mer av fossilfri uppvärmning än vad
              vi gör i dag.
            </seg>
            <seg n="9d42bf0e">
              Den femte utmaningen är målet att vi i Sverige ska kunna tjäna
              pengar på miljötekniken. Det ska ske genom att vi släpper fram
              den innovationsförmåga och den kraft som finns under ytan i Sverige.
              Vi är duktiga på innovationer, men vi är extremt dåliga på att
              kommersialisera dem, att idén går från forskning till företagande.
              Där är vi inte tillräckligt bra.
            </seg>
            <seg n="9d7c632d">
              Det handlar om en generell företagandepolitik som måste bli mycket
              bättre. Det handlar om ett innovationsklimat som måste bli bättre
              där forskningsresurserna ska gå rätt och det måste vara okej att
              tjäna pengar på sina idéer. Det är en jätteutveckling som är kopplad
              till miljötekniken, dess möjligheter och visionen om att vi faktiskt
              i Sverige ska kunna tjäna pengar på miljövänlighet.
            </seg>
            <seg n="78977548">
              Den sjätte lösningen ligger i grunden av det dokument som presenterades
              för två dagar sedan, nämligen alliansens överenskommelse på energi-
              och klimatområdet. Det ser vi som en naturlig del av vårt arbete,
              och vi tycker att det är en god kompromiss för en möjlig borgerlig
              regering som ska kunna fortsätta detta arbete. Det lägger grunden
              för den kommande mandatperioden, och utmaningarna därefter när
              det gäller energiomställningen och så vidare är någonting som
              en borgerlig regering i så fall får fortsätta att skissa på. Detta
              dokument är en av de sex grunder som Moderaternas idé bygger på.
            </seg>
            <seg n="cf1e4848">
              Jag kan konstatera att det i det betänkande som vi i dag ska
              ta ställning till och som delvis bygger på en proposition från
              regeringen finns en stor samsyn vad gäller målsättningarna. Men
              det skiljer sig i fråga om medel för att lösa detta.
            </seg>
            <seg n="a06f89af">
              Samtliga partier utom Miljöpartiet ställer sig bakom målet att
              reducera våra svenska koldioxidutsläpp med 4 % jämfört med 1990
              års utsläpp för perioden 20082012.
            </seg>
            <seg n="09a98cb9">
              För två veckor sedan antog vi enhälligt i kammaren ett betänkande
              om principer för tilldelningen av utsläppsrätter inför handeln
              under åren 20082012.
            </seg>
            <seg n="e7ab56cf">
              Det råder stor enighet vad gäller själva fundamentet för klimatpolitiken,
              och därför kommer jag att fokusera på vad som skiljer oss åt.
            </seg>
            <seg n="6c51c08f">
              Det finns ledamöter och partier i riksdagen som anser att det
              finns ett självändamål i att utsläppsminskningarna ska vara så
              dyra som möjligt, som vill att åtgärderna ska vara rent nationella.
              Jag tror att det är ett allvarligt misstag. Jag tror att vi har
              väldigt mycket att vinna på att just hitta de allra mest kostnadseffektiva
              lösningarna, och det kräver ett antal åtgärder som vi borde vara
              mera öppna för. Det gäller synen på de flexibla mekanismerna,
              att vi också ska kunna handla med aktörer och länder utanför Kyotoområdet,
              utanför Europa. Jag tror att det är nyckeln för att få ned kostnaderna.
            </seg>
            <seg n="64613f1c">
              Själva grundtanken i vår idé är att vi ska genomföra reduktionen
              av koldioxid- eller växthusgaser där det är som allra billigast
              och inte där det är som allra dyrast. Det innebär i och för sig
              också att det givetvis är viktigt för oss att ta hänsyn till våra
              egna problem, men det är viktigt att försöka vara så kostnadseffektiv
              som möjligt.
            </seg>
            <seg n="0f513b7b">
              Vi har inte heller tagit del i den tävling som verkar råda om
              vem som vill sätta de hårdaste målsättningarna för 2020, 2050
              och så vidare. Jag skulle vilja säga att parallellt med den ganska
              etablerade diskussion och syn vi har här inne i kammaren är det
              svenska klimatarbetet under en ganska hård publik attack ute i
              samhället.
            </seg>
            <seg n="d265692e">
              Det finns en ganska stor oro och frustration över de elpriser
              som har ökat och som bland annat hänger ihop med en del av våra
              verktyg, de verktyg som vi alla här inne värnar om, till exempel
              utsläppsrättshandeln. Det är i storleksordningen en miljon människor
              som har skrivit under ett bensinskatteuppror. Samtidigt som människor
              i opinionsundersökningar uttrycker att de är intresserade av klimatarbete
              och vill ha mindre koldioxidutsläpp vill man parallellt med detta
              ha sänkta elpriser och sänkta bensinpriser. Det är någonting som
              vi måste fundera kring.
            </seg>
            <seg n="be17857b">
              Därför tycker jag att det är viktigt att vi nu så snart som möjligt
              ska tillsätta en parlamentarisk utredning, en klimatutredning,
              som utreder de målsättningar vi ska sätta framöver och framför
              allt väldigt tydligt skissar upp vilka åtgärder som krävs för
              att nå dit. Kan man tala om för privatbilisterna att 30 % reduktion
              till 2020 motsvarar hela privatbilismen blir människor oroade.
              Jag tror att det är extremt viktigt att vi har en förankringsprocess
              i det här arbetet.
            </seg>
            <seg n="b960c063">
              En annan viktig poäng både för kostnadseffektiviteten och för
              att nå framgång globalt med detta globala problem är att fler
              länder borde ansluta sig till de internationella avtalen. Det
              gäller framför allt USA, som släpper ut allra mest, men också
              Kina och Indien. Enligt uppgift startar Kina i dag ett och ett
              halvt kolkraftverk i veckan. Det är en jätteutmaning för det globala
              klimatarbetet att försöka komma åt det där.
            </seg>
            <seg n="53a11af7">
              Vi vill också, som sagt var, använda de flexibla mekanismerna
              och i viss mån använda biståndet mer i miljösammanhang, för att
              kunna få ett statligt utbyte men också, där jag tycker att vi
              inte har kommit särskilt långt, när det gäller företags möjligheter
              till satsningar utanför Kyotoområdet.
            </seg>
            <seg n="eb3f665f">
              Låt mig ta ett intressant exempel, Indien. I Indien har man ett
              jätteproblem som handlar om att energisystemet inte riktigt fungerar.
              Man har nästan dagligen elavbrott. Vad gör indiern då? Jo, han
              eller hon startar sitt dieselkraftverk som man har tillgång till.
              Tänk om vi till exempel genom miljöbistånd eller flexibla mekanismer
              skulle kunna hjälpa till att satsa i det indiska energisystemet,
              så att inte en miljard indier behöver vara beroende av dieselkraft
              för att värma upp sina hem eller för att laga mat.
            </seg>
            <seg n="4545d7dc">
              Vad vill vi framåt? Vi vill utveckla utsläppshandeln. Vi vill
              få in fler branscher och fler gaser. Framför allt har vi pekat
              ut transportsektorn som en väldigt viktig del. Vi vill ha fortsatt
              CO2-skatt för de delar av näringslivet som inte ingår i handeln
              med utsläppsrätter. Som jag sade vill vi använda biståndet för
              att rikta in mer av miljöbistånd. Forskningsresurser ser vi också
              som en nyckelfråga.
            </seg>
            <seg n="34375da6">
              Vi tycker att GMO-tekniken, alltså genmodifierade organismer,
              skulle kunna vara en del av lösningen. På det universitet som
              finns i min hemkommun Lomma i Alnarp, Sveriges lantbruksuniversitet,
              forskar man nu väldigt mycket på att ersätta mineraloljeanvändning
              med olika oljeväxter, som kräver genmodifiering. Det skulle innebära
              att man till exempel kan ersätta 89 % av den globala användningen
              av oljor om man byter ut de oljor som finns i industriprocesser,
              i smörjoljor och så vidare. Det är oerhört intressant, men det
              har vi nästan inte alls varit inne på.
            </seg>
            <seg n="996b3a07">
              Vi vill ha ett smartare skattesystem. Vi tycker att det är fel
              att man får höjda taxeringsvärden, högre fastighetsskatt, när
              man genomför miljöriktiga investeringar, till exempel byter ut
              sina fönster eller byter ut sin panna. Man får ROT-avdrag för
              att man gör detta, men sedan kommer plötsligt Skatteverket och
              höjer taxeringsvärdet på fastigheten. Det är en orimlighet som
              vi vill få bort.
            </seg>
            <seg n="4329eeae">
              Vi vill få till incitament för privatbilister. Köpmönstret är
              ett problem när det gäller nyköp av bilar. Det är för mycket tjänstebilsnyköp
              och för lite privatbilsköp.
            </seg>
            <seg n="14314d9a">
              Sammanfattningsvis: Vi vill ha en ambitiös klimatpolitik men
              som grundar sig på kostnadseffektiva lösningar. För dyra lösningar
              späder på människors misstro mot politiken och skadar klimatarbetet
              på lång sikt. Billiga och effektiva lösningar ger möjligheter
              att reducera mer koldioxid för samma pengar. Det är Moderaternas
              målsättning.
            </seg>
            <seg n="66f59f9f">
              Jag vill yrka bifall till reservation 51.
            </seg>
          </u>
          <note type="speaker" n="7f428f79">
            Anf. 3 LENNART FREMLING (fp):
          </note>
          <u who="lennart_fremling_3989b3" xml:id="i-26727125caa643b7-0" n="0e8713d4">
            <seg n="88132d25">
              Fru talman! Frågan om vilken politik Sverige ska föra för att
              minska mänsklighetens klimatpåverkan är en av de viktigaste frågor
              som svenska politiker ställs inför över huvud taget. Globala klimatförändringar
              som orsakas av människan är ett av vår tids största miljöhot.
              Halten koldioxid i luften har ökat med ungefär 30 % sedan mitten
              av 1800-talet. Utsläppen av koldioxid från fossila bränslen har
              ökat över tiden. Medeltemperaturen på jorden har stigit under
              de senaste åren.
            </seg>
            <seg n="e68420b6">
              Det finns en djup moralisk dimension i klimatfrågan, för klimatfrågan
              är mycket långsiktig. Vi måste ta hänsyn till kommande generationer.
              Naturvetenskapligt sett är frågan av global karaktär, så vi måste
              ta hänsyn till hela mänskligheten. Konsekvenserna av utsläpp av
              olika växthusgaser är inte helt förutsägbara. Vi måste alltså
              tillämpa försiktighetsprincipen. Därför är frågan mycket svår
              att överblicka.
            </seg>
            <seg n="f5cefd79">
              Trots det bör vi sätta upp mål för utsläppsminskningar till 2020,
              2030, 2040, 2050 och 2100, mål som ska gälla för Sverige, för
              i-länderna, för EU och globalt. Vi får inte skjuta alla obekväma
              beslut på framtiden, för då blir problemen mycket större för kommande
              generationer. Nu har vi chansen att göra planerade nedtrappningar.
              Annars riskerar kommande generationer att hamna i ett kaos framtvingat
              av naturen. Genom att ta fram ett sådant underlag och driva frågorna
              internationellt kan Sverige bidra till utvecklingen.
            </seg>
            <seg n="1425f2f1">
              Sverige har en stolt historia i det internationella miljöarbetet
              genom FN:s miljökonferens 1972 i Helsingfors, här i denna lokal,
              och arbetet med FN:s klimatpanel som leddes av professor Bert
              Bolin under många år och hade stor betydelse vid Riokonferensen
              1992. Vi har också haft skickliga miljöministrar i Anna Lindh
              och Kjell Larsson. Såvitt jag kan bedöma har också Lena Sommestad
              gjort ett gott internationellt arbete. Samtidigt måste vi vara
              realistiska och inse att det sker en maktförskjutning i en sådan
              här global fråga så att makten i dag främst ligger hos USA, Kina
              och Indien. Sverige bör ändå inte avstå från att lägga konkreta
              förslag för utvecklingen hundra år framåt och även föregå med
              gott exempel. Vi vet någotsånär vad naturen kommer att kräva hundra
              år framåt, och vi måste föregå med gott exempel och försöka värna
              om en planerad nedtrappning av utsläppen.
            </seg>
            <seg n="9a04a2ce">
              Det var den internationella nivån. På den nationella nivån tycker
              vi att regeringen har agerat för långsamt. Det nu gällande grundläggande
              klimatpolitiska beslutet fattades av riksdagen 2002. Då fastställdes
              att klimatarbetet skulle följas upp med kontrollstationer 2004
              och 2008. Rimligen avsåg riksdagen med sitt beslut att regeringen
              skulle återkomma till riksdagen under 2004, men så har inte skett.
              Inte ens i samband med miljömålspropositionen våren 2005 behandlade
              regeringen klimatmålen. För detta förtjänar regeringen allvarlig
              kritik.
            </seg>
            <seg n="ad967e65">
              I dag har vi att behandla en mycket mager proposition som alltså
              borde ha kommit för två år sedan. Den innehåller egentligen ingenting
              annat än att klimatmålet till 2010 ligger fast. På denna proposition
              har Folkpartiet svarat med en motion som innehåller ett omfattande
              klimatprogram. Den beskriver vår inställning tydligt, och utskottets
              betänkande är också tydligt. Därför behöver jag inte ta kammarens
              tid i anspråk med mer än ett enda yrkande. Jag yrkar bifall till
              reservation nr 51 som bifaller yrkande 22 i min motion. Det handlar
              om att energibesparande investeringar inte får leda till höjd
              fastighetsskatt, för det ger fel signaler till allmänheten.
            </seg>
            <seg n="585ee0db">
              Folkpartiet har en stolt historia när det gäller ekonomiska styrmedel
              i miljöpolitiken och motionerade om det redan på 1960-talet. När
              det gäller utsläppen finns det två effektiva ekonomiska styrmedel,
              nämligen miljöskatt och utsläppsrätter. Genom EU har vi nu äntligen
              fått pröva systemet med utsläppsrätter som vi från Folkpartiets
              sida har föreslagit i mer än tio år. Det finns dock en grundläggande
              princip som måste ändras för att systemet ska fungera på bästa
              sätt. Rätterna bör fördelas genom försäljning, lämpligen på auktion,
              och inte som nu gratis till dem som gjort tidigare utsläpp. Regeringen
              har också noterat detta i proposition 184 och avser att föreslå
              nödvändiga ändringar i EU:s handelsdirektiv. Jag skulle gärna
              vilja fråga miljöministern: När kommer de förslagen att läggas
              till EU? Och hur kommer man att göra för att driva på förändringar
              i EU:s handelsdirektiv?
            </seg>
            <seg n="14af122b">
              Nu gäller det att gå igenom alla sektorer och systematiskt begränsa
              deras utsläpp. Regeringen har under 2004 beslutat om tilldelningen
              till den handlande sektorn för den första treårsperioden, alltså
              perioden 20052007, utan att samtidigt redovisa planerna för övriga
              sektorer. Och alldeles nyligen har regeringen beslutat att tilldelningen
              kan bli upp till 25,2 miljoner utsläppsrätter årligen under nästa
              femårsperiod. Detta innebär att den handlande sektorn tillåts
              öka sina utsläpp rätt kraftigt sedan jämförelseåret 1990 och även
              får fler utsläppsrätter för nästa period än under innevarande
              period.
            </seg>
            <seg n="cf3faefc">
              Transportsektorn verkar inte klara av att minska sina utsläpp.
              Då är frågan om hushållen och övrig industri verkligen kan minska
              så mycket att Sverige minskar de totala utsläppen. Det är en allvarlig
              brist i regeringens politik att man inte redovisat helheten för
              riksdagen i ett sammanhang. Vi behöver en överblick och en helhetssyn.
              Därför vill jag fråga miljöministern: När kommer en sådan presentation
              av helheten med alla sektorer och alla växthusgaser? Och: Vilka
              styrmedel tänker regeringen tillgripa för att nå de nödvändiga
              begränsningarna inom transportsektorn och inom övrigsektorn?
            </seg>
            <seg n="258b92f3">
              Det svenska målet är formulerat till att halten växthusgaser
              i atmosfären ska vara lägre än 550 ppm. Internationellt brukar
              man använda målet att temperaturhöjningen ska begränsas till två
              grader. Regeringen uttrycker sig i propositionen positivt om detta
              mål men föreslår inte något riksdagsbeslut om detta, vilket förvånar
              mig. Även för etappmålet 2020 uttalar sig regeringen utan att
              föreslå ett riksdagsbeslut. I vår motion har vi sådana yrkanden,
              nr 5 och nr 7, och de har vi fullföljt i reservationerna 15 och
              17.
            </seg>
            <seg n="5c4c4f9d">
              Det är viktigt att den svenska klimatpolitiken är förankrad i
              Sveriges riksdag. Det skulle ge en långsiktighet i spelreglerna,
              en styrka i internationella förhandlingar och en tyngd i klimatpolitiken
              som annars saknas. Att som regeringen i denna proposition endast
              peka på regeringens inriktning utan att fastställa politiken via
              riksdagsbeslut försvagar svensk klimatpolitik. Jag skulle vilja
              fråga miljöministern: Varför vill regeringen inte ha riksdagsbeslut
              om dessa två frågor?
            </seg>
            <seg n="23de8ad3">
              Fru talman! Vi fick till slut den sedan länge utlovade klimatpropositionen
              som utgör 2004 års kontrollstation. Denna försening visar hur
              svagt samarbetet varit mellan Socialdemokraterna och samarbetspartierna.
              Sverige behöver nu en handlingskraftig regering som målmedvetet
              utvidgar samarbetet punkt för punkt såsom allianspartierna gör.
              De som vill ha en handlingskraftig regering som är beredd att
              använda marknadsekonomiska styrmedel på rätt sätt i miljöpolitiken
              behöver inte tveka utan bör rösta på Folkpartiet.
            </seg>
          </u>
          <note type="speaker" n="69fd394e">
            Anf. 4 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-b27613bcbae41622-0" n="3d5d15ff">
            <seg n="bcfc4a70">
              Fru talman! Det är väl egentligen i ingen annan stor fråga som
              det blir så tydligt att vi hör samman alla människor på jorden,
              att vi delar samma öde. Vi var på ett klimatseminarium hos Världsnaturfonden
              häromdagen några stycken. Dennis Pamlin som är en skicklig medarbetare
              där hade just kommit från en resa. Han sade med en hälsning från
              en kvinnlig kollega från Fijiöarna: Hälsa dem i Sverige att mitt
              land håller på att försvinna!
            </seg>
            <seg n="6a2d2875">
              Vi har alla läst om vilka konsekvenser som utsläppen av växthusgaser
              och klimatförändringarna håller på att få. Det gemensamma ödet
              och att vi hör samman blir ju särskilt tydligt för dem som har
              det svårast, de mest utsatta, människorna i södra Afrika. Det
              ger oss naturligtvis ett särskilt ansvar, i solidaritet med nuvarande
              och kommande generationer, att ta itu med saken och göra det vi
              kan.
            </seg>
            <seg n="cb9d24db">
              Men också Europa berörs. Vi har läst i tidningarna den här veckan
              om hur vattenbristen börjar bli väldigt hotande i södra Europa,
              delvis beroende på klimatförändringar men naturligtvis också av
              andra skäl. De scenarier som spelas upp när man drar ut linjerna
              innebär dock att södra Europa kommer att få det väldigt tufft.
            </seg>
            <seg n="1f754af4">
              Också konsekvensanalyser av vad detta skulle komma att innebära
              i Sverige inom några år visar att till exempel Mälardalen vid
              ett starkt förändrat klimat kommer att bli utsatt för stora översvämningar
              och stora påfrestningar med erosion och jordbruksmark som tas
              ur produktion. Detsamma gäller södra Sveriges kuster.
            </seg>
            <seg n="cad3f6c7">
              Låt oss så från Afrika, Fijiöarna, Europa och Mälardalen gå till
              de smältande polarisarna och permafrosten. Vi har läst om detta.
              Frågan är vad vi klarar att göra och på vilken nivå vi gör det.
              Vi måste göra insatser på alla nivåer, men detta är väldigt mycket
              ett globalt problem som måste finna lösningar globalt, med åtaganden
              från de stora aktörerna och de stora utsläpparna. Vi måste också
              gå före nationellt.
            </seg>
            <seg n="59d02ff2">
              Det handlar om teknikutveckling, att sprida bra teknik. De länder
              som nu är i en kraftig expansionsfas måste få hjälp och möjligheter
              att använda bästa möjliga teknik, att göra tekniksprången och
              inte behöva gå den smutsiga omväg som vi har gjort i västvärlden.
            </seg>
            <seg n="6d664046">
              Det finns teknik i ganska stor omfattning. Forskare i Princeton
              har pekat på 15 viktiga miljötekniker som finns på kommersiell
              basis och som, om de kunde användas, skulle ge en väldigt kraftfull
              koldioxidreduktion. För oss i den rika världen handlar det om
              att vara med och med finansiering, såddkapital, forskning och
              utveckling och biståndsinsatser ge stöd och hjälp så att den befintliga
              tekniken och den framtida tekniken faktiskt kommer till användning.
            </seg>
            <seg n="b538f742">
              Klimatfrågan kommer också att få säkerhetspolitiska och utrikespolitiska
              konsekvenser om scenarierna blir verklighet med stora migrationsströmmar.
              Det handlar om demokratifrågor, säkerhetsfrågor när det gäller
              Mellanöstern och beroendet av den ryska gasen. Handeln med utsläppsrätter
              måste bli ett globalt system där flera blir med.
            </seg>
            <seg n="2e8b12a3">
              Vi måste dock ta itu med de uppenbara utmaningar som är möjliga
              för oss att ta tag i med en gång. Det handlar om flera av de frågor
              som både Lars Lindblad och Lennart Fremling har berört transportsektorn,
              att den fortsatta utvecklingen mot bränslebyten blir verklighet,
              att inte bara den första generationens biobränslen utan också
              den andra och tredje så snabbt det bara går kommer fram. Det handlar
              om att livscykelanalyser, well-to-wheel -analyser, blir vägledande
              så att vi inte kör in i återvändsgränder och långsiktigt fastnar
              i system som inte ger den effekt som de skulle kunna göra.
            </seg>
            <seg n="2fe58bac">
              Självklart måste det vara undantag när man i offentlig upphandling
              av bilar köper en icke-miljöbil. Man måste då bevisa varför man
              behöver en icke-miljöbil. Även förmånsvärdena måste på sikt helt
              relateras till koldioxidutsläppen.
            </seg>
            <seg n="d9d4051e">
              Sparande och effektiviseringar är naturligtvis en oerhört viktig
              del i det nuvarande och framtida klimatarbetet. Den icke producerade
              nedsmutsande terawattimmen, megawattimmen eller kilowattimmen
              är naturligtvis den bästa. Här har flera partier intressanta förslag
              om vita certifikat och negawatt.
            </seg>
            <seg n="4a8dec92">
              Det finns stor potential i industrins byggnader, i vanliga bostadshus
              och när det gäller elprylar. Någon sade att om man kunde sänka
              standbyfunktionerna på de prylar som säljs och har sålts till
              1 watt skulle man i Europa kunna spara 90 terawattimmar, vilket
              är mer än den svenska produktionen från kärnkraften.
            </seg>
            <seg n="22476ae3">
              Vi måste också ha en koldioxidminimalistisk energiproduktion
              där vi fortsätter att effektivisera och satsa på vattenkraften
              utan att bygga ut de orörda älvarna och där även den småskaliga
              vattenkraften har sin plats. Där ska också ingå de förnybara energislagen
              sol, vind och våg, kraftvärmesatsningar och den icke hållbara
              men under en övergångsperiod nödvändiga kärnkraften.
            </seg>
            <seg n="a115bac0">
              EU är en viktig aktör. Vi vill att EU ska ha tydliga mål för
              2020 och 2050 30 % respektive 80 % och delmål för 2030 och 2040
              samt även ett mål för 2100. Det kräver åtaganden, men det kräver
              kanske också sanktionsmöjligheter mot dem som inte uppfyller sina
              åtaganden. Det kräver styrmedel och utveckling av handel med utsläppsrätter.
              Det gäller tilldelningsfasoner. Det gäller taken. Det gäller att
              transportsektorn kommer in. Det gäller kraftfulla program för
              forskning och utveckling och kommersialisering. Det behövs, vilket
              vår EU-parlamentariker har föreslagit, finansiella instrument,
              multilaterala program med bland annat Kina och Indien där man
              bör avsätta åtminstone 5 miljarder euro per år till fonder som
              kan vara med och utveckla miljövänlig teknik. Det handlar om fordonsindustrin.
              Överenskommelser som inte uppfylls ska bli bindande. Det handlar
              om transportsystemen i Europa. Det är upprörande att tågtrafiken
              och godstrafiken på tåg inte fungerar bättre ned genom Europa,
              att det tar så lång tid och är så låg genomsnittshastighet. Flyget
              ska naturligtvis också in i utsläppshandeln på ett eller annat
              sätt och subventionerna till fossilenergi bort.
            </seg>
            <seg n="4303c93f">
              I Sverige står vi naturligtvis inför stora utmaningar att ta
              vår del av ansvaret. Den proposition som vi behandlar i dag har
              ett konkret förslag, som vi hört, nämligen att utsläppsmålet för
              2010 ligger fast och att väldigt mycket ska göras inför nästa
              kontrollstation 2008. Vi kristdemokrater tycker att det är viktigt
              att det blir en bred förankring av det arbetet, att det blir en
              parlamentarisk energi- och klimatkommission eller -utredning som
              före, under och efter kontrollstationen arbetar med dessa frågor
              för största möjliga förankring ett samlat grepp.
            </seg>
            <seg n="39cb3582">
              Jag tror också att vi kommer att se behov av partnerskap, investeringsstöd
              och pilotanläggningar för att få fram tillräckligt med alternativt
              bränsle, för att skapa kapacitet. Det kommer att behövas fortsatt
              forskning och utveckling. När det gäller styrmedel måste först
              och främst de kontraproduktiva bort som fastighetsskatten, som
              vi hörde om men det måste också till andra. Vi är också väldigt
              positiva till klimatinvesteringsprogrammen. De ger resultat. Det
              behövs också riskkapital och exportstöd.
            </seg>
            <seg n="c9224f58">
              Vi står inför stora utmaningar att fånga upp, bejaka och bygga
              vidare på den positiva vilja som finns hos svenska folket att
              vara med och ge sitt bidrag till en bättre utveckling och minskade
              klimatutsläpp.
            </seg>
            <seg n="3218db80">
              Jag vill med det anförda yrka bifall till reservation 51.
            </seg>
          </u>
          <note type="speaker" n="bed50df9">
            Anf. 5 CLAES VÄSTERTEG (c):
          </note>
          <u who="claes_vasterteg_df1784" xml:id="i-80c5f5d6494d2c1b-0" n="62e4bdbd">
            <seg n="082cd892">
              Fru talman! Då är vi äntligen här. I denna mandatperiods sista
              skälvande minuter får vi möjligheten att diskutera klimatpolitiken
              både i Sverige och i ett globalt perspektiv. Gårdagens match visar
              väl att det aldrig är för sent att ligga och kämpa hela vägen
              fram. Det tror jag att vi ska göra tillsammans allihop med de
              här frågorna.
            </seg>
            <seg n="f65899f8">
              Som mina allianskolleger innan har fört fram är det oerhört avgörande
              att vi kommer till rätta med klimatproblemen. Det är en kolossalt
              stor utmaning. Vi vet att klimatförändringarna sker trögt, och
              effekterna av de utsläpp som redan har skett har vi bara till
              viss del börjat märka. Vi vet att ett förändrat klimat inte bara
              innebär havsnivåhöjningar, temperaturhöjningar och extremare väder.
              Vi vet också att de här förändringarna kommer att innebära nya
              spridningsvägar för sjukdomar, förändrade odlingsgränser och brist
              på färskvatten. De som kommer att drabbas hårdast är de som är
              mest utsatta redan i dag.
            </seg>
            <seg n="be9b3e19">
              Det är vårt ansvar att ta klimatfrågan på fullt allvar och se
              till att agera med alla tillgängliga medel för att motverka klimatförändringarna.
              Ytterst handlar kampen om ett bättre klimat för mig om solidaritet
              med dem som har det sämre än vi.
            </seg>
            <seg n="2c38cab1">
              Men för att vi ska kunna nå dit krävs det, som jag har sagt,
              att vi får med alla i hela samhället, från den enskilda individen
              till det globala perspektivet. Det krävs att vi tar vara på all
              den kraft, möjlighet till delaktighet och idéer som finns hos
              enskilda individer, hos företag, i kommuner, regioner, nationellt,
              på europeisk nivå och globalt.
            </seg>
            <seg n="20ada1e3">
              Oerhört centralt i det framtida arbetet är att EU får en starkare
              roll. Centerpartiet vill se ett EU som är smalare men vassare,
              men också har möjligheten att fatta majoritetsbeslut på miljöområdet.
              Det skulle ge EU en möjlighet att få en ännu starkare roll i det
              globala miljöarbetet.
            </seg>
            <seg n="e9b5f557">
              Men det krävs också att vi visar ledarskap på hemmaplan, att
              vi visar ledarskap här hemma i Sverige och pekar ut i vilken riktning
              vi ska gå. Jag ska säga att jag tycker att i stort sett alla partier
              visar på det ledarskapet på olika nivåer. Man går i bredd och
              är olika tydlig.
            </seg>
            <seg n="81d13c8c">
              Från Centerpartiets sida tycker vi att det är oerhört centralt
              att vi sätter upp mål på medellång sikt. Vi har sagt att vi vill
              ha ett mål där vi når en minskning av koldioxidutsläppen med 30
              % till 2020.
            </seg>
            <seg n="62772001">
              Men det behöver också kompletteras med en parlamentarisk utredning,
              som mina allianskolleger har lyft fram. Det krävs givetvis att
              den här utredningen är parlamentarisk men också att den bjuder
              in människor och aktörer på olika nivåer och tar del av deras
              kunskap, ger dem möjligheten att föra fram idéer och spela en
              tydlig roll i det här arbetet. Det ska vara allt ifrån enskilda
              individer till företag, försäkringsbolag och kanske inte minst
              finansiella aktörer för att man ska se vilken roll de kan spela
              i omställningen till ett bättre klimat.
            </seg>
            <seg n="dd876734">
              Det är inte omöjligt att vända utvecklingen, men det kommer att
              krävas stora ansträngningar. Jag är helt övertygad om att vi kan
              använda miljöproblemen och den möjlighet till teknikskifte som
              de ger som en hävstång in i framtiden. Centerpartiet har en vision
              om en ökad miljövänlig industriproduktion. Det är en ökad miljövänlig
              industriproduktion som vi är övertygade om går att förverkliga.
              Det kommer att leda till många nya jobb och en ökad tillväxt i
              vårt land.
            </seg>
            <seg n="2a6501f5">
              För varje dag som går blir miljöproblemen tydligare. Vi påminns
              näst intill dagligen om de olika konsekvenserna. Det är som sagt
              översvämningar, isar som smälter och så vidare. Det ger enorma
              möjligheter. Men det krävs att vi agerar nu. Jag tror ingen av
              oss här inne eller andra som är politiskt aktiva är beredda att
              i framtiden svara på frågan från våra barn och barnbarn, en fråga
              som jag tror att de kommer att ställa och som skulle lyda: Varför
              gjorde ni inget? Ni hade unika möjligheter att kunna göra något.
              Varför gjorde ni inget? Den frågan tror jag ingen av oss vill
              svara på.
            </seg>
            <seg n="09f61cf9">
              Jag svarar hellre på frågan: Hur gjorde ni? Vad var det som var
              nyckeln till att ni kunde börja vända utvecklingen?
            </seg>
            <seg n="7739dbbe">
              En av nycklarna är att skapa förutsättningar för tillväxt, en
              tillväxt som leder till ett hållbart samhälle. Centerpartiet vill
              se ett system där vi skapar ett innovationsklimat som gör det
              möjligt att realisera alla de idéer som redan i dag finns om hur
              vi ersätter oljan och ställer om till förnybar energi. Vi vill
              se ett fossilfritt samhälle. Det vill vi ju alla i olika utsträckning.
              Men det handlar också, som sagt, om ledarskap.
            </seg>
            <seg n="706d1ce8">
              År 2015 vill vi att endast bilar som kan drivas på förnybart
              bränsle ska få säljas. Vi har i motioner, rapporter och program
              under den här mandatperioden plockat fram ett brett spektrum av
              åtgärder som vi vill vidta för att vända utvecklingen, sådant
              vi kan göra på nationell nivå.
            </seg>
            <seg n="91ea8c0b">
              Det handlar om att vi behöver satsa mer pengar på forskning och
              utveckling. I vår senaste budgetmotion lägger vi 1 miljard mer
              än regeringen på forskning och utveckling av förnybara bränslen
              och förnybar energi. Vi vill se ett tydligt incitament för de
              privatpersoner som vill köpa en ny miljöbil. Vi har sagt att vi
              vill se en skatterabatt på 10 000 kr. Det ska vara ett rättviseförhållande,
              så att det inte bara är de som har möjlighet att ha en tjänstebil
              som ska kunna få göra det miljövänliga valet men också tjäna pengar
              på att välja en miljöbil.
            </seg>
            <seg n="31b80809">
              Vi vill också se en utveckling där vi skapar fler personliga
              incitament som gör att man kan tjäna pengar på att vara miljövänlig.
              Där tycker vi att det har förts fram intressanta tankar om ett
              system med personliga utsläppsrätter. Det vill vi titta närmare
              på. Vi tycker att det skulle kunna vara en tydlig del i en parlamentarisk
              utredning som undersöker hur vi ska komma till rätta med klimatproblemen
              och vilka klimatmål vi ska sätta upp.
            </seg>
            <seg n="76acc205">
              Fru talman! Ingen vet hur snabbt den här utvecklingen kan gå.
              Ingen vet exakt vilka tekniker som är lösningen för framtiden.
              Vi behöver från politikens håll sätta upp regler som styr i rätt
              riktning och som ser till att vi gör det möjligt att göra det
              här teknikskiftet och ett tekniksprång som får en påverkan både
              nationellt och globalt, för vi vet att det kan gå snabbt. Se bara
              på förändringen från fast telefon till bärbar och nu på utvecklingen
              av mobiltelefonen.
            </seg>
            <seg n="5a0e9975">
              Vi vill se en grön industripolitik från Centerpartiets sida.
              Vi vet att de svenska företagen kan spela en mycket central roll.
              Många av dem har redan i dag gjort mycket för en hållbar utveckling,
              men med en grön industripolitik, med långsiktighet och en målmedvetenhet
              kan vi nå en bra bit till på vägen.
            </seg>
            <seg n="bc9d332a">
              Vi vill stimulera de företag och individer som väljer att gå
              före. Vi tycker att det är bra mycket bättre att stimulera och
              uppmuntra dem som väljer ett miljövänligare alternativ än att
              försöka ändra människors och företags beteenden genom straff.
              Innerst inne vill alla vara miljövänliga. De flesta, om inte alla,
              företag vill vara miljövänliga. Vår uppgift är att hjälpa dem
              genom en enklare, lönsammare och framför allt bättre miljöpolitik.
              Det är vad en kommande alliansregering kommer att göra efter valet.
            </seg>
            <seg n="1349e012">
              Jag vill yrka bifall till reservation 10.
            </seg>
          </u>
          <note type="speaker" n="8f17dc26">
            Anf. 6 ÅSA DOMEIJ (mp):
          </note>
          <u who="asa_domeij_0a2a21" xml:id="i-a16ec6ab963be26e-0" n="a22ae9f4">
            <seg n="4827d3d9">
              Fru talman, ledamöter! I politiken brukar vi ofta prata om rättvisa.
              Rättvisa är någonting som går in i många politikområden. Kanske
              tänker vi oftast på utvecklingssamarbete, biståndspolitiken alltså,
              eller på socialpolitiken, handelspolitiken, ekonomisk politik
              med transfereringssystem och offentlig service. Men frågan är
              om vi inte i dag behandlar det allra viktigaste området för rättvisepolitiken.
            </seg>
            <seg n="a72ca2c5">
              Klimatpolitiken handlar ju om global rättvisa. De fattigaste,
              som drabbas värst av miljöförstöringen, är de som också har svårast
              att skydda sig mot den. När det gäller den globala miljöfrågan
              är det dessutom så att det är vi i den rika delen av världen som
              står för så oerhört mycket mer utsläpp per capita än de fattigaste
              människorna, som troligen kommer att drabbas värst.
            </seg>
            <seg n="7aaee15d">
              Samtidigt är det givetvis så att när vi håller på med ett sådant
              här storskaligt experiment världen över vet vi inte vad som kommer
              att hända i vår del av världen.
            </seg>
            <seg n="e27a0aa2">
              En del kanske tror att vi kommer att tjäna pengar för att skogen
              kommer att växa snabbare, men vi vet inte om det kommer att bli
              så. Det kanske blir så att man får mer problem med svampsjukdomar
              som greminella i skogen och en sämre produktion i stället.
            </seg>
            <seg n="40643f0a">
              Lars Lindblad sade att det här är en stor internationell utmaning,
              och det kan jag verkligen skriva under på. Det är en utmaning,
              för det handlar så oerhört mycket om solidaritet. Och solidaritet
              är någonting som verkligen är svårt när det väl kommer till handling.
            </seg>
            <seg n="64d30fe0">
              Ofta diskuterar vi målen, och ofta kanske vi står närmare varandra
              politiskt när det gäller målen. Anledningen till att vi inte samarbetade
              med Socialdemokraterna och Vänsterpartiet om klimatpropositionen
              var inte att vi egentligen var missnöjda med målnivåerna i propositionen.
              Men för att klara målen tyckte vi att åtgärderna inte räckte till,
              åtgärder som dessutom ofta tillhör andra politikområden.
            </seg>
            <seg n="a47ec5dd">
              Det är styrmedelsfrågorna som är viktiga. Ibland pratar man så
              mycket om vad som borde göras rent praktiskt, som att byta teknik
              och ändra livsstil. Men det som leder fram till de praktiska åtgärderna
              i samhället är styrmedlen. Där är jag väldigt glad att vi har
              jobbat på riktigt bra med den gröna skatteväxlingen under den
              här mandatperioden. Det låter väldigt hoppfullt när Lennart Fremling
              lovar marknadsekonomiska styrmedel med en borgerlig regering.
              Men de borgerliga partierna brukar kritisera den gröna skatteväxlingen
              utan att presentera några alternativ. Sedan tror jag att Lennart
              Fremling personligen är övertygad, men det är en annan sak.
            </seg>
            <seg n="00819e52">
              Nu har vi faktiskt fått hjälp av marknaden. Det kan vara lättare
              att jobba med klimatfrågorna tack vare att energipriserna har
              gått upp. Förutom att ekonomi styr väldigt mycket av vårt handlande,
              livsstil och teknikutveckling skapar den också en medvetenhet.
              Jag tror att fler människor börjar fundera på problemet med klimatfrågan
              i sig där man säger: Men oljan, räcker den verkligen? Det börjar
              bli väldigt dyrt. Då kanske det finns en grogrund för ett större
              medborgerligt stöd för en aktiv politik. Det är i alla fall vad
              jag hoppas.
            </seg>
            <seg n="0409aba3">
              Jag håller med Lars Lindblad om att det är ett problem att vi
              har en större medvetenhet om miljöfrågorna och att vi ändå ibland
              i debatten får fokus på bensinpriser eller elpriser. Samtidigt
              ska vi veta att det är de som är missnöjda i politiken som ofta
              hörs väldigt mycket. Ibland visar det sig i undersökningar att
              vi politiker faktiskt inte förstår hur stora förändringar som
              många människor är beredda att göra för att uppnå viktiga saker
              på miljöområdet. Jag tror att det finns ett mycket större stöd
              än vad vi tror när vi skaffar oss information från artiklar i
              kvällspressen om bensinpriserna till exempel.
            </seg>
            <seg n="8e8212c5">
              Sedan finns det andra styrmedel som är viktiga som investeringsprogrammet,
              Klimp har nämnts. Jag vill också lyfta fram en annan bra sak som
              vi har gjort tillsammans med s och v under den här mandatperioden.
              Det är miljöbilsprogrammet, som är ett samlat paket av åtgärder
              och som lett till en miljöbilsexplosion som saknar internationellt
              motstycke, det vill säga att försäljningen ökar, inte år för år
              utan månad för månad enligt statistiken. Det är en väldigt stor
              miljöpolitisk framgång.
            </seg>
            <seg n="fd42c6e3">
              Målnivåerna måste jag säga någonting om och hur vi ser på dem.
              I Miljöpartiet pratar vi om rättvist miljöutrymme. Vi tycker egentligen
              att alla människor har en lika stor rätt till ett utsläppsutrymme.
              Det handlar om att vi som har så höga utsläpp per person måste
              minska utsläppen väldigt mycket. Det handlar om en utsläppsminskning
              på i storleksordningen 85 % till 2050. Vi tycker att vi ska göra
              den utsläppsminskningen i jämn takt, inte skjuta den på framtiden,
              till framtida generationer och politiker med hopp att det ska
              gå lättare då. Jag tror att det här alltid kommer att vara en
              svår utmaning, och det kommer aldrig att vara särskilt enkelt.
            </seg>
            <seg n="9ab0579a">
              Jag vill också peka på risker. När vi jobbar med något som är
              ett svårt och ofta kontroversiellt område försöker vi tänka oss
              lösningar som vi tror inte ingriper så mycket i samhället och
              förändrar så mycket och där vi tror att vi kanske inte behöver
              minska vår energiförbrukning till exempel.
            </seg>
            <seg n="d2e6f8e6">
              Vi har en reservation om koldioxidlagring. Där ser vi stora risker
              med att man drar växlar på en teknik som är väldigt osäker och
              där vi inte vet om den kommer att fungera. Man kanske överdriver
              hur mycket koldioxid man skulle kunna lagra på det här sättet,
              om det över huvud taget går.
            </seg>
            <seg n="4b39fc6f">
              Så säger man att utsläppsminskningarna bör ske någon annanstans.
              Men vi måste göra utsläppsminskningar både här och någon annanstans
              med synsättet att uppnå ett rättvist miljöutrymme, att varje människa
              har rätt till lika mycket utsläpp.
            </seg>
            <seg n="ff78e216">
              Tron på jord- och skogsbruk är en annan sak. Det finns jättestora
              möjligheter till att öka biobränsleuttagen. Men ibland kan man
              av debatten tro att den ökade produktionen ska lösa precis allting.
              Det kommer den ju inte att göra. Vi måste jobba väldigt mycket
              med att effektivisera och minska energiförbrukningen. Vi politiker
              måste våga säga att vi inte kan fortsätta att låta energiförbrukningen
              krypa uppåt, utan den måste gå åt andra hållet och börja minska.
              Tänk om vi kunde bli lika eniga där som vi är när det gäller att
              det här är ett problem i grunden!
            </seg>
            <seg n="3d366378">
              Utsläppsrätterna är jätteintressanta, lika effektiva egentligen
              som att använda sig av miljöskatter som koldioxidskatt. Men problemet
              är att vi inte har lyckats använda styrmedel på ett bra sätt.
              Idén med utsläppsrätter är inte att man ska ha ett administrativt
              handelssystem, utan det är att stegvis minska tilldelningen till
              systemet. Det är då utsläppen minskar. Där är det väldigt viktigt
              att Sverige har en aktiv roll för att trycka på.
            </seg>
            <seg n="35339d62">
              Ofta i politiken pratar vi om att det är så fint med ett underifrånperspektiv.
              Men i fallet utsläppsrätter vill jag förespråka ett uppifrånperspektiv.
              Det är en helt vansinnig ordning att varje land ska komma till
              kommissionen och säga att så här mycket vill vi släppa ut. Det
              är det som leder till en verklig huggsexa och som gör att utsläppsrätterna
              inte fungerar för att trycka ned utsläppen. Här måste det bli
              en annan ordning så att länderna av kommissionen blir tilldelade
              en viss utsläppsmöjlighet.
            </seg>
            <seg n="71f24a0f">
              En annan sak när det gäller utsläppsrätterna är att det vore
              förödande att ta in trafiken i samma bubbla som den övriga handlande
              sektorn, för i trafiken är betalningsviljan så god. Europas politiker
              kommer aldrig att minska tilldelningen så mycket att man lägger
              ned stålverken i Europa. Det här innebär att man för trafiken
              med en stor betalningsvilja inte kommer att få någon miljöstyrning.
              För flyget, som gärna vill in i den nuvarande bubblan, innebär
              det här ett sätt att slippa annan miljöstyrning och andra miljöskatter
              helt enkelt. Om vi ska jobba med flyget inom utsläppshandeln måste
              vi ha en annan bubbla, åtminstone om vi vill göra något åt flygets
              miljöproblem.
            </seg>
            <seg n="1a164e88">
              Givetvis ska utsläppsrätterna i framtiden säljas och auktioneras
              ut. Annars är det helt enkelt så att skattebetalarna delar ut
              förmögenheter gratis, som de industrier som får alldeles för mycket
              utsläppsrätter helt enkelt kan sälja och spekulera med på en marknad.
            </seg>
            <seg n="b87d10e5">
              Till sist: Jag tror att vi tillsammans kan bidra med mera av
              politiskt ledarskap, där vi pekar på att det finns en koppling
              mellan vår livsstil, vårt teknikval och händelser i andra delar
              av världen, händelser som vi kan följa på tv-skärmarna, som stora
              katastrofer. Det gäller att öka medvetenheten bland människorna
              om att den politik vi för och det vi gör i vår vardag påverkar
              människor inte bara här utan även långt bort.
            </seg>
          </u>
          <note type="speaker" n="7331f6d0">
            Anf. 7 CHRISTIN HAGBERG (s):
          </note>
          <u who="christin_hagberg_d75221" xml:id="i-75238e00b1fc3ab3-0" n="cb3ed565">
            <seg n="4effbe09">
              Fru talman! Jag vill börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="402b3296">
              Miljöfrågorna blir allt viktigare, inte minst för svenska folket
              som tycker att det är en av de fem viktigaste frågorna inför valet
              i höst. Däribland är klimatfrågan den viktigaste. Den kommer som
              enskild fråga faktiskt som nr 8, det vill säga bland de tio första.
            </seg>
            <seg n="5db406fd">
              Detta har vi kunnat se under det senaste året av mediernas fokusering
              och många artiklar om hur en uppvärmning kommer att påverka oss,
              våra barn och inte minst våra barnbarn och barnbarnsbarn.
            </seg>
            <seg n="bb8d8f2b">
              Mediernas bevakning tillsammans med exceptionella händelser runtom
              i världen har gjort att många i dag vill prata, fråga och diskutera
              vad man som enskild kan göra för att dämpa temperaturökningen
              genom att förändra sitt eget beteende. Jag riktar ett stort tack
              till medierna som med den uppmärksamhet som de har gett frågan
              har hjälpt oss att skapa intresse för frågan.
            </seg>
            <seg n="e3847cc5">
              Fru talman! Sverige har en ledande roll i klimatarbetet. Vi har
              minskat de nationella utsläppen och i global samverkan lagt grunden
              för en långsiktigt hållbar internationell politik för att begränsa
              klimatpåverkan globalt.
            </seg>
            <seg n="e2bd1f7e">
              Vår utgångspunkt är att den svenska klimatstrategin ska vara
              ett föredöme genom att fortsätta att visa att det är möjligt att
              förena en offensiv miljöpolitik med en god ekonomisk tillväxt.
            </seg>
            <seg n="f8e93181">
              År 2002 fastslog riksdagen ett miljökvalitetsmål för begränsad
              klimatpåverkan. De svenska utsläppen av växthusgaser ska som ett
              medelvärde för perioden 20082012 vara minst 4 % lägre än utsläppen
              år 1990.
            </seg>
            <seg n="c858a0ef">
              Detta mål kommer vi med all sannolikhet att nå genom att hela
              tiden jobba med olika styrmedel såsom klimatinvesteringsprogram,
              informationsinsatser, effektivare användning av energi, främjande
              av förnybara energislag och olika ekonomiska styrmedel. Listan
              över hur vi jobbar med att minska våra utsläpp av växthusgaser
              kan göras hur lång som helst.
            </seg>
            <seg n="baa42380">
              Trots att vi har kommit en bit på väg räcker det inte på långa
              vägar. Därför kom vi i höstas tillsammans med våra vänner i EU-gemenskapen
              överens om att vi måste fortsätta vårt påbörjade arbete inom klimatområdet.
            </seg>
            <seg n="f93e6e56">
              Vi fastslog då på europeisk nivå att vi ska ha som inriktningsmål
              att minska utsläppen med 1530 % till år 2020 och vi fastslog ett
              temperaturmål om en maximal global genomsnittlig uppvärmning med
              två grader Celsius.
            </seg>
            <seg n="3f261eec">
              Detta följer vi nu upp i detta betänkande. Vi beslutar om ett
              mål på medellång sikt. Utsläppen för Sverige bör för år 2020 vara
              25 % lägre än utsläppen år 1990. Målet utgår från EU:s fastslagna
              inriktning. Målet ska fortlöpande följas upp i samband med de
              kontrollstationer som kommer att vara minst vart femte år med
              början år 2008.
            </seg>
            <seg n="6c3ba692">
              Inför kontrollstationen år 2008 ska vi också utreda hur olika
              sektorer i samhället ska kunna bidra till uppfyllandet av målen
              på medellång sikt. Vi kommer att utveckla sektorsvisa inriktningsmål.
              Dessa kommer att bli betydelsefulla för att vi ska nå målet till
              år 2020.
            </seg>
            <seg n="d0619a78">
              Vi följer också upp målet på lång sikt genom att lägga till ett
              temperaturmål om en maximal global genomsnittlig uppvärmning med
              två grader. Detta motsvarar det tidigare beslutet om koldioxidkoncentrationen
              i atmosfären.
            </seg>
            <seg n="9837c545">
              Fru talman! En sammanhållen klimat- och energipolitik är väsentlig
              om vi ska lyckas få ned våra utsläpp av växthusgaser. Det handlar
              också om det ansvar som vi har mot kommande generationers möjlighet
              till ekonomisk, social och miljömässigt hållbar utveckling.
            </seg>
            <seg n="930a2129">
              Utgångspunkter och riktlinjer för detta har riksdagen tidigare
              lagt fast i flertalet betänkanden. För den omställning som detta
              kräver behövs omfattande investeringar och det kommer att ta lång
              tid. Därför behövs också beslut som är långsiktiga.
            </seg>
            <seg n="a2bd055e">
              Övergången till förnybara energikällor och ökad energieffektivisering
              är centrala delar i detta. På lång sikt ska energitillförseln
              baseras på förnybara källor och inte på fossilt bränsle som olja,
              kol och gas och inte heller på uran.
            </seg>
            <seg n="2e94cd1e">
              Ett av de styrmedel som vi använder är handel med utsläppsrätter.
              Det har varit i gång i cirka ett och ett halvt år, och det finns
              en stor enighet om att detta är ett bra sätt att styra för att
              få ned utsläppen. Just nu omfattar det den sektor där den energiintensiva
              industrin ingår.
            </seg>
            <seg n="928b482f">
              Nu har också arbetet för att få in fler sektorer i detta system
              kommit i gång. Om det kommer att bli i samma bubbla eller om andra
              sektorer kommer att ha egna bubblor kommer att visa sig i framtiden.
              Det viktigaste i detta är att man har fokus på problematiken.
              Då tänker jag framför allt på transportsektorn.
            </seg>
            <seg n="a7b07634">
              Transportsektorn är den sektor som ökar sina utsläpp. År 2002
              hade man ökat sina utsläpp med 10 % jämfört med 1990. De har inte
              blivit mindre sedan dess. Vårt mål är att transportsektorn ska
              ha stabiliserat sina utsläpp på 1990 års nivå till år 2010. Därefter
              ska de minska.
            </seg>
            <seg n="9506dfe9">
              Fru talman! När jag läser de motioner som är skrivna med anledning
              av den proposition som ligger till grund för betänkandet kan jag
              konstatera att vi är flera partier som ligger nära varandra i
              klimatpolitiken. Det kan vi också konstatera efter dagens inlägg.
              Det finns dock ett parti som skiljer sig. Det är Moderaterna.
            </seg>
            <seg n="d01b7ce7">
              I sin motion föreslår man två saker. Den ena är att tillsätta
              en parlamentarisk utredning för den fortsatta klimatpolitiken.
              Den andra är energipolitikens koppling till klimatpolitiken och
              då med inriktningen att marknaden ska bestämma hur energipolitiken
              ska se ut. Så står det i motionen.
            </seg>
            <seg n="0a19d62a">
              Några större ambitioner har man alltså inte och i de sex gemensamma
              reservationer som de fyra borgerliga partierna har är det just
              detta om en parlamentarisk utredning som skiljer i förhållande
              till betänkandet.
            </seg>
            <seg n="5d35c36c">
              En handlar om kritik mot regeringen. En handlar om att man inte
              är nöjd med skrivningarna i propositionen. Det kan jag tycka är
              en administrativ fråga.
            </seg>
            <seg n="7fd17972">
              Det finns olika tolkningar när det gäller skrivningarna om sektorsvisa
              minskningar tidigare än 2015. Jag menar att skrivningarna går
              ut på att vi ska ha kommit till rätta med det och fått det så
              att vi redan till 2015 ser en effekt av hur de olika sektorerna
              jobbar.
            </seg>
            <seg n="7156e725">
              Gemensam energi- och klimatpolitik på europeisk nivå är en kd-motion.
              Det är jättebra, men det finns ju en EU-strategi. Man kan ju alltid
              bättra på.
            </seg>
            <seg n="6ea6142d">
              Den reservation som flertalet har yrkat bifall till handlar om
              fastighetsskatt. Där är redan en översyn på gång.
            </seg>
            <seg n="f14d44df">
              Jag menar att det finns en väldigt stor enighet mellan de olika
              partierna när det gäller klimatpolitiken.
            </seg>
            <seg n="9de86a6b">
              Det har uppstått ett antal frågor som jag vill passa på att ställa
              till de olika partierna.
            </seg>
            <seg n="a0aebda1">
              Lars Lindblad från Moderaterna hade i och för sig ett bra inlägg.
              Han är en duktig retoriker. Jag vill höra lite mer från Lars Lindblad
              om styrmedel. Vilka styrmedel har man tänkt använda? Man tycker
              inte att grön skatteväxling är bra. Det får man naturligtvis tycka,
              men vad vill man ha i stället? Det är naturligtvis både vi och
              inte minst väljarna intresserade av.
            </seg>
            <seg n="6b1f9930">
              Hur vill man gå till väga för att styra över till ett mer klimatanpassat
              och miljövänligt samhälle?
            </seg>
            <seg n="1b18f71f">
              Man vill fortsätta med kärnkraften, säger Lars Lindblad, så länge
              den har hållbarhet och man kan reinvestera i de befintliga verken.
              Vill man bygga fler? Det vet vi inte. Moderaterna har aldrig sagt
              någonting om det. Folkpartiet har varit ärligt, även om man efter
              tisdagens presskonferens kan undra över vad de egentligen vill.
              Man säger åtminstone att man vill bygga ut.
            </seg>
            <seg n="b1c51582">
              På tal om tisdagens presskonferens om alliansens energiuppgörelse
              sade Göran Hägglund från Kristdemokraterna att man nu har tagit
              ett helhetsgrepp om energi- och klimatpolitiken. Men ingen har
              lyckats läsa ut vad det helhetsgreppet innebär. I dag har ni chans
              att informera oss andra om vad detta helhetsgrepp som ni nu har
              tagit innebär.
            </seg>
            <seg n="33a4c536">
              Jag vill också passa på att ställa en fråga till Centern. Maud
              Olofsson sade vid presskonferensen att hon inte vill berätta i
              fråga om vad som Centern har fått ge efter. Vad är det som är
              så hemligt, Claes Västerteg, och som ni inte vill berätta? Om
              ni inte vill berätta det för oss är kanske väljarna intresserade
              av att få veta det. Det är också intressant att få höra.
            </seg>
            <seg n="13531e72">
              Sven Gunnar Persson säger att kärnkraften under en övergångsperiod
              är nödvändig. Men sedan då? Det är jätteintressant att få veta
              vad ni tycker.
            </seg>
            <seg n="70cded84">
              Vi vet sedan tidigare att framför allt Kristdemokraterna är väldigt
              positivt inställda till Klimp, det vill säga klimatinvesteringsprogrammet.
              Men era kamrater från Moderaterna vill ju ta bort det. Hur ställer
              sig det borgerliga alternativet till detta? Det kanske man kan
              lägga in i frågan om vilka styrmedel som ni har tänkt använda
              för att komma till rätta med klimatproblemen? Det kan vara intressant
              att få veta vilka alternativ som svensk politik har ett valår
              som detta 2006.
            </seg>
          </u>
          <note type="speaker" n="f7b39e86">
            Anf. 8 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-1" n="c772d70d">
            <seg n="acd86dc4">
              Fru talman! Jag börjar med att svara på Christin Hagbergs frågor
              som jag ställer mig lite undrande till. Hon kritiserar vår idé
              om en ny klimatutredning som offensivt ska knyta det långsiktiga
              målarbetet till reella åtgärder. Det skiljer sig från det förslag
              som vi har här på bordet i dag där det bara är procentsatser som
              inte direkt är knutna till åtgärdspolitik, vilket jag tror är
              problematiskt både ur ett förankringsperspektiv och ur ett realiseringsperspektiv.
            </seg>
            <seg n="bcd08675">
              Det verkar inte som om Christin Hagberg har läst alliansens energiöverenskommelse
              särskilt väl. Den innehåller grunden för hur vi kortsiktigt vill
              lösa problemen i fråga om energipolitiken kopplad till klimatpolitiken,
              och den är ganska bra. Sedan har vi sagt att vi håller mer öppet
              för den långsiktiga energipolitiken.
            </seg>
            <seg n="0f4fd5f3">
              Men detta är otroligt mycket tydligare än det samarbete som vänstersidan
              nu har. Vi vet faktiskt inte vad ni kommer att göra om ni skulle
              bilda en regering, och om det ska vara bara Socialdemokraterna
              eller ni tillsammans med Vänstern och Miljöpartiet eller någon
              annan. Väljarna och vi vet inte vad ni står för inför nästa mandatperiod.
              Det tycker jag är det mest intressanta.
            </seg>
            <seg n="c562e399">
              Sedan finns det lösa anklagelser om att vi inte vill ha några
              styrmedel. Vi säger att marknaden ska ta ett större ansvar för
              klimatpolitiken. Men vi säger absolut inte nej till styrmedel.
            </seg>
            <seg n="cca201da">
              Det var faktiskt Moderata samlingspartiet som var det första
              partiet i riksdagen som tog upp klimatfrågan i mitten av 80-talet.
              Vi var också det första partiet att föreslå handel med utsläppsrätter.
              Vi står bakom handeln med utsläppsrätter, och vi vill vidga och
              fördjupa den. Vi står bakom att det ska vara koldioxidskatt på
              de delar som inte ingår i den handlande sektorn och så vidare.
            </seg>
            <seg n="70a4baf9">
              Vi vill stoppa den vansinniga nedläggning som nu ska ske av kärnkraften.
              Kärnkraften är nämligen nyckeln till om Sverige ska kunna klara
              sina klimatåtaganden på 1020 års sikt. Då måste kärnkraften finnas
              med under denna övergångstid, annars kommer man aldrig att klara
              av den.
            </seg>
          </u>
          <note type="speaker" n="d3424cf2">
            Anf. 9 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-1" n="cb3ed565">
            <seg n="acf57178">
              Fru talman! Det var inte mycket till svar som vi fick. Jag sade
              aldrig att jag var kritisk till en parlamentarisk utredning. Jag
              konstaterade bara att det var ett av de två förslag som ni hade
              i er motion. Vi har inte tagit ställning till om det ska vara
              en parlamentarisk utredning eller en expertutredning.
            </seg>
            <seg n="af5286a9">
              Du säger att ni kortsiktigt har fattat ett beslut, eller kommit
              överens. Men det finns ju ett behov av långsiktighet i denna fråga.
              Ni lär väl återkomma till det.
            </seg>
            <seg n="3ce002f6">
              Lars Lindblad säger: Vi säger inte nej till styrmedel.
            </seg>
            <seg n="40e3d82d">
              Nej, men eftersom ni inte tycker att våra styrmedel är bra frågade
              jag vilka styrmedel som ni tycker är bra. Du sade att koldioxidskatten
              var okej i fråga om de delar som inte berörs av handeln med utsläppsrätter.
              Men vad har ni mer? Det räcker ju inte. Vad vill ni mer göra i
              fråga om detta?
            </seg>
            <seg n="963cfd93">
              Lars Lindblad sade att Moderaterna var det första partiet som
              tog upp klimatfrågan. Vi hörde nyss Lennart Fremling från Folkpartiet,
              som ingår i alliansen, säga att vi 1972 hade ett miljömöte här
              i denna sal då klimatfrågorna togs upp. Det var väl lite innan
              ni tog upp det på 80-talet?
            </seg>
            <seg n="06c093d6">
              Jag vet att ni är för kärnkraften. Men vad är alternativet? Kommer
              de reaktorer som finns i dag att finnas kvar i Moderaternas värld
              för evigt, eller kommer ni att bygga nya, eller vad kommer ni
              att göra för att satsa på en framtida förändring av energimixen
              i Sverige?
            </seg>
            <seg n="c551ea45">
              Jag ställer mig fortfarande lite frågande till er politik.
            </seg>
          </u>
          <note type="speaker" n="5a65fcde">
            Anf. 10 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-2" n="c772d70d">
            <seg n="24a595b2">
              Fru talman! De som lyssnar kan gå in på Internet och läsa mitt
              inledningsanförande. Där framgår en ganska bra struktur på vilka
              styrmedel och vilken politik som vi vill ha för att lösa klimatproblemen.
              Jag förstår över huvud taget inte att Christin Hagberg anklagar
              mig för att inte ha några som helst medel för att hantera de mål
              som jag har talat om.
            </seg>
            <seg n="e4188266">
              Dessutom måste jag konstatera att alliansens överenskommelse
              nu kritiseras för att vara alltför kortsiktig. Men det är ju en
              överenskommelse som kommer att gälla under de närmaste fyra åren.
              På vänstersidan vet vi möjligen vad som kommer att gälla under
              det närmaste halvåret, men inte därefter.
            </seg>
            <seg n="ca4475a9">
              Kikaren borde därför snarare vändas mot vänstersidan. Vad är
              er kortsiktiga energipolitik? Hur många kärnkraftverk tänker ni
              lägga ned under nästa period och så vidare? Detta har vi faktiskt
              tagit upp.
            </seg>
            <seg n="ce04f1ed">
              När det gäller fastighetsskatten har jag konstaterat att det
              finns ett antal partier som tycker att det är helt orimligt att
              vi å ena sidan har ett ROT-avdrag för energibesparande åtgärder
              som ska leda till att folk ska satsa på att byta ut sin oljepanna
              eller byta ut sina fönster mot mer energieffektiva. Det tror jag
              att vi alla här i kammaren stöder som idé. Men när man anmäler
              detta och följer reglerna blir man å andra sidan upptaxerad och
              får betala mer fastighetsskatt. Man blir alltså straffad för de
              miljöinsatser som man gör. Det leder till två saker, nämligen
              att folk antingen fuskar med sina husdeklarationer, eller att
              man blir straffad för att man gör en god miljöinvestering.
            </seg>
            <seg n="cc178dc6">
              Nu har vi ett tillkännagivande till regeringen som ligger här,
              men det avstyrker Socialdemokraterna. Jag undrar varför. Christin
              Hagberg hänvisar till någon utredning. Men här har vi ett skarpt
              tillkännagivande till regeringen där vi kräver att regeringen
              ska återkomma med ett förslag om att förändra fastighetsskatten
              så att den så att säga blir mer miljövänlig. Varför avstyrker
              ni det om ni redan tycker det?
            </seg>
          </u>
          <note type="speaker" n="1aa5adfe">
            Anf. 11 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-2" n="cb3ed565">
            <seg n="06aafbce">
              Fru talman! Jag är övertygad om att både ni och svenska folket
              vet vad Socialdemokraterna tycker om kärnkraften.
            </seg>
            <seg n="8f8c9b0e">
              Jag förstår er frustration över att alltid få sitta i opposition.
              Men en regeringsbildning sker ju först efter att väljarna har
              sagt sitt. Och vi kanske ska ge dem chansen att antingen rösta
              på något av de partier som de tycker är vettiga och som driver
              en bra miljöpolitik eller på något parti där man inte riktigt
              vet vad som gäller. Det är trots allt så att den uppgörelse som
              ni har gjort när det gäller energi- och klimatpolitiken har ifrågasatts
              av alla medier som jag har följt, även av de borgerliga tidningarna.
              De undrar vad ni egentligen vill.
            </seg>
            <seg n="3a9fec7a">
              Man säger att Folkpartiet och Lars Leijonborg ångrade sig samma
              dag som man antog valmanifestet och skulle bygga ut kärnkraften.
              Och Maud Olofsson säger att det inte blir någon förändring av
              kärnkraftspolitiken under de närmaste fyra åren. Det är ju det
              som gäller.
            </seg>
            <seg n="14a1ba17">
              Vi har lagt fast riktlinjerna för en sammanhållen energi- och
              klimatpolitik. Vi har en långsiktig politik. Man vet vad som gäller.
              Och detta gäller naturligtvis även efter höstens val. Så är det.
            </seg>
          </u>
          <note type="speaker" n="1748ca8f">
            Anf. 12 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-b27613bcbae41622-1" n="3d5d15ff">
            <seg n="1b5f2f02">
              Fru talman! Jag begärde ordet innan Christin Hagbergs frågor
              dök upp. Jag tyckte att hon var lite slarvig i sin beskrivning
              av hur hon såg på temperaturmålet i relation till det tidigare
              målet. Hon sade att det motsvarade det tidigare målet. Vad menar
              du med det egentligen?
            </seg>
            <seg n="a7038c6d">
              Forskningen och många menar att om man begränsar medeltemperaturhöjningen
              till två grader kan det innebära att vi måste ha en lägre koncentration
              av koldioxid i atmosfären än vad man tidigare sagt. Man har sagt
              att 550 ppm motsvarar ungefär två grader. Alltfler forskare talar
              om att vi kanske inte kan ha mer än 450 eller 500 ppm. Där måste
              du förklara dig lite.
            </seg>
            <seg n="0e44f1fd">
              Eftersom du inte verkar har läst uppgörelsen kan jag bara dra
              rubrikerna över vad den innehåller: miljövänlig transportsektor,
              energiforskning, energieffektivitet och sparande, underlätta för
              miljövänlig energiproduktion, fungerande konkurrens på elmarknaden
              och kärnkraftens fortsatta drift.
            </seg>
            <seg n="3568f022">
              Jag tror att Christin Hagberg inte ska vara så otroligt provocerande
              i den här delen. Alliansen är öppen och vill ha en blocköverskridande,
              bred och långsiktig energi- och miljööverenskommelse i de delar
              som vi lägger fram. Jag tror nog att Socialdemokraterna kommer
              att vilja göra upp om det mycket brett framöver.
            </seg>
          </u>
          <note type="speaker" n="174ee337">
            Anf. 13 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-3" n="cb3ed565">
            <seg n="50696ec3">
              Fru talman! Jag har bara läst mig till att två graders temperaturhöjning
              motsvarar målsättningen vi har i dag om koncentrationen i atmosfären.
              Det har jag läst mig till. Jag förutsätter att det är rätt när
              det står på flera olika ställen. Jag har läst igenom massor av
              papper inför den här debatten. Jag förutsätter att det är rätt.
              Men det kan vi väl kontrollera i efterhand.
            </seg>
            <seg n="96f9990e">
              Sedan tackar jag för inbjudan till diskussioner. Det är inte
              så att jag är kritisk bara för att ni har gjort upp. Det har varit
              förväntat sedan länge att man skulle göra upp inför valet. Det
              har naturligtvis varit en nagel i ögat att man inte har kunnat
              komma fram i den frågan. Det har vi förstått av de rubriker som
              man har satt från de olika partierna.
            </seg>
            <seg n="816a8ad9">
              Det handlar ändå om innehållet. Vad är det för styrmedel? Du
              sade tydligt och klart i ditt anförande att till exempel klimatinvesteringsprogrammen
              är väldigt intressanta, och ni är positiva till det. Om jag inte
              minns fel föreslår ni till och med mer pengar än vad regeringen
              gör till Klimp.
            </seg>
            <seg n="99a3cf9c">
              Jag vet att det finns andra partier bland de fyra som vill samverka
              som inte tycker att det är så bra. Då vill man veta: Kommer programmen
              att finnas kvar? Framför allt de kommuner som har fått del av
              pengarna vill naturligtvis veta: Får vi fortsätta?
            </seg>
            <seg n="3078d99d">
              Vi kan till exempel ta Kristianstad. Du talar mycket om Mälardalen.
              Vi har Kristianstad nere i Skåne som redan i dag ligger illa till.
              De satsar massor med pengar för att undvika de skador som översvämningarna
              ger och för att åtgärda skador av de översvämningar de redan har
              haft till följd av ökat vattenstånd.
            </seg>
            <seg n="a5e16fdc">
              Det är intressant för oss att veta: Kommer programmen att finnas
              kvar, eller kommer de inte att finnas kvar? Det tror jag är en
              fråga som väldigt många vill ha svar på.
            </seg>
          </u>
          <note type="speaker" n="6429a736">
            Anf. 14 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-b27613bcbae41622-2" n="3d5d15ff">
            <seg n="cc1fe300">
              Fru talman! Jag vet inte vilka papper som Christin Hagberg har
              bläddrat i innan den här debatten där hon upptäckt att 500 ppm
              skulle vara en koncentration i dag eller motsvara två grader.
              Dagens nivå ligger någonstans på 350450 ppm beroende på hur man
              mäter. Det kan vara 300, 350 eller 400 ppm. FN:s klimatpanel har
              pekat på det faktum att 550 ppm kommer att vara för mycket om
              man ska hålla sig på två grader.
            </seg>
            <seg n="096c96ad">
              Vi är i dag här för att diskutera regeringens proposition. Man
              kan ställa samma frågor till Christin Hagberg. Vad kommer det
              att bli för politik efter valet? Här finns det fyra partier som
              har 360 i uppgörelser, eller vad det är som Fredrik Reinfeldt
              brukar säga, medan vi bakom den här propositionen bara har två
              partier. Miljöpartiet har mycket långtgående krav på vilka åtgärder
              som ska vidtas, och därför är man inte med på propositionen. Vilken
              politik kommer det att bli om vänstern vinner?
            </seg>
            <seg n="688a7436">
              Vi har lagt grunden i överenskommelsen för en långsiktig och
              förhoppningsvis blocköverskridande överenskommelse om energi-
              och klimatpolitiken. Den tror jag håller väldigt långt, om ni
              studerar den lite ingående.
            </seg>
          </u>
          <note type="speaker" n="f09c6338">
            Anf. 15 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-4" n="cb3ed565">
            <seg n="2b2ce092">
              Fru talman! Jag sade att vi skulle reda ut det där med ppm och
              gradtalet senare. Jag har i varje fall uppfattat det som jag sade
              när jag har läst det. Men om du har uppfattat det annorlunda får
              vi väl försöka att reda ut det med någon expert någonstans.
            </seg>
            <seg n="886fa79d">
              Jag går återigen till frågan om regeringsbildningen. Ni säger
              att ni hade 360 i uppgörelser. Vad är det för uppgörelser, 360?
              Vad är det för någonting? Den enda som jag känner till som ni
              verkligen har kommit överens om är överenskommelsen i Bankeryd
              som är så omtalad. Men den behöver vi inte gå in på här. Sedan
              har ni energi- och klimatöverenskommelsen, där ni har tagit ett
              helhetsgrepp. Det har din partiledare sagt. Jag är fortfarande
              intresserad av att få veta mer. Jag får förmodligen del av den
              från Sven Gunnar Persson här, som välvilligt delar med sig.
            </seg>
            <seg n="4aa8b932">
              När det gäller regeringsbildningen i höst ska tre olika partier
              komma överens. Ni måste veta, om ni nu har gjort så många överenskommelser,
              att det då gäller att kompromissa och ge och ta. Det har vi lyckats
              med under åtta år. Varför skulle vi inte fortsätta att lyckas
              med det? Jag tycker inte att det är något konstigt.
            </seg>
            <seg n="d3024e47">
              Sverige har haft en minoritetsregering i många år. Vi ligger
              väl till i många frågor, bland annat i klimatpolitiken och i förändringar
              i energipolitiken. Jag tycker inte alls att det är något konstigt,
              som ni försöker att skapa poäng på. Vad är det för skillnad mellan
              er fyra partier, om ni säger att ni har samma förslag? Då behöver
              man bara rösta på ett parti. Jag tror inte att det går riktigt
              hem. Men vi ses väl på barrikaderna i höst inför valet.
            </seg>
          </u>
          <note type="speaker" n="8567b9ef">
            (SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-b27613bcbae41622-3" n="3d5d15ff">
            <seg n="0eae4d94">
              Absolut!)
            </seg>
          </u>
          <note type="speaker" n="9715843f">
            Anf. 16 LENNART FREMLING (fp) replik:
          </note>
          <u who="lennart_fremling_3989b3" xml:id="i-26727125caa643b7-1" n="0e8713d4">
            <seg n="02307156">
              Fru talman! Christin Hagberg kanske skulle titta på våra hemsidor
              lite mer. Hon sade att det bara finns en överenskommelse i Bankeryd,
              och att man därefter har energiöverenskommelsen. Det finns ett
              ganska stort glapp att läsa in. Alliansen har jobbat fram ett
              antal program som gäller skola, rättsväsende och så vidare. Det
              finns en stor enighet om ett antal frågor. Det var väl det som
              Sven Gunnar Persson syftade på.
            </seg>
            <seg n="ead09c52">
              Christin Hagbergs anförande innehöll mycket om utredande som
              man bör göra fram till 2008 års kontrollstation. Jag måste ändå
              framhålla att det är skillnad att vara i opposition. Vi kan tala
              och lägga fram förslag här. Men den som hör till ett regeringsparti
              måste på ett annat sätt komma med konkreta förslag.
            </seg>
            <seg n="45f5b9c9">
              Här skiljer det sig. Man har inte vågat gå fram med tillräckliga
              styrmedel i regeringens förslag. Därför skulle jag vilja fråga:
              Vilka styrmedel tänker Socialdemokraterna tillgripa för att nå
              de nödvändiga begränsningarna inom transportsektorn och övrigtsektorn?
            </seg>
            <seg n="2a59bc8a">
              Christin Hagberg framhöll i sitt anförande att transportsektorn
              skulle ha oförändrade utsläpp fram till år 2010 och att de därefter
              ska minska. Det är en målsättning som är beslutad. Men det finns
              inte några tydliga tecken på att man är beredd att införa sådana
              styrmedel att man uppnår målen.
            </seg>
            <seg n="7387801e">
              Därför vill jag fråga vilka styrmedel man är beredd att komma
              med. Jag tycker att man borde ha kommit med dem redan till 2004
              års kontrollstation. Man kunde redan på ett tidigt stadium se
              problemet.
            </seg>
            <seg n="ef62e67e">
              Sedan har jag en kommentar till den dagsaktuella energiöverenskommelsen.
              Christin Hagberg talade om kärnkraftsbyggande. Folkpartiet har
              inte ändrat sin inställning, men man har kompromissat för att
              inför den kommande fyraårsperioden säga att vi är beredda på att
              man inte ska bygga ut fler kärnkraftverk. Det betyder inte att
              om Folkpartiet skulle få många röster i valet så kan man inte
              jobba vidare med det under nästa mandatperiod.
            </seg>
          </u>
          <note type="speaker" n="65443a13">
            Anf. 17 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-5" n="cb3ed565">
            <seg n="f797b434">
              Fru talman! Jag ska gå in och läsa på era hemsidor, Lennart Fremling.
            </seg>
            <seg n="c6706944">
              Du frågar efter styrmedel i transportsektorn. Vi satt i en klimatkommitté
              som lade fram sitt betänkande 2000 eller 2001 jag har lite svårt
              att komma ihåg årtal. Jag har för mig att Lennart Fremling från
              Folkpartiet satt med i den, men det gjorde du kanske inte. Efter
              den kommittén kom den första propositionen och det betänkande
              som riksdagen beslutade om 2002. Det var det här med minus 4 %,
              som vi nu fortfarande jobbar med. I samband med detta beslutade
              man också att man skulle ha en kontrollstation 2004 och 2008,
              vilket vi vidhåller. Då kunde vi se att vi med all sannolikhet
              kommer att klara av minus 4 % under perioden i samband med kontrollstationen
              2004.
            </seg>
            <seg n="24c59026">
              Om man ska fatta beslut som har långtgående, långsiktiga konsekvenser
              för stora näringar i Sverige, för svenska folket, som har påverkan
              internationellt och globalt så måste man ha ett bra underlag.
              Därför håller man på att titta på detta. Vi har myndigheter som
              har ansvar för de här frågorna och som också håller på att jobba
              med att ta fram ett bra underlag. Därför har vi också föreslagit
              att vi ska fatta beslut om att man ska ha utrett detta till 2008
              för att kunna lägga sektorsvisa mål som vi kan jobba mot efter
              den kontrollstationen.
            </seg>
            <seg n="2bb0773d">
              Det är så man måste jobba. Man kan ju inte bara haspla ur sig
              saker och ting och säga att nu gör vi si och så och sedan inte
              veta vilka konsekvenser det får. Jag tycker att det måste finnas
              en stabilitet, en långsiktighet och en bra grund att stå på när
              man fattar beslut. Det är det vi jobbar efter i Socialdemokraterna,
              och det kommer vi alltid att göra.
            </seg>
          </u>
          <note type="speaker" n="5d821018">
            Anf. 18 LENNART FREMLING (fp) replik:
          </note>
          <u who="lennart_fremling_3989b3" xml:id="i-26727125caa643b7-2" n="0e8713d4">
            <seg n="394b1c05">
              Fru talman! Det är väl bra att Socialdemokraterna vill se till
              att det finns ordentligt beslutsunderlag. Men det får också vara
              någon måtta på hur länge man håller på och utreder frågorna. Naturen
              har sin gång, och jag tycker nog ändå att ett regeringsparti har
              ett helt annat ansvar för att plocka fram de konkreta förslag
              som behövs. Nu får man från regeringspartiets representant höra
              kritik mot alliansen, kanske skarpast riktad mot Moderaterna,
              för att man inte har förslag. Det tycker jag är lite opassande
              när ni inte själva har tydliga, konkreta förslag.
            </seg>
          </u>
          <note type="speaker" n="1a695465">
            Anf. 19 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-6" n="cb3ed565">
            <seg n="22e6b4f1">
              Fru talman! Det var ju det jag sade i mitt anförande; vi stod
              ganska nära varandra. Det fanns inte speciellt stora inriktningsskillnader
              mellan oss, förutom när det gäller Moderaterna. Det ser man om
              man läser deras motion. Det var ju det jag sade, Lennart Fremling!
              Vi var ganska överens. Jag förstår därför inte riktigt din kritik.
            </seg>
            <seg n="66073e9d">
              Man kan alltid säga: Varför har ni inte lagt fram förslag om
              det ena eller det andra? Då säger jag att det kommer vi att göra
              inför kontrollstationen 2008, som vi har lagt fast i ett tidigare
              betänkande. Vi har en långsiktig, hållbar klimat- och energipolitik
              inom Socialdemokraterna. Det är vi stolta över, och det tänker
              vi fortsätta med.
            </seg>
          </u>
          <note type="speaker" n="06c0b407">
            Anf. 20 CLAES VÄSTERTEG (c) replik:
          </note>
          <u who="claes_vasterteg_df1784" xml:id="i-80c5f5d6494d2c1b-1" n="62e4bdbd">
            <seg n="9faa9c82">
              Fru talman! Det har varit ganska spännande att lyssna på de replikskiften
              som har varit före mig.
            </seg>
            <seg n="4e2b72f2">
              Om man tittar på den här mandatperioden kan man fråga sig vad
              facit har varit och hur pass stor enigheten i vänsterkartellen
              har varit. Jag tycker att det är en vänsterkartell i förfall.
              I de två viktigaste propositionerna är man inte enig i det andra
              regeringsalternativ som finns i Sveriges politik. Vi har Allians
              för Sverige och vi har vänsterkartellen, även om Christin Hagberg
              och hennes parti fortfarande tror att man kan nå en egen majoritet.
            </seg>
            <seg n="b14188b7">
              Mina frågor till Christin Hagberg är: Vad anser Socialdemokraterna
              om det klimatmål som Miljöpartiet har visat upp med en minskning
              på 12 % till 2010? Vilka skatter ska höjas för att man ska nå
              dit? Vilka åtgärder ska man vidta för att nå dit? Eller är det
              inte aktuellt? Vad är det regeringsalternativ som Christin Hagberg
              företräder? Vilken är dess politik?
            </seg>
          </u>
          <note type="speaker" n="f50fdcb4">
            Anf. 21 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-7" n="cb3ed565">
            <seg n="02cb1687">
              Fru talman! Du kan ju läsa Miljöpartiets motion, Claes Västerteg,
              så får du svaret på vad deras förslag är. Vi har inte tyckt att
              vi kan gå så långt eftersom många av de förslag som Miljöpartiet
              har lagt fram är precis de som vi håller på att titta på. Vad
              är det för förslag som vi måste lägga fram för att nå det inriktningsmål
              på minus 25 % till 2020 som vi har talat om? Vi måste vidta en
              massa åtgärder. Miljöpartiet har ett antal förslag, vi har ett
              antal förslag och Vänsterpartiet har ett antal förslag. Men vi
              måste utreda konsekvenserna och se vad de blir för näringen och
              för svenska folket och fråga oss hur vi kommer att kunna genomföra
              detta?
            </seg>
            <seg n="8843516b">
              Ni måste också lägga fram sådana förslag. Jag är jätteintresserad
              av dem. Man kan läsa era motioner. Ni har skrivit var sin motion
              i den fråga som vi har på bordet i dag. Ni är inte överens om
              något mål alls egentligen, mer än att minus 4 % ska ligga kvar.
              Det är ni ju överens med oss och Vänsterpartiet om.
            </seg>
            <seg n="73e3e54e">
              Vad vill ni i den här frågan? Folkpartiet har lagt fram ett långtgående
              förslag, som jag i och för sig tycker är bra. Men jag vill ha
              ett bättre underlag för att fatta beslut. Vilka underlag har ni
              för att fatta beslut, och vilka är era målsättningar för den kommande
              klimatpolitiken? Det tycker jag att Claes Västerteg kan svara
              på här och nu.
            </seg>
          </u>
          <note type="speaker" n="0e1cee7c">
            Anf. 22 CLAES VÄSTERTEG (c) replik:
          </note>
          <u who="claes_vasterteg_df1784" xml:id="i-80c5f5d6494d2c1b-2" n="62e4bdbd">
            <seg n="ca6c5b65">
              Fru talman! Jag tycker att Christin Hagbergs kritik faller ganska
              platt. När man lyssnar på henne ser man att det är tre olika partiers
              politik som det inte finns någon samordning i. Vi har fortfarande
              inte fått ett svar på vilken politik det blir efter valet om Christin
              Hagbergs regeringsalternativ vinner. Det regeringsalternativet
              är tre olika partier. Jag har lyssnat på Vänsterpartiet och jag
              har lyssnat på Miljöpartiet. Jag antar att de står fast vid att
              de vill ingå i en regering. Det är inte så att socialdemokratin
              kommer att få en egen majoritet.
            </seg>
            <seg n="4fa15f64">
              Om man läser våra dokument ser man att vi har en gemensam energipolitik.
              Vi har väckt gemensamma motioner om vilka miljökvalitetsmål vi
              vill ha. Där ser man i vilken riktning vi vill gå och vilka mål
              vi vill sätta upp. Det står som sagt en enighet gentemot en oerhört
              splittrad vänsterkartell.
            </seg>
            <seg n="7759d339">
              Avslutningsvis vill jag ta upp en fråga under ett tidigare replikskifte
              som inte fick något svar. Varför är ni inte beredda att redan
              nu ge ett tillkännagivande till regeringen om att förändra fastighetsskatten?
              Det är ett tillkännagivande som vore en oerhört viktig signal
              ut till Sveriges befolkning. När vi har styrmedel som gör så att
              den som vill vara miljövänlig får högre kostnader så är det många
              människor som tappar förtroendet. Ett sådant ställningstagande
              hade varit en viktig signal för alla de människor som vill ställa
              om till energieffektivitet och en bättre miljö.
            </seg>
          </u>
          <note type="speaker" n="ba58ff6b">
            Anf. 23 CHRISTIN HAGBERG (s) replik:
          </note>
          <u who="christin_hagberg_d75221" xml:id="i-75238e00b1fc3ab3-8" n="cb3ed565">
            <seg n="2149ef19">
              Fru talman! Jag kan börja med tillkännagivandet om fastighetsskatten,
              så att jag inte glömmer det. Det gjorde jag sist ursäkta, Lars
              Lindblad!
            </seg>
            <seg n="57b5b6b5">
              Vi har en samsyn i den här frågan. Man håller redan på att titta
              på den. Varför ska vi lämna ett tillkännagivande bara för att
              man ska kunna gå ut och säga att nu har vi slagit regeringen på
              fingrarna och sagt att den får skärpa sig i den här frågan? Det
              är ju det ni vill. Det är det ni är ute efter. Det är bara tramsigt.
              Det pågår redan ett arbete och det kommer ett förslag i början
              på nästa mandatperiod. Vi har naturligtvis en samsyn i frågan.
            </seg>
            <seg n="cb0965f6">
              När det gäller regeringsbildandet och energi- och klimatpolitiken
              så vet Claes Västerteg att det går att göra överenskommelser även
              om man inte tillhör samma block. Ni har ju varit med hela tiden.
              Har ni ändrat energipolitik den här veckan bara för att de fyra
              borgerliga partierna ska framstå som ett under av enighet i alla
              frågor inför valet? Det tror inte jag ett dugg på. Jag tror att
              era väljare kommer att säga från i den här frågan, men det är
              ju ert problem.
            </seg>
            <seg n="d44c5e3f">
              Vi är tre partier som samverkar. Det har vi gjort sedan 1998.
              Vi har delvis olika åsikter i olika frågor, bland annat i den
              här frågan. Men det råder samtidigt en samsyn. Miljöpartiet vill
              gå lite snabbare och tuffare fram i olika frågor, och det är väl
              bara bra att man har olika åsikter. Sedan kan man komma fram till
              en överenskommelse. Det är naturligtvis så man jobbar. Jag vet
              inte hur ni jobbar. Jag har jobbat som förhandlare i många år
              och vet att det går till så. Ska man komma fram till en överenskommelse
              måste man kompromissa. Är ni inte beredda att kompromissa blir
              det förmodligen så, om olyckan skulle vara framme, att ni kommer
              att splittras ganska snabbt. Det är inte bra för Sverige och svenska
              folket.
            </seg>
          </u>
          <note type="speaker" n="01fd67a9">
            Anf. 24 KJELL-ERIK KARLSSON (v):
          </note>
          <u who="kjell-erik_karlsson_62bd06" xml:id="i-3d2ec7e23f045b99-0" n="11aa109a">
            <seg n="938450c3">
              Fru talman! Då är det åter dags för oss att här i kammaren behandla
              klimatpolitiken. Det är ett område som kräver en global samverkan,
              men framför allt krävs det nationella, regionala samt lokala insatser
              och åtgärder om vi ska nå ett globalt resultat. Klimatpropositionen,
              som betänkandet bygger på, är en samarbetsprodukt mellan regeringen
              och Vänsterpartiet.
            </seg>
            <seg n="5a93f686">
              Fru talman! Klimatförändringarna är redan här. Detta är en angelägen
              och het miljöfråga som vi alla har att ta oss an, men det är också
              en av de svåraste. Vänsterpartiet anser att hotet om klimatförändringarna
              är en viktig ödesfråga för planeten och att kraftfulla åtgärder
              måste vidtas för att begränsa dem.
            </seg>
            <seg n="06e84348">
              Människans förbränning av de fossila energislagen kol, olja och
              fossilgas har lett till ökade utsläpp av växthusgaser, varav koldioxid
              är den viktigaste. Det har i sin tur lett till att temperaturen
              ökat och att klimatet påverkats. Jordens medeltemperatur har ökat
              med 0,6 grader sedan slutet av 1800-talet. Åren 1998 och 20022005
              går till historien som de fem varmaste åren sedan mätningarna
              av jordens medeltemperatur inleddes i mitten av 1800-talet.
            </seg>
            <seg n="1fd9ff3b">
              Enligt FN:s klimatpanel kan jordens medeltemperatur komma att
              öka med nära sex grader till år 2100, vilket vore den snabbaste
              och kraftigaste temperaturhöjningen sedan istiden upphörde. Effekterna
              av klimatförändringarna syns redan i dag. Vi märker dem alla.
              Enbart under sommaren 2003 försvann 10 % av alpernas glaciärer.
              Tjockleken på Arktis havsis sommartid har minskat med 40 %. Samtidigt
              sägs det att havets yta stigit med 1020 centimeter under 1900-talet,
              vilket är snabbare än vad som skett på många tusen år.
            </seg>
            <seg n="dd8d5aaa">
              Klimatförändringarna bedöms få mycket allvarliga konsekvenser
              till år 2100. Havsytan stiger, vilket ökar risken för översvämningar
              och erosion i kustnära områden och för att saltvatten ska tränga
              in i dricksvattenreservoarer. Nederbörden förändras kraftigt,
              vilket kan resultera i såväl flera översvämningar som torka. Det
              i sin tur påverkar människors tillgång till mat och vatten. Jordbrukets
              produktion förändras, vilket kan leda till skördekatastrofer,
              stora folkomflyttningar och konflikter om knappa mat- och vattenresurser.
            </seg>
            <seg n="78569d48">
              I-länderna, som vi tillhör, står för de största koldioxidutsläppen
              per capita, men det är utvecklingsländerna som förväntas bli värst
              drabbade. Flera länder i tropikerna riskerar att bli näst intill
              obeboeliga och hela önationer riskerar att helt försvinna under
              havets yta. Sydeuropa får svår hetta och torka, vilket kan resultera
              i stora problem för jordbruket och turistnäringen. I Sverige flyttar
              våra temperaturzoner norrut. Vi bedöms få ökad nederbörd, fler
              översvämningar samt vattenbrist och torka i södra Sverige.
            </seg>
            <seg n="ba63ff2f">
              Därför behövs det en radikal klimatpolitik. Genom att minska
              våra utsläpp har vi ännu möjlighet att påverka hur stora effekterna
              av klimatförändringarna blir och hur snabbt de kommer.
            </seg>
            <seg n="eb1700a9">
              Vänsterpartiet har varit med och utformat den svenska klimatpolitik
              som vi nu behandlar. Den innebär att Sverige kanske har världens
              mest radikala klimatpolitik. Det övergripande målet är att temperaturen
              får öka med maximalt två grader. Den nya klimatpropositionen innehåller
              ett nytt klimatmål som innebär att utsläppen av växthusgaser ska
              vara 25 % lägre år 2020 än 1990.
            </seg>
            <seg n="e2766521">
              Det korta målet är att utsläppen ska minska med 4 % till 2010,
              vilket är möjligt att uppnå. Vår ambition var att komma längre,
              men i samarbete är det frågan om att ge och ta.
            </seg>
            <seg n="8e2e1a7b">
              De olika samhällssektorerna, såsom transport- och bostadssektorn,
              behöver få egna sektorsmål.
            </seg>
            <seg n="89e98b97">
              Det internationella samarbetet är helt avgörande för att begränsa
              klimatförändringarna, och Sverige bör vara pådrivande för uppfyllandet
              och förstärkandet av Kyotoprotokollet.
            </seg>
            <seg n="ec398efc">
              Den nya klimatpolitiken understryker principen om ett rättvist
              miljöutrymme. En långsiktig strävan är att industriländernas och
              utvecklingsländernas utsläpp av växthusgaser per person ska närma
              sig varandra. Denna princip är central för Vänsterpartiet.
            </seg>
            <seg n="dff66245">
              För att nå klimatmålen vill Vänsterpartiet ha en snabbare energiomställning
              genom kraftiga satsningar på förnybar energi, effektivare energianvändning
              och en gradvis avveckling av den fossila energiförbrukningen.
              För att uppmuntra den här utvecklingen har Vänsterpartiet i flera
              budgetar bland annat drivit, och kommer att driva, kravet på mer
              pengar till klimatinvesteringsprogrammen, de så kallade Klimppengarna.
            </seg>
            <seg n="f1a37c0a">
              Miljöskatter, handel med utsläppsrätter, skatteväxling och gröna
              certifikat är nödvändiga verktyg för att nå klimatmålen. Vi vill
              att de offentliga företagen går i spetsen för energiomställningen.
            </seg>
            <seg n="f1589b94">
              Vägtrafikens utsläpp ökar varje år. Vänsterpartiet har som mål
              att den fossila bränsleförbrukningen ska minska med 80 % fram
              till 2020. Vi har varit med om att driva igenom att alla bensinstationer
              som säljer över en viss mängd bränsle även måste sälja förnybara
              bränslen. Vi vill öka inblandningen av etanol i bensin, och det
              ska gå att ställa om bensindrivna motorer till förnybart bränsle.
              Vi väntar på en lagrådsremiss på området och ser fram emot en
              proposition om konvertering.
            </seg>
            <seg n="59a0c973">
              En större andel av transporterna måste flyttas från vägtrafik
              till mer hållbara transportsätt.
            </seg>
            <seg n="01fd0cc5">
              Två av tre naturkatastrofer beror på klimatförändringar. Hotet
              om klimatförändringar är en av de svåraste samhällsfrågor som
              människan har ställts inför. Alla länder påverkas, och alla bidrar
              till problemet, men vi kommer att drabbas på olika sätt.
            </seg>
            <seg n="14ebe0ce">
              De delar av världen som redan i dag har brist på vatten är mest
              utsatta för en klimatförändring och förväntas drabbas värst. Det
              är också dessa regioner som är fattigast på jorden och som har
              svårast att göra förebyggande insatser. Därför är det viktigt
              att vi under de närmaste 50 åren snabbt minskar vår användning
              av fossila bränslen. Ju tidigare utsläppen minskar, desto mindre
              klimatförändringar.
            </seg>
            <seg n="241d2c06">
              Vi vet att mänskliga utsläpp av växthusgaser påverkar klimatet.
              Den ökning av temperaturen på jorden som har skett under 1900-talet
              kan endast förklaras med de ökade utsläppen av koldioxid. Dessa
              utsläpp kommer från vår användning av kol, olja och fossilgas
              och står för den största delen av utsläppen av växthusgaser.
            </seg>
            <seg n="d065343e">
              För oss i Vänsterpartiet är främjandet av förnybar energi och
              energieffektivisering viktiga element i en sammanhållen klimatpolitik.
              På lång sikt är vår vision att basera energitillförseln på förnybara
              energikällor, alltså inte på fossila bränslen som olja och fossilgas
              och inte heller på uran.
            </seg>
            <seg n="df251eaa">
              I takt med att samhället inriktas på att underlätta och främja
              etablering och utbyggnad av förnybar energi som vindkraft och
              biobränslebaserad produktion anser vi att intresset för tillförsel
              av fossila bränslen minskar. Därför finns det varken energipolitiska
              skäl eller klimatpolitiskt utrymme för en storskalig utbyggnad
              av fossilgasnätet i landet.
            </seg>
            <seg n="d9c892fd">
              Fru talman! Jag skulle även vilja passa på att tacka miljöministern
              och hennes stab för det goda samarbete vi har haft på miljöområdet
              i samband de olika propositionerna under de här åren. Det har
              varit roligt och konstruktivt att jobba ihop med er även om vi
              ett antal gånger har haft olika utgångspunkter och ståndpunkter.
              Vi har kommit fram till resultat de flesta gångerna. Tack för
              det goda samarbetet!
            </seg>
          </u>
          <note n="e6cf583c">
            Slutligen, fru talman, yrkar jag bifall till förslaget i betänkandet.
          </note>
          <note type="speaker" n="874f9b95">
            Anf. 25 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-3" n="c772d70d">
            <seg n="d7f6a27a">
              Fru talman! Jag tackar också Kjell-Erik Karlsson för hans arbete
              i miljö- och jordbruksutskottet under den här mandatperioden.
              Kjell-Erik ska ju sluta i riksdagen. Även om vi många gånger har
              olika uppfattningar har jag uppskattat hans arbete. Jag tycker
              inte heller att Kjell-Erik Karlsson tillhör de mest rabiata personerna
              i sitt parti. Jag uppfattar honom som en väldigt resonabel person.
              Därför skulle jag vilja resonera med honom i en fråga som vi uppenbarligen
              har en viss åsiktsskillnad om i det här betänkandet.
            </seg>
            <seg n="315c84c9">
              Jag ska berätta en kort historia från mitt eget liv. Jag och
              min fru har funderat på att byta ut ett fönsterparti i vårt hus.
              Då har vi gått till bygghandeln. Där diskuterade vi lite grann,
              och givetvis föreslog bygghandeln att vi borde satsa på ett bättre
              u-värde så att vi skulle få det mer energisnålt, vilket vi tyckte
              var en bra idé. Det var bland annat det vi ville åstadkomma. Då
              fanns det tillgång till ett energi-ROT-avdrag som gör att man
              kan få tillbaka en del på skatten om man gör det där, om man köper
              fönster för över 10 000 kr, om jag minns rätt.
            </seg>
            <seg n="9c578255">
              Samtidigt sade den där killen i bygghandeln: Men du, tänk på
              att du inte ska anmäla det där i din husdeklaration nästa gång.
              Då får du höjt taxeringsvärde på ditt hus. Du får högre fastighetsskatt
              om du gör det. Han visste ju inte att jag var riksdagsledamot.
              Han tipsade mig om det: Begär inte det där ROT-avdraget. Du kanske
              tjänar 1 500 spänn men å andra sidan får du betala betydligt mer
              än så i åtskilliga år i fastighetsskatt. Jag tänker väl i och
              för sig redovisa vad jag har i huset.
            </seg>
            <seg n="75a901ef">
              Den politiska frågan i detta till Kjell-Erik Karlsson är: Vore
              det inte rimligt om man inte blev bestraffad i fastighetsskattesystemet
              när man gör den här typen av miljöåtgärder, även till exempel
              när man byter ut sin oljepanna eller vidtar andra sådana åtgärder?
            </seg>
          </u>
          <note type="speaker" n="d730d28a">
            Anf. 26 KJELL-ERIK KARLSSON (v) replik:
          </note>
          <u who="kjell-erik_karlsson_62bd06" xml:id="i-3d2ec7e23f045b99-1" n="11aa109a">
            <seg n="575964b0">
              Fru talman! Lars Lindblad, jag ser det inte som en bestraffning.
              Den del som det förändrar på taxeringsvärdet är en del som gör
              att du får betala mer. Men om man ska gå in på de olika delarna
              finns det många olika områden där man skulle kunna göra det här.
              Detta är inte en stor fråga för oss. Jag tycker att systemet är
              bra som det är. Jag har inte tänkt gå dig till mötes på den vägen.
              Det är mitt svar.
            </seg>
          </u>
          <note type="speaker" n="2a893c45">
            Anf. 27 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-4" n="c772d70d">
            <seg n="2ca1a619">
              Fru talman! Det är ganska intressant. Det tror jag också är ett
              intressant besked till väljarna. Jag vet att Miljöpartiet har
              vissa sympatier med den här idén om att man inte borde ha den
              kopplingen i fastighetsskatten att man får ett höjt taxeringsvärde
              när man vidtar miljöåtgärder. Jag har noterat att regeringsföreträdaren
              talade lite grann om att det här utreds och det här ska vi nog
              se över medan Kjell-Erik Karlsson, som ju är en tredjedel i de
              här förhandlingarna, inte tycker att det ska förändras. Det är
              ju ett väldigt tydligt besked till väljarna inför valet.
            </seg>
            <seg n="6b00fc41">
              Det kan också konstateras att det här inte är småpengar. Det
              här motsvarar ungefär 180 miljoner kronor tillbaka till fastighetsägarna.
              Jag tycker att det är moraliskt helt förkastligt att vi som på
              olika sätt, både genom ROT-avdraget och på andra sätt, uppmanar
              våra medmänniskor att göra goda investeringar för miljön, och
              säger att det ska löna sig att göra investeringar för miljön i
              det lilla, samtidigt har ett system som bestraffar dessa åtgärder.
              Det är helt orimligt att man har ett ROT-avdrag där man kan få
              tillbaka några tusenlappar på skatten när man vidtar åtgärder
              medan det kostar tusentals kronor varje år när man har bytt ut
              det här fönstret, den här oljepannan eller vad det kan vara. Det
              är ju helt orimligt.
            </seg>
            <seg n="582e89e3">
              Jag tyckte faktiskt att det var lite anmärkningsvärt att Kjell-Erik
              Karlsson hade den synen att det här absolut inte ska förändras.
            </seg>
          </u>
          <note type="speaker" n="f8b127d4">
            Anf. 28 KJELL-ERIK KARLSSON (v) replik:
          </note>
          <u who="kjell-erik_karlsson_62bd06" xml:id="i-3d2ec7e23f045b99-2" n="11aa109a">
            <seg n="35e07d5c">
              Fru talman! Det är ju så att ingenting kan tas för givet. Som
              det är nu är jag inte beredd att hoppa på den sida som vill göra
              förändringar. Det är fråga om, precis som du själv nämnde apropå
              vad som sagts innan, utredningar som ska göras. Vilka effekter
              och vilka åtgärder är det som ska räknas in, vilka förändringar?
              Det måste ju finnas en gräns någonstans, och man måste ha ett
              underlag att stå på när man fattar beslut om förändring. Det är
              inte så att jag är emot förändringar. Jag kan också känna att
              det är viktigt att göra förändringar inom alla områden som förbättrar
              situationen för miljön. Men var drar man gränsen för att gå in
              och ändra i andra regelsystem, till exempel när det gäller taxeringsvärden
              och sådant, och hur ska det förändras?
            </seg>
            <seg n="df19f8b3">
              Det är alltså inte ett definitivt nej från Vänsterpartiets och
              min sida men utifrån det som nu finns tillgängligt kan jag inte
              haka på hela förslaget.
            </seg>
          </u>
          <note type="speaker" n="f6bb8215">
            Anf. 29 Statsrådet LENA SOMMESTAD (s):
          </note>
          <u who="unknown" xml:id="i-c5f9eb3417693f8c-0" n="bb6c0169">
            <seg n="f068517d">
              Fru talman! Riksdagsledamöter! Jag är övertygad om att Sverige
              genom en kraftfull klimatpolitik kan göra en insats av betydelse
              för vår gemensamma framtid, och jag är stolt över den klimatpolitik
              som vi nu debatterar här i kammaren.
            </seg>
            <seg n="59de4842">
              Efter att ha lyssnat här i kammaren ställer jag mig dock frågande
              till om de borgerliga partierna verkligen är en allians på det
              här området. Sven Gunnar Persson sade att det finns en gemensam
              energi- och klimatpolitik. Men var finns den gemensamma klimatpolitiken
              i dag i kammaren? Några av er vill vara på vår sida och sätter
              upp ambitiösa klimatmål. Det är många fina ord men var finns den
              gemensamma verkstaden, de gemensamma åtgärderna? Hur ska ni klara
              en klimatomställning utan samstämda verktyg?
            </seg>
            <seg n="3cabc1d5">
              Den allra viktigaste frågan till er som vill driva en ambitiös
              klimatpolitik är: Hur ska ni kunna samarbeta med ett parti som
              blundar för miljöfrågorna och klimatproblemen och inte är berett
              att vidta de kraftfulla åtgärder som behövs? Jag menar naturligtvis
              Moderaterna, som märker ut sig här i kammaren i dag. Centern och
              Moderaterna går faktiskt rakt på kollisionskurs i dag när Centern
              säger att man vill att Sverige ska ha ett ledarskap när det gäller
              klimatpolitiken medan Moderaterna tydligt genom Lars Lindblad
              säger att en politik där Sverige utövar ledarskap och går före
              är rakt motsatt och principiellt felaktigt. En sådan politik vill
              man inte bedriva.
            </seg>
            <seg n="38ee000c">
              Varför kan jag med stolthet tala om den svenska klimatpolitiken?
              Jo, därför att vi sätter upp väldigt ambitiösa klimatmål, ambitiösare
              än vårt åtagande i Kyotoprotokollet. Vi har också satt upp målet
              att bryta Sveriges beroende av fossila bränslen till 2020. Och
              vi klarar målen. Det är det viktiga. Vi klarar målen och driver
              samtidigt på vår ekonomiska utveckling. Vi har minskat utsläppen
              med över 3 % samtidigt som bnp har stigit med över 30 % jämfört
              med 1990. Det är detta som är det viktiga; att vi har framgång
              i den konkreta politiken, att vi når resultat med vår politik.
            </seg>
            <seg n="5167570d">
              Låt mig ge några exempel. Miljöteknikexporten växer. Sverige
              är ett av världens främsta länder inom miljöteknik. Svenska exporterande
              miljöteknikföretag utgör en betydande del av svenskt näringsliv
              med en sammanlagd omsättning på 40 miljarder kronor. Vi har över
              huvud taget ett näringsliv som ligger långt framme när det gäller
              miljöanpassning, energieffektivitet och koldioxideffektivitet.
              Lars Lindblad påpekade hur viktigt det är att vi ligger långt
              framme med en CO2-effektiv industri, en tätposition som vi vill
              behålla. Ja, och det är ju en tätposition som vi har fått just
              därför att vi har intagit ett ledarskap där vi har valt att gå
              före.
            </seg>
            <seg n="e3bdd702">
              Och vi går före på många områden. Som Åsa Domeij nämnde har miljöbilarna
              fått ett genombrott under den här mandatperioden. Var femte såld
              bil är i dag en miljöbil. Klimatpolitiken och den sammanhållna
              klimat- och energipolitiken är en framgång, en framgång som utländska
              journalister står på kö för att illustrera. Reportageteamen från
              USA, Tyskland, Frankrike och Österrike och många fler länder flyger
              hit för att ta med sig goda exempel på hur klimatarbetet kan bedrivas.
              I går skrev jag under ett avtal med Kaliforniens delstatsregering
              om samarbete för att gemensamt utveckla biogas som alternativt
              fordonsbränsle. Avtalet är ett resultat av det besök som jag gjorde
              i Kalifornien i oktober förra året tillsammans med en svensk näringslivsdelegation.
              Biogasmarknaden i Sverige är inte stor, men Kalifornien med sina
              36 miljoner invånare och 26 miljoner bilar är en marknad för oss
              att räkna med.
            </seg>
            <seg n="f61f5426">
              Allt detta är exempel på framgångar som det största oppositionspartiet,
              Moderaterna, inte tycks kännas vid.
            </seg>
            <seg n="09a6a7b5">
              Klimatpolitiken har en dubbel uppgift. Fokus måste ligga på att
              begränsa utsläppen själva orsaken till problemen. Vi måste, som
              en av mina kolleger uttryckte det, vrida av kranen innan badkaret
              svämmat över. Men därutöver krävs en strategisk och långsiktig
              politik för anpassning till de pågående oundvikliga klimatförändringarna,
              och regeringen arbetar på båda fronterna.
            </seg>
            <seg n="688a5597">
              Jag vill i dag särskilt peka på politiken för att minimera utsläppen.
              Här har vi en tydlig strategi som kan sammanfattas i tre punkter:
              Ett starkt engagemang i det europeiska och globala klimatsamarbetet,
              tydliga och ambitiösa mål på hemmaplan och effektiva styrmedel
              utformade för att skapa långsiktiga, stabila spelregler och ett
              fruktbart samarbete mellan stat, kommuner och näringsliv.
            </seg>
            <seg n="07300188">
              Världen står inför enorma utmaningar och enorma målkonflikter.
              Vi ska minska fattigdomen i världen. Människors levnadsvillkor
              måste förbättras. Den snabba industrialiseringen i till exempel
              Kina och Indien innebär stora möjligheter till framsteg för länder
              och enskilda, men samtidigt ökar koleldningen, oljeberoendet och
              utsläppen med samma takt. Vi vet alla att den här trenden måste
              brytas, och det måste ske på ett sätt som alla länder i världen,
              fattiga som rika, uppfattar som rättvist.
            </seg>
            <seg n="fa574640">
              Sverige kan här spela en viktig roll, dels genom att gå före
              i omställningen till en ekonomi oberoende av fossila bränslen,
              dels genom att samarbeta kring tekniköverföring, bygga upp kunskap
              och ta språnget bort från miljöförstöring och mot en hållbar utveckling.
            </seg>
            <seg n="9312a971">
              Men internationellt samarbete handlar också om solidaritet. Klimatförändringar
              drabbar de människor i världen värst som redan i dag är fattigast
              och mest sårbara.
            </seg>
            <seg n="f0259c95">
              EU är och förblir den drivande kraften i det internationella
              klimatarbetet. En avgörande fråga för Sverige är nu att ta ansvar
              för att EU behåller ledartröjan på. Vi har ett ansvar att driva
              den processen framåt. Samtidigt har vi ett utrymme att också agera
              som enskilt land. Ett litet land som Sverige kan också göra viktiga
              insatser för det internationella klimatsamarbetet. Jag kan ta
              ett exempel. I morgon åker jag till Kapstaden för att delta i
              ett informellt ministermöte om framtidens globala klimatregim.
              Mötet organiseras av Sverige i samarbete med värdlandet Sydafrika,
              Kanada och Danmark. Vår bästa tillgång i de här sammanhangen är
              Sveriges höga trovärdighet, en trovärdighet som bygger på att
              vi är ett land med en progressiv klimatpolitik och att vi har
              höga ambitioner när det gäller också bistånd och hållbar utveckling.
            </seg>
            <seg n="199b52b2">
              Den andra punkten i regeringens klimatstrategi handlar om att
              sätta ambitiösa mål för klimatarbetet. Det är viktigt att det
              finns mål på både kort och lång sikt. Inte minst industrin behöver
              tydliga spelregler. Det här är vi alla eniga om. Alla måste veta
              något om hur framtiden ser ut och om hur vägen framåt ser ut.
            </seg>
            <seg n="f636fe2f">
              Vi har ett ambitiöst nationellt klimatmål. Riksdagen har beslutat
              att vi ska minska koldioxidutsläppen med 4 % från 1990 till 2010.
              Tillsammans med det här kortsiktiga målet lägger regeringen nu
              fram ett mål på medellång sikt. År 2020 bör utsläppen i Sverige
              vara 25 % lägre än utsläppen 1990. På lång sikt har vi också enats
              om ett temperaturmål om en maximal global genomsnittlig uppvärmning
              med 2 grader Celsius över förindustriell nivå. Detta har ni redan
              diskuterat här i kammaren i dag.
            </seg>
            <seg n="3e84db5b">
              Den tredje grundbulten i vår klimatstrategi är effektiva styrmedel.
              Vi har genomfört en omfattande grön skatteväxling av unikt slag,
              en skatteväxling där skatt på arbete systematiskt ersätts med
              skatt på miljöutsläpp. Vi har utvecklat nya marknadsinstrument
              som gröna certifikat för förnybar elproduktion. Tillsammans med
              övriga länder i EU har vi också etablerat det första gränsöverskridande
              systemet för handel med utsläppsrätter. Vi har därmed etablerat
              ett ramverk som har en potential att kraftigt påverka den handlande
              sektorns utsläpp av växthusgaser.
            </seg>
            <seg n="1810f019">
              Ett annat mycket viktigt verktyg har varit våra investeringsstöd,
              de lokala investeringsprogrammen och klimatinvesteringsprogrammen,
              som är samarbetsprojekt mellan stat, kommuner och lokalt näringsliv.
              Det har visat sig att de här investeringsstöden är ett av våra
              vassaste klimatpolitiska verktyg. De första drygt 100 avslutade
              investeringsprogrammen har minskat koldioxidutsläppen med ungefär
              en fjärdedel av det svenska klimatmålet.
            </seg>
            <seg n="4a8a3038">
              Nu ska vi fortsätta det här framgångsrika arbetet. Under våren
              har vi fattat en rad beslut som är viktiga för klimatomställningen.
              Vi förstärker klimatinvesteringsprogrammet med ytterligare 75
              miljoner kronor per år för åren 20072008. Tillsammans med satsningen
              i budgetpropositionen i höstas uppgår nu det statliga stödet i
              klimatinvesteringsprogrammet till 395 miljoner kronor per år.
              Vi har ökat anslaget till information om och utvärdering av klimatpolitiska
              beslut och åtgärder med 10 miljoner till 36 miljoner kronor. I
              årets vårproposition gör vi även en satsning på att ytterligare
              främja försäljningen av flera olika förnybara fordonsbränslen.
              50 miljoner avsätts för 2006 och 100 miljoner för år 2007 i en
              särskild satsning på biogas och andra förnybara bränslen. Regeringen
              satsar samtidigt kraftfullt på energiforskning. Resurserna för
              2008 beräknas till 836 miljoner. Vi stöder energieffektiviseringar
              och förnybar energi. I vårbudgeten förstärker vi bland annat också
              stödet för energieffektiviseringsstödet för installation av solvärme,
              utökade ramar för konvertering från oljeuppvärmning i bostadshus,
              stöd till förbättrade planeringsförutsättningar för vindkraft
              och stöd för energieffektiva fönster och biobränsleeldade uppvärmningssystem
              i småhus. Vi har också, som ni vet, tillsatt en kommission för
              att bryta beroendet av fossila bränslen, och inom kort kommer
              den att redovisa förslag på ytterligare åtgärder.
            </seg>
            <seg n="9e5397d3">
              Sammanfattningsvis gör regeringen en mycket kraftfull satsning
              på energiomställning för att klara klimatutmaningen, och det är
              en politik som vi är stolta över.
            </seg>
            <seg n="57657dbf">
              Men vi möter en högerallians som saknar ett gemensamt och ambitiöst
              program för klimatproblemen. Moderaterna, till exempel, vill sänka
              bensin- och dieselskatten. Man vill slopa miljöbonusen för vindkraftsel
              och stoppa miljöinvesteringar i offentliga lokaler. Moderaterna
              säger också nej till alla hushåll som vill ha stöd för att byta
              ut den gamla smutsiga oljepannan eller den direktverkande elen.
            </seg>
            <seg n="41ca8913">
              Folkpartiet vill avskaffa stödet för introduktion av vindkraft
              och ta bort bidraget till energieffektiviseringar i offentliga
              lokaler likaså. Man vill också ta bort bidrag till konvertering
              från direktverkande el.
            </seg>
            <seg n="529c6159">
              Kristdemokraterna vill halvera momsen på alla drivmedel.
            </seg>
            <seg n="976493e1">
              Jag är särskilt bekymrad över synen på klimatinvesteringsprogrammen.
              De har varit så viktiga. Låt mig ge ett exempel på vad vi kan
              förlora om stödet till klimatomställning skulle upphöra.
            </seg>
            <seg n="bb72a897">
              I Linköping kör mer än 600 fordon på biogas samtliga innerstadsbussar
              och 70 % av alla taxibilar och sopbilar. Trenden är stadigt ökande.
              Så ser det ut tack vare investeringsstöd från staten, engagerade
              insatser från en progressiv kommun och ett bra samarbete med näringslivet.
            </seg>
            <seg n="781dc399">
              Men det här vill inte till exempel Moderaterna satsa på. I stället
              vill man skjuta allt detta till en fråga om en utredning som skjuter
              alla dessa frågor på framtiden.
            </seg>
            <seg n="72ed712d">
              Låt mig avslutningsvis säga att den klimatpolitik vi för i grunden
              är ett uttryck för politiska värderingar. Det handlar om solidaritet
              och att värna en långsiktigt hållbar och rättvis global utveckling
              och det handlar om synen på ekonomisk utveckling och att bygga
              framsteg på omsorg om människor och miljö, och vår politik är
              framgångsrik. Socialdemokraterna står för en offensiv och ambitiös
              miljöpolitik samtidigt som vi stimulerar ny teknik och nya jobb.
              Den politiken ska vi fortsätta.
            </seg>
            <seg n="05f323cb">
              Låt mig avslutningsvis också, eftersom vi går mot mandatperiodens
              slut, tacka för ett fint samarbete med alla ledamöter i miljö-
              och jordbruksutskottet och särskilt för ett fint samarbete med
              Vänsterpartiet och Miljöpartiet kring miljöpolitiken. Tack, herr
              talman!
            </seg>
          </u>
          <note type="speaker" n="4fb023d9">
            Anf. 30 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-5" n="c772d70d">
            <seg n="705e5d08">
              Herr talman! I mitt anförande och även i tidigare repliker har
              jag sagt att det ibland skiljer i medel. Vi har ibland andra medel
              än regeringen, men i målen finns ganska stora överensstämmelser.
              Om hela klimatpolitiken skulle stå och falla med klimatinvesteringsprogrammen
              skulle vi ligga rätt risigt till. Jag tror emellertid att de endast
              påverkar mycket lite på marginalen. Vi har i tidigare omgångar
              fått mycket kritik för de lokala investeringsprogrammen, och jag
              tror att samma kritik kan appliceras på klimatinvesteringsprogrammen.
            </seg>
            <seg n="0fac15c1">
              Jag kan konstatera att Lena Sommestad och jag i fråga om detta
              betänkande faktiskt står för exakt samma klimatmålsformulering.
              Jag kan också konstatera att det tagit två år att få fram en proposition
              som bara innehåller en förnyelse av målet på minus 4 % två år
              för den kanske mest innehållslösa proposition jag skådat! Jag
              förstår att Miljöpartiet inte ville vara med på den.
            </seg>
            <seg n="2aaf5bcb">
              Vidare kan jag konstatera att Moderaterna kanske ibland inte
              varit så jättetydliga i den här frågan. Jag noterar dock att min
              partiledare Fredrik Reinfeldt använde ledarskap i partiledardebatten
              i går och talade om klimatfrågan som en utmaning. Det tycker jag
              är mycket intressant.
            </seg>
            <seg n="15512b7a">
              Miljöministern säger att regeringen vill genomföra en ambitiös
              klimatpolitik samtidigt som kärnkraften ska avvecklas. Men efter
              35 år av nedläggningsdiskussioner har vi beslut från den nuvarande
              regeringen om en uppgradering av befintliga reaktorer, vilket
              betyder att vi har mer kärnkraft än någonsin i det svenska energisystemet.
              Energimyndigheten och Naturvårdsverket har inför kontrollstationer
              och gjort bedömningen att om vi lägger ned kärnkraften kommer
              vi i Sverige att ha skenande koldioxidutsläpp till 2010, 2020
              och framåt. Den behövs alltså framöver.
            </seg>
            <seg n="c39c0719">
              Är det inte dags att erkänna att vi behöver kärnkraften för att
              klara en ambitiös klimatpolitik? Och finns det inte ett mått av
              dubbelmoral i regeringens klimatpolitik när man i praktiken agerar
              på det sätt man gör?
            </seg>
          </u>
          <note type="speaker" n="741f58f0">
            Anf. 31 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-1" n="bb6c0169">
            <seg n="d66c8841">
              Herr talman! Lars Lindblad säger att vi är eniga om målen men
              oeniga om medlen. Ja, men det är medlen som är viktiga om vi ska
              nå resultat. Jag tycker inte att det är särskilt trovärdigt att
              säga att man bedriver en ambitiös klimatpolitik när man nästan
              inte har några förslag på åtgärder, när man säger nej till i stort
              sett allt som regeringen föreslår vad gäller subventioner, stöd,
              skatter och andra styrmedel, det som verkligen behövs för att
              kunna se till att någonting händer på det här området.
            </seg>
            <seg n="453590ff">
              Klimatinvesteringsprogrammen borde tilltala Moderaterna. De har
              nämligen visat sig vara väldigt kostnadseffektiva. När vi lägger
              pengar på något är det viktigt att vi också får resultat. Det
              får vi av klimatinvesteringsprogrammen. Det visar de utvärderingar
              som nu har gjorts.
            </seg>
            <seg n="9ecbbbc8">
              När det gäller kärnkraften har vi lagt ned Barsebäck. Det visar
              tydligt vilken väg vi går. Vi har omprövat vår syn på kärnkraften
              efter 1980 års folkomröstning. Vi hade målsättningen att lägga
              ned den till 2010. Vi kan dock konstatera att det inte varit möjligt,
              dels för att vi inte fått fram tillräckligt mycket förnybar energi,
              dels på grund av klimatproblemet.
            </seg>
            <seg n="dd18a854">
              Nu går vi vidare. Det avgörande för hur lång tid utfasningen
              av kärnkraften tar är självklart hur hårt vi satsar på de förnybara
              energislagen. Nu satsar vi mycket kraftfullt både på de förnybara
              energislagen och på energieffektivisering. Jag är övertygad om
              att ifall Moderaterna fick regera skulle vi få skenande utsläpp
              om vi stängde kärnkraftverken. Men när vi stänger kärnkraftverken
              får vi inte det eftersom vi kommer att se till att det finns förnybar
              energi som ersätter kärnkraftselen.
            </seg>
          </u>
          <note type="speaker" n="226af289">
            Anf. 32 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-6" n="c772d70d">
            <seg n="0f39ff37">
              Herr talman! Nog är det väl dubbelmoral att stå och säga att
              man lagt ned två reaktorer i Barsebäck, vilket man är jättestolt
              över och ska fortsätta med samtidigt som Lena Sommestad är kollektivt
              ansvarig för en rejäl uppgradering av de reaktorer som finns.
              Det innebär att vi efter nedläggningen av Barsebäcks två reaktorer
              kommer att få mer kärnkraft framöver i det svenska energisystemet.
              Alliansen har dragit slutsatser av detta. Vi kan inte göra allt
              på en gång. Vår energiuppgörelse innebär att vi stoppar avvecklingen
              av kärnkraften och parallellt satsar på andra energislag.
            </seg>
            <seg n="de360f04">
              En annan sak som också skulle kunna ses som en form av dubbelmoral
              är när regeringen och Lena Sommestad i Sverige jagar koldioxidutsläpp
              på marginalen samtidigt som de tillåter statligt ägda Vattenfall
              att bryta och elda kol i östra Europa. Svenska skattebetalares
              företag, med ägardirektiv från regeringen, bidrar alltså till
              ökade fossila utsläpp globalt. Vad tycker Lena Sommestad om det?
              Är det rimligt och trovärdigt att låta Vattenfall hålla på med
              det? Och tycker miljöministern att styrningen av Vattenfall fungerar
              och rimmar väl med våra ambitioner inom klimatpolitiken?
            </seg>
          </u>
          <note type="speaker" n="d43aab80">
            Anf. 33 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-2" n="bb6c0169">
            <seg n="43af5afd">
              Herr talman! När det gäller uppgraderingen av kärnkraftverken
              tycker jag att det är viktigt att hålla isär begreppen. När vi
              arbetar med nedläggning och fattar de politiska besluten gör vi
              det enligt lagen om kärnkraftens avveckling. När vi gör bedömningar
              av tillstånd ska vi följa vår lagstiftning.
            </seg>
            <seg n="fafebfa9">
              Företag lämnar in ansökan om att få öka effekten. Då ska vi följa
              den lagstiftning vi har. Vi har kärntekniklagen och vi har en
              miljölagstiftning som vi följer. Om det ligger inom ramen för
              vad som är säkert och möjligt så får företaget tillstånd. Beslutet
              att lägga ned fattar vi i särskild ordning. Det ska vi inte göra
              i tillståndsbeslutsärendena. Så länge vi har kärnkraft är det
              mycket viktigt att kärnkraftverken, precis som all annan verksamhet,
              drivs så säkert och så effektivt som möjligt.
            </seg>
            <seg n="6e5e2013">
              Beträffande Vattenfall och Tyskland är grunden densamma. Tyskland
              är ansvarigt för sin egen energipolitik. Jag tycker att det är
              utmärkt att riksdagen varit tydlig med att säga att vi ska fortsätta
              på den linje som vi drivit, nämligen att se till att inte subventionera
              fossilkraft på det sätt som skett i Tyskland, där just kolet subventionerats.
              Det är vi alldeles eniga om, och det är en linje som vi gärna
              fortsätter att driva med stöd av den svenska riksdagen.
            </seg>
            <seg n="7807b2ea">
              När det gäller enskilda företags agerande ska vi inte styra exakt
              vad de gör. Vattenfall har valt att även köpa kolkraftverk. De
              gör en utomordentlig insats i fråga om forskning och utveckling
              på området, i ett land där detta är politiken, och som regering
              går vi inte in och styr energipolitiken i Tyskland.
            </seg>
            <seg n="65c7cf85">
              Det viktiga är att Vattenfall tar det ansvar som de fått av riksdagen
              när det gäller övergången till bättre energislag i Sverige. Vattenfall
              har nu på ett tydligt sätt markerat sin vilja att investera i
              Sverige, bland annat i vindkraftsel. Det är utomordentligt bra.
              Den styrningen behövs, och den ska utvecklas.
            </seg>
          </u>
          <note type="speaker" n="a4ac92d6">
            Anf. 34 LENNART FREMLING (fp) replik:
          </note>
          <u who="lennart_fremling_3989b3" xml:id="i-26727125caa643b7-3" n="0e8713d4">
            <seg n="fc78ee31">
              Herr talman! Regeringspartiet har stora utredningsresurser. Regeringspartiet
              ger uppdrag åt olika statliga myndigheter om vad de ska utreda.
              Att då kräva att oppositionen ska utreda och ha färdiga konsekvensbeskrivningar
              av alla förslag tycker jag är lite förmätet.
            </seg>
            <seg n="955f4282">
              Jag har i min hand en alldeles färsk rapport från en av dessa
              myndigheter, Miljömålsrådet. Miljömålsrådet har nyligen kommit
              med en utvärdering där de försöker följa upp frågan om utsläppen.
              I rapporten sägs att Energimyndighetens och Naturvårdsverkets
              senaste prognos visar att utsläppen år 2010 hamnar ca 2 % under
              1990 års utsläppsnivå och att det kommer att bli mycket svårt
              att utan ytterligare åtgärder nå klimatmålet inom tidsramen.
            </seg>
            <seg n="af2a263c">
              Här får vi höra att miljöministern är nöjd och glad över att
              man håller på att fullfölja ett ambitiöst miljömål på minus 4
              %. Men om vi ser naturvetenskapligt och långsiktigt på detta inser
              vi alla att det bara är ett litet steg i förhållande till vad
              naturen kräver. Jag tycker därför inte att vi ska kalla målet
              om minus 4 % som särskilt ambitiöst. Dessutom verkar det som om
              det behövs ytterligare åtgärder för att nå målet.
            </seg>
            <seg n="facdf2ea">
              Jag vill upprepa frågan från mitt tidigare anförande: Vad har
              regeringen för strategi för införande av styrmedel för att kunna
              nå de nödvändiga begränsningarna inom transportsektor och övrig
              sektor? Jag undrar också vilken strategi regeringen har för att
              ändra EU:s handelsdirektiv så att den ineffektiva gratisutdelningen
              av utsläppsrätter ersätts med auktion.
            </seg>
          </u>
          <note type="speaker" n="46f80667">
            Anf. 35 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-3" n="bb6c0169">
            <seg n="d6092b79">
              Herr talman! Låt mig först konstatera att Sverige är det enda
              land i världen som dels har satt upp ett mål som är mer ambitiöst
              än Kyotoåtagandet, dels har slagit fast att man ska uppnå det
              utan stöd av vare sig kolsänkor eller flexibla mekanismer. Jag
              konstaterar också att Folkpartiet har stött detta. Det är bra
              att vi håller fast vid målet, och jag är glad över att Folkpartiet
              stöder det.
            </seg>
            <seg n="cdf79c83">
              Det är ambitiöst, men mer måste göras. Därför har vi satt ett
              mål om en minskning med 25 % till 2020. Vi vet att vi måste öka
              takten, och vi genomför också åtgärder som har förutsättningar
              att ge vad vi kan kalla en ketchupeffekt när de väl slår igenom.
              Det gäller inte minst i transportsektorn.
            </seg>
            <seg n="c2bdb637">
              För att nå målet 2010 är det självklart att vi behöver vidta
              mer åtgärder. Det vi har klarat hittills är bra, men vi vet att
              det behövs mer åtgärder. Därför har vi i vår lagt fram ett stort
              paket med en lång rad åtgärder som gäller både energisektorn och
              bostadssektorn, och vi kommer att fortsätta arbeta på det sättet
              för att klara målet.
            </seg>
            <seg n="07986fdc">
              Transportsektorn är det område där vi har haft det allra svårast.
              Vi vidhåller vårt ambitiösa mål att vi ska klara att stabilisera
              utsläppen trots att utvecklingen har gått åt fel håll. Det gäller
              inte minst godstransporterna.
            </seg>
            <seg n="29ee5d75">
              Vi har arbetat intensivt med att stärka styrmedlen på transportområdet
              både här hemma i Sverige och i EU. Som jag sade har vi nu fått
              svar på den här satsningen i och med att försäljningen av miljöbilar
              nu verkligen får framgång. Det är tack vare att vi har åtgärdat
              förmånsvärdena, så att det är lönsamt att köpa en miljöbil som
              tjänstebil. Vi har satsat på en pumplag så att människor nu vet
              att de kan tanka. Vi har satsat på en trängselskatt, som de borgerliga
              partierna inte alls ville veta av. Det är några exempel på vad
              vi har gjort. Vi har också sett över skattesystemet. Jag återkommer
              med övriga svar i nästa replikskifte.
            </seg>
          </u>
          <note type="speaker" n="2f68913e">
            Anf. 36 LENNART FREMLING (fp) replik:
          </note>
          <u who="lennart_fremling_3989b3" xml:id="i-26727125caa643b7-4" n="0e8713d4">
            <seg n="3aba4361">
              Herr talman! Miljöministern säger i sitt huvudanförande att det
              är effektivt att staten ger en massa bidrag. Där har vi en annan
              uppfattning. Det kostar ändå ganska mycket resurser att ta in
              skatt. Skatter som vi belastar samhället med snedvrider också
              konkurrens på olika sätt, och det kostar dessutom att dela ut
              bidrag och hantera ansökningar. Det är mycket bättre om vi direkt
              kan skapa incitament och låta de enskilda bestämma vilka energieffektiviseringar
              man vill göra. Då är det viktigt att vi lägger de rätta miljöskatterna.
            </seg>
            <seg n="300d3688">
              Skatten ska drabba just där det sker någon form av miljöskada.
              Skatten ska inte drabba något annat i kedjan, som det till exempel
              var i den fåniga konstruktion man hade när det gäller flygskatten.
              Miljöeffekten är ju inte beroende av antalet biljetter man säljer,
              utan flygskatten ska stå i relation till miljöskadan. På motsvarande
              sätt är det med den skatteväxling som innebär att man lägger skatt
              på elförbrukning. Egentligen borde vi lägga skatt på produktion
              av el på ett sätt som ger miljöskada.
            </seg>
            <seg n="23512801">
              När miljöskattesystemet och utsläppsrätterna är rätt utformade
              blir det mycket effektivare än om samhället ska ta in skatter
              och sedan dela ut bidrag och ha en massa bidrag till allt möjligt.
              Det kan dessutom få effekten att folk inte gärna vill vidta åtgärder
              om de inte får bidrag. Då väntar man och vidtar inte den åtgärd
              som vore samhällsekonomiskt effektiv, för man hoppas att det kanske
              ska komma något bidrag från regeringen nästa år. Det är bättre
              att man får rätt incitament att vidta åtgärden.
            </seg>
          </u>
          <note type="speaker" n="5323a72c">
            Anf. 37 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-4" n="bb6c0169">
            <seg n="cf50c787">
              Herr talman! Låt mig kort säga att när det gäller EU-arbetet
              och utsläppsrätterna har Sverige aktivt drivit på för auktionering
              av utsläppsrätter. Vi fortsätter att aktivt stödja en sådan linje
              och väntar på förslag från kommissionen, som är den som lägger
              förslag på det här området.
            </seg>
            <seg n="600053bf">
              När det gäller vad som är effektivt och hur vi ska stödja en
              omställning av Sverige kan jag berätta att Sverige är ett av de
              ledande länderna i världen när det gäller ekonomiska styrinstrument
              och marknadsinstrument. När svensk miljöpolitik för några år sedan
              utvärderades av OECD var detta ett av de områden där vi fick allra
              mest beröm. Vi har många innovativa och bra ekonomiska styrmedel.
              Jag har ingen annan uppfattning än Lennart Fremling här utan håller
              helt med honom.
            </seg>
            <seg n="e1e10803">
              Självklart kan dessa ekonomiska styrmedel också utvecklas. Det
              gäller också till exempel flygskatten. Den kan utvecklas, och
              den skulle se annorlunda ut om vi till exempel kunde jobba annorlunda
              i EU när det gäller utsläppsrätter. Jag vet att vi är många som
              är intresserade av det, även om det är en ansats som också kan
              rymma vissa bekymmer.
            </seg>
            <seg n="8d093bba">
              Investeringsstöd av det slag som vi har gett till kommunerna
              kan vara effektiva, och de kan stötta andra typer av initiativ
              än skatteincitament kan göra. Det är bara att läsa de utredningar
              som finns och som visar att detta har varit mycket effektivt.
              Det stöttar kommunerna och skapar en kompetens, och det främjar
              ett samarbete mellan många olika aktörer, något som skatteincitamentet
              mycket sällan gör. De kompletterar varandra.
            </seg>
            <seg n="9d5f8dcb">
              Till slut kan jag konstatera att Lennart Fremling är orolig för
              att människor sitter och väntar på bidrag och incitament och att
              det kan vara skadligt. Jag konstaterar samtidigt att just Centerpartiet
              har lyft upp behovet av morötter. Jag tror att vi behöver morötter.
              Samtidigt ska vi titta på de instrument som finns. Jag tror att
              vi behöver både marknadsinstrument och andra typer av ekonomiska
              styrinstrument, till exempel skatter, men också investeringsstöd.
            </seg>
          </u>
          <note type="speaker" n="2b482d93">
            Anf. 38 CLAES VÄSTERTEG (c) replik:
          </note>
          <u who="claes_vasterteg_df1784" xml:id="i-80c5f5d6494d2c1b-3" n="62e4bdbd">
            <seg n="dce31609">
              Herr talman! Vi är alla klart medvetna om att vi behöver göra
              mycket inom transportsektorn för att det ska bli en omställning
              till förnybara bränslen och förnybar energi. Vi kan också se,
              precis som miljöministern framhöll, en mycket positiv utveckling
              under de senaste åren vad gäller antalet miljöbilar. Det är en
              utveckling som jag tror att få av oss ens skulle ha vågat drömma
              om.
            </seg>
            <seg n="b53569ff">
              För att denna utveckling ska fortsätta krävs det tydliga och
              långsiktiga spelregler både för den privatperson eller företagare
              som står inför valet att kanske köpa en bil som går på förnybart
              drivmedel och framför allt för alla de entreprenörer i Sverige
              som är intresserade av att lägga ned pengar, energi och kraft
              på att utveckla nästa generations biodrivmedel. Att vi kan bibehålla
              de långsiktiga spelreglerna är avgörande för om vi ska kunna nå
              en utveckling där vi ställer om och en tillväxt i Sverige.
            </seg>
            <seg n="406e225b">
              I debatten här i kammaren häromdagen såg det mörkt ut för de
              långsiktiga spelreglerna då Yvonne Ruwaida, som företräder Miljöpartiet,
              ett av de partier som ingår i samarbetet, började öppna för en
              skatt på förnybara drivmedel redan från 2010. Därför skulle det
              vara intressant att få höra hur miljöministern ser på en skattebefrielse
              av de förnybara drivmedlen. Är det något som en socialdemokratisk
              regering eller en vänsterkartellregering är beredd att införa
              under kommande mandatperiod eller runt 2010?
            </seg>
          </u>
          <note type="speaker" n="c6f3e614">
            Anf. 39 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-5" n="bb6c0169">
            <seg n="a63c4320">
              Herr talman! Vi i regeringen anser att det är viktigt med långsiktig
              säkerhet. Många gånger kan det vara svårt. Till exempel måste
              vissa av våra skattelättnader godkännas av EU. Det görs för ett
              antal år.
            </seg>
            <seg n="b91c07dd">
              När det gäller skattebefrielsen för miljövänliga drivmedel har
              vi för avsikt att fortsätta ansöka om att den skattebefrielsen
              ska få finnas kvar. Det finns också en utredning som har aviserat
              ett förslag om drivmedelscertifikat. Det tycker vi från regeringens
              sida är ett intressant förslag, och vi vill titta vidare på det.
              Det skapar förutsättningar för en annan långsiktighet än skattebefrielserna
              gör eftersom vi ständigt behöver godkännanden från EU.
            </seg>
            <seg n="530be216">
              Jag skulle se positivt på att vi kunde utveckla dessa ekonomiska
              styrmedel tillsammans i Europa. Därför är det spännande att intresset
              för etanol och biogas i Europa nu växer. Vi har tidigare inte
              sett något sådant intresse, och därför har det varit svårt att
              få de andra med oss. Det är möjligt att det kan bli så under kommande
              år.
            </seg>
          </u>
          <note type="speaker" n="329d487f">
            Anf. 40 CLAES VÄSTERTEG (c) replik:
          </note>
          <u who="claes_vasterteg_df1784" xml:id="i-80c5f5d6494d2c1b-4" n="62e4bdbd">
            <seg n="51f883be">
              Herr talman! Det är bra att man vill ha långsiktiga spelregler.
              Jag tror också att vi som är politiskt aktiva och som är lagstiftare
              har en viktig roll att i vårt ledarskap peka ut att vi ska ha
              långsiktiga spelregler. Därför är det oroväckande med de signaler
              som nu kommer från ett av de partier som utgör regeringsunderlag.
              Därför skulle det vara intressant att få ett ännu klarare besked,
              så att väljarna också tydligt får veta detta.
            </seg>
            <seg n="d131af85">
              Under den förra mandatperioden kom det i en budgetproposition
              in en skrivning om att det långsiktiga målet var att man var beredd
              att bredda skattebasen också med de alternativa bränslena. Nu
              försvann den i och för sig året efter, men varje sådan här signal
              skapar osäkerhet i just den här långsiktigheten. Vi har ett ansvar,
              oavsett vilket regeringsalternativ vi företräder, att vara tydliga
              så att folk vågar göra de här satsningarna. Det är satsningar
              som kommer att leda till en bättre miljö men också till en ökad
              tillväxt i Sverige.
            </seg>
          </u>
          <note type="speaker" n="8a15e12b">
            Anf. 41 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-6" n="bb6c0169">
            <seg n="89f67a2d">
              Herr talman! Jag har svårt att förstå Claes Västertegs oro därför
              att vi har varit mycket tydliga när det gäller de långsiktiga
              spelreglerna. Jag vet däremot att det finns en oerhört stor oro
              bland alla aktörer som arbetar med miljöbilar över vad som kommer
              att hända om det skulle bli en borgerlig regering.
            </seg>
            <seg n="adeb925c">
              Centerpartiet driver på väldigt kraftfullt när det gäller förnybara
              drivmedel. Det tycker jag är utmärkt. Men från övriga ser vi inte
              alls samma engagemang. Det finns en mycket stor oro för att de
              långsiktiga spelregler som vi nu har lagt på plats inte kommer
              att finnas kvar. Vad kommer att hända med den här skattebefrielsen,
              både för bränslen och för fordon, om vi får en borgerlig regering?
              Det vet man ingenting om. Någonting som det inte ges besked om
              i den här gemensamma energipolitiken är, vad jag har förstått,
              vad som ska hända på bilsidan, så där finns det nog större skäl
              till oro än när det gäller regeringen och samarbetspartierna.
              Vi har successivt byggt upp en långsiktighet och en tydlighet
              som jag är väldigt stolt över.
            </seg>
            <seg n="46690407">
              När jag var ute i förra valrörelsen gällde en av de stora frågorna
              just etanolen. Det var en stor oro för att vi inte hade skattebefrielse
              på etanol och för hur det skulle kunna slå. Detta kunde vi lägga
              fast. Vi har nu kunnat lägga fast det för ett antal år. Vi har
              gett tydliga signaler om att vi ska fortsätta arbeta på det sättet.
            </seg>
            <seg n="f756affc">
              Vi har också arbetat väldigt kraftfullt på ett annat område som
              är viktigt, och det gäller låginblandning av etanol. Där behöver
              vi också ett stöd från EU för att långsiktigt kunna säkerställa
              detta.
            </seg>
            <seg n="7de07049">
              Den här politiken kommer vi att fortsätta med, och våra väljare
              kan vara säkra på att den politiken kommer att ligga fast. Sedan
              kan det bli diskussion om detaljer, men i grunden är ambitionen
              tydlig. Vi kommer att fortsätta att vara världsledande när det
              gäller att satsa på miljöbilar och miljöbränsle.
            </seg>
          </u>
          <note type="speaker" n="51ecc99c">
            Anf. 42 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-b27613bcbae41622-4" n="3d5d15ff">
            <seg n="d65e8707">
              Herr talman! Den där svängen som miljöministern ägnade sig åt
              när det gällde oron för vad som skulle hända när alliansen tar
              över, i fråga om de miljövänliga drivmedlen, var kvalificerat
              struntprat. Läs överenskommelsen! Där ges det besked om att människor
              kommer att ges incitament att köpa förnybara bränslen.
            </seg>
            <seg n="a23043d7">
              Miljöministern ville att allianspartierna skulle gå in i en gemensam
              verkstad för att göra ett jobb i klimatfrågan. Det säger hon när
              vi behandlar en proposition som innehåller ett konkret förslag
              om att vi ska stå fast vid det mål som tidigare har satts. Om
              vi bläddrar lite snabbt i propositionen ser vi att väldigt mycket
              ska göras inför kontrollstationen 2008. Det är sektorsmål som
              ska tas fram. Handeln med utsläppsrätter ska utvecklas och utvärderas.
              Fastighetsskatten ska utredas, som vi har hört förut i dag. Det
              handlar om tillämpningen av de flexibla mekanismerna. Utsläppsrätterna
              var jag inne på. En övergripande heltäckande utvärdering av styrmedlen
              ska ske. Det långsiktiga målet ska tas fram. Man ska göra en skanning
              av vad samhällets olika aktörer kan bidra med. Man ska ta fram
              en sammanhållen klimat- och energipolitik.
            </seg>
            <seg n="cfce12d4">
              Välkommen in i verkstaden, miljöministern! Och jag skulle önska
              att det var en gemensam verkstad. Är miljöministern beredd att
              medverka till att arrangera en sådan här verkstad genom en bred
              parlamentarisk klimat- och energiutredning eller kommission eller
              vad man nu kallar det inför kontrollstationen, så att de 95 %
              av svenska folket som faktiskt vill medverka i det här arbetet
              och som har olika politiska färg och uppfattning kan bli tillgodosedda
              och få sina synpunkter framförda?
            </seg>
          </u>
          <note type="speaker" n="83df04a0">
            Anf. 43 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-7" n="bb6c0169">
            <seg n="56bf50f0">
              Herr talman! Sven Erik Persson är upprörd, men då kan ju Sven
              Erik Persson redogöra för vilka åtgärder som man är enig om när
              det gäller att främja förnybara bilar och förnybara fordonsbränslen.
              Kommer ni till exempel att se till att pumplagen består? Kommer
              ni att se till att vi har en fortsatt skattebefrielse? Kommer
              förmånsvärdena att bli kvar och så vidare?
            </seg>
            <seg n="dc4804dc">
              När det gäller klimatpropositionen är det viktigt att ha klart
              för sig att vi arbetar sektorsintegrerat. Kristdemokraterna har,
              om jag påminner mig rätt, i en av sina inlagor här påpekat vikten
              av att vi inom EU arbetar med klimatpolitik på alla områden, i
              alla sektorer. Det håller jag med om. Det gör regeringen också.
              Och det innebär att huvuddelen av våra förslag och åtgärder i
              klimatpolitiken självklart tas inom de sektorer som är aktuella.
              De tas i sjöfartspolitiken. De tas i transportpolitiken. Det tas
              i bostadspolitiken, och de tas i energipolitiken. Så måste det
              vara.
            </seg>
            <seg n="30212b95">
              Om Sven Erik Persson tittar på vad vi tillsammans med våra samarbetspartier
              har gjort under den här mandatperioden ser han att det handlar
              om ett stort antal förslag och åtgärder, och det är det som förklarar
              att vi når framgång och resultat i vår klimatpolitik.
            </seg>
            <seg n="c97ea915">
              En klimatproposition ska ange de övergripande riktlinjerna för
              klimatpolitiken. Målet är en sådan, men sedan måste politiken
              genomföras i sektorerna. Det vore intressant att höra om Sven
              Erik Persson har någon annan uppfattning, om Sven Erik Persson
              tycker att vi ska ta transportpolitiska beslut och allting annat
              i en klimatproposition.
            </seg>
            <seg n="92cb0396">
              Det här blir väldigt mycket formfrågor. Jag tycker nästan att
              det är lite genant. Vi får höra att vi inte går tillräckligt fort
              fram och så vidare. Det är frågor om form. Innehållet vill ni
              inte gärna gå in på.
            </seg>
            <seg n="ae89b04b">
              När det gäller en bred parlamentarisk utredning är jag inte främmande
              för att det i något läge kan vara aktuellt med ytterligare en
              utredning här. Men vi måste också fråga oss, när vi har så mycket
              att göra, har en stor enighet och har en klar strategi från regeringens
              sida, vad vi ska lägga våra resurser på. Jag vill nu framför allt
              lägga resurserna på att få åtgärder på plats, på att få ett bra
              underlag för den politik som vi lägger fram här. I grunden är
              det ju ändå så att vi har en regering som håller i arbetet. Och
              så bör det vara.
            </seg>
          </u>
          <note type="speaker" n="b6376be9">
            Anf. 44 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-b27613bcbae41622-5" n="3d5d15ff">
            <seg n="aeae51a6">
              Herr talman! Jag framförde i all ödmjukhet några små uppfattningar
              när det gällde alla de frågor som det i propositionen anges att
              man ska arbeta med inför kontrollstationen 2008. Det är av värde
              att så många som möjligt är involverade i det arbetet och att
              det finns en bred parlamentarisk förankring när det gäller detta.
              Som svar får jag: Vi har så mycket att göra. Det är tveksamt om
              det finns några andra partier eller parlamentariker som har något
              att bidra med, om det är meningsfullt att sitta ned och resonera
              och komma fram till gemensamma tag.
            </seg>
            <seg n="61b34e24">
              När vi har målen gemensamt borde vi också arbeta med alla de
              här frågorna, som gör att arbetet går framåt, gemensamt. Och när
              vi har ett sådant stort uppdrag inför kontrollstationen 2008 borde
              man också hitta former, politiska former, för en så bred förankring
              som möjligt i det här arbetet.
            </seg>
            <seg n="5ffddff1">
              Sedan är det ju miljöministerns ansvar att ta reda på vad vi
              har kommit överens om och inte slänga ur sig sådana där saker
              och sedan be mig redovisa det. Först bör man ta reda på vad vi
              har kommit överens om under kapitlet om en miljövänlig transportsektor.
              Sedan kan man möjligtvis kritisera och säga att det är otillräckligt
              eller fel eller någonting sådant.
            </seg>
            <seg n="a658d3c9">
              Jag tycker inte att vi i onödan ska polemisera i klimatfrågan
              på det sätt som miljöministern nu gör. Låt oss i en gemensam ansats
              inför kontrollstationen hitta de gemensamma styrmedlen, den gemensamma
              energi- och klimatpolitiken, som gör att frågan förs aktivt framåt
              för klimatets bästa!
            </seg>
          </u>
          <note type="speaker" n="a653a1c8">
            Anf. 45 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-8" n="bb6c0169">
            <seg n="bf48f383">
              Herr talman! Låt mig först säga att jag uppfattade att Sven Erik
              Persson gärna ville polemisera och gå till ganska hårt angrepp
              när det gäller vår inriktning här. Och det är naturligt för mig
              att försvara vår syn.
            </seg>
            <seg n="535a87aa">
              När vi går framåt kan det, som jag sade i all ödmjukhet, finnas
              utrymme och vara bra med ytterligare en parlamentarisk utredning.
              Men vi måste också göra en avvägning. Var ska vi lägga våra resurser
              nu? Är det just nu som vi ska ha en genomgripande översyn av vår
              klimatpolitik? Det är nämligen framför allt i ett sådant skede
              som jag tycker att det är viktigt att man har en bred parlamentarisk
              utredning som får möjlighet att påverka de breda linjerna.
            </seg>
            <seg n="8b64f18b">
              Nu har vi lagt fram grunderna, och vi har många praktiska frågor
              som ska lösas. Jag ser att det finns en samsyn mellan ett flertal
              partier, men det innebär inte att alla frågor behöver förhandlas
              i en parlamentarisk utredning. Jag tror att det är en fråga vi
              kan återkomma till.
            </seg>
            <seg n="a6cf91e8">
              Sedan gäller det vilka gemensamma förslag som alliansen har när
              det gäller hur man ska värna om miljöbilarna och miljöbilssektorn.
              Jag tror att det hade varit intressant för dem som lyssnar här,
              som kanske inte har tittat i uppgörelsen, att få en chans att
              höra det här. Jag har inte uppfattat att det finns några skarpa
              förslag som kan göra företrädarna för den här sektorn och dem
              som är intresserade av miljöbilar riktigt lugna. Och jag konstaterar
              att Sven Erik Persson inte tog chansen att tala om vad det var.
            </seg>
          </u>
          <note type="speaker" n="82c421af">
            Anf. 46 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-a16ec6ab963be26e-1" n="a22ae9f4">
            <seg n="4fe40851">
              Herr talman och statsrådet! Jag har ett par frågor när det gäller
              styrmedel.
            </seg>
            <seg n="e85f857b">
              Först är det frågan om miljöskatter och utsläppshandel. De liknar
              varandra rätt mycket i effekt genom att de båda två är kostnadseffektiva
              och fungerar. Vi har alltid diskuterat att fördelen med utsläppshandel
              är att det är lättare för politikerna att vara modiga när man
              inte tydligt lägger på en skatt. Vidare blir det ett tydligt tak
              för utsläppen.
            </seg>
            <seg n="4deb5d32">
              Nu har vi tyvärr problem med hur utsläppshandeln fungerar i praktiken.
              Det är till exempel för hög tilldelning, som beror på att man
              inte har ett uppifrånperspektiv där kommissionen tar initiativ
              till hur mycket varje land ska få. Sedan är det problem med att
              det är en diskussion om att föra in trafiken, i första hand flyget,
              inom samma bubbla.
            </seg>
            <seg n="82c9b256">
              Är ministern beredd att jobba för ett uppifrånperspektiv så att
              det är kommissionen som tar initiativ till tilldelning en minskad
              tilldelning och att jobba för att trafiken förs in i en annan
              bubbla?
            </seg>
            <seg n="67cc969d">
              Jag har också en fråga om lite mer administrativa styrmedel.
              Hur ser ni på det enormt ökade energiutbudet? Jag tänker på elsidan.
              Nu byggs det ut fossil kraftvärme i Malmö och Göteborg. Regeringen
              låter bygga ut kärnkraften genom att ge tillstånd till effekthöjning.
              Samtidigt planerar vi för biobränslebaserad el och mer vindkraft.
            </seg>
            <seg n="65d6a54e">
              Varför öka utbudet av el så starkt?
            </seg>
          </u>
          <note type="speaker" n="5b02d909">
            Anf. 47 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-9" n="bb6c0169">
            <seg n="1036a0c7">
              Herr talman! Jag delar oron för hur tilldelningssystemet i utsläppshandeln
              fungerar. Det förs en intensiv diskussion på EU-nivå ministrar
              emellan om hur systemet fungerar. Jag är inte beredd att rakt
              av säga hur det skulle se ut, men jag tror att det är viktigt
              att vi ser över tilldelningsformerna. Många länder har fått alltför
              stor tilldelning. Det har varit svårt för kommissionen att följa
              upp. Jag skulle gärna vilja se några av förslagen. Vi driver på
              för att vi måste jobba vidare med utsläppsrättshandeln och få
              den att fungera bättre.
            </seg>
            <seg n="0d9cc157">
              Om vi har ett mer uppifrånperspektiv blir det viktigt hur den
              modell ser ut som kommissionen kommer att lägga fram. Då är vi
              absolut beredda att titta på detta. Vi tror att det är viktigt
              för förtroendet. Vi har många gånger påpekat att det är viktigt
              att kommissionen tar sitt ansvar när det gäller detta.
            </seg>
            <seg n="6198f435">
              Jag delar oron för att trafiken ska ligga i samma bubbla. Vi
              har diskuterat flyget. Vi har tydligt angett att den arbetsgrupp
              som ska jobba med detta måste titta på vad det kan få för konsekvenser
              om trafiken läggs i samma bubbla. Jag lutar nog åt att den borde
              ligga i en egen bubbla, men det är ingenting vi har satt ned foten
              för än. Men jag tror att det vore bättre att ha den i en egen
              bubbla.
            </seg>
            <seg n="abfc1845">
              Samtidigt är det viktigt att inte fixera sig. Det är en diskussion
              som nu pågår både inom EU och internationellt. Vi ska inte låsa
              oss vid en position som inte ger oss möjligheter att pröva olika
              system.
            </seg>
            <seg n="ecee142f">
              När det gäller det ökade energiutbudet är det viktigt att arbeta
              för energieffektivisering för att se till att vi minimerar och
              inte använder onödig energi. Samtidigt är det viktigt att vi i
              vårt land tar ett ansvar för att producera bra energi som inte
              bidrar till växthuseffekten, till exempel importera el från annat
              håll som inte är bra. Därför har vi ett ansvar att investera i
              ny energi i Sverige.
            </seg>
          </u>
          <note type="speaker" n="978e3d98">
            Anf. 48 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-a16ec6ab963be26e-2" n="a22ae9f4">
            <seg n="d6f003ca">
              Herr talman och statsrådet! När det gäller utvecklingen av utsläppshandeln
              fick jag positiva besked från ministern. Men jag undrar ändå över
              energi- och elmarknaden. Syftet med effektivisering är att vi
              ska få bort de dåliga energislagen. Om man bygger ut de dåliga
              energislagen genom att bygga ut den fossilbaserade elproduktionen
              och bygga ut kärnkraften, försvårar man inte då för både vindkraftsutbyggnaden
              och den biobränslebaserade elen? Lägger man ihop alla utbyggnadsplaner
              som finns tyder det på att regeringen tror att effektiviseringen
              kommer att misslyckas kapitalt. Det verkar vara så att det planeras
              för en över huvud taget ökad elproduktion.
            </seg>
            <seg n="0bd3e380">
              Nu har vi en hel rad effekthöjningar på kärnkraften som står
              på tur. Regeringen har redan gett ett par tillstånd. Sedan kan
              vi titta på detta utifrån miljöbalken. Jag läste det första yttrandet
              från miljödomstolen noga. Miljödomstolen ville avstyrka eftersom
              man ansåg att kärnkraft inte hör hemma i ett kretsloppssamhälle,
              och det uppfyller inte kraven på resurshushållning i miljöbalken.
              Ändå tillstyrkte regeringen, trots att det är så mycket ny elproduktion
              på gång. Den produktionen torde knappast behövas, särskilt inte
              om man tror på de energieffektiviseringsplaner som finns.
            </seg>
          </u>
          <note type="speaker" n="3338443e">
            Anf. 49 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-10" n="bb6c0169">
            <seg n="14c0a7ef">
              Herr talman! Det är inte regeringen som planerar investeringar
              utan det är företagen som gör det med utgångspunkt i förväntningar.
            </seg>
            <seg n="e5174c4a">
              Vi ger tydliga signaler om hur vi vill fasa ut den fossilbaserade
              energiproduktionen. Det finns en bubbla i Europa. Det är inom
              den man nu får arbeta. Där finns den sista tilldelningen. När
              det gäller utsläppsrätter har vi varit tydliga i fråga om inte
              minst värmeproduktionen och tilldelningen av utsläppsrätter. Den
              är stramare.
            </seg>
            <seg n="b7f4fe6a">
              Frågan om tilldelning av utsläppsrätter har varit uppe tidigare
              i debatten i kammaren, och jag vill göra tydligt att det inte
              är någon utökning. Den högre nivån som nu finns beror på att fler
              anläggningar är inne i systemet. Det kan vi se när vi tittar på
              hur tilldelningen ser ut i enskilda anläggningar. Sverige har
              också fått gott betyg för hur vi sköter frågan.
            </seg>
            <seg n="ec1e537d">
              Jag har tidigare talat om kärnkraften i svar till Lars Lindblad.
              Här gäller än en gång att det är enskilda företag som söker. Det
              är alldeles riktigt att miljödomstolen gjorde en noggrann analys
              och satte frågetecken kring resurshushållningen, bland annat att
              vatten släpps ut i havet och säkerhetsfrågorna. Vi granskar detta
              mycket noga. Det gäller också annan lagstiftning, nämligen kärntekniklagen.
              Vi gjorde en annan bedömning än miljödomstolen när det gäller
              till exempel resurshushållningen. Det beror till exempel på att
              vi vill fasa ut kärnkraften. Därför har vi accepterat att man
              släpper ut vatten i havet på ett sätt som vi inte skulle göra
              med ett energislag som vi vill ha kvar för mycket lång tid. Vi
              gör en bedömning för varje ansökan enligt gällande lagstiftning
              i det här fallet miljöbalken och kärntekniklagen. Vi gjorde bedömningen
              att denna ansökan höll. Det var tillräckligt säkert. Det följer
              också tidigare bedömningar som vi har gjort.
            </seg>
            <seg n="65bf104c">
              Vi kommer att fortsätta att driva denna politik. Ju bättre vi
              lyckas med att visa att vi klarar våra energieffektiviseringsmål
              och våra satsningar på förnybar energi, desto mindre intressant
              blir det att satsa på till exempel gas- och kärnkraft.
            </seg>
          </u>
          <note type="speaker" n="853af53b">
            Anf. 50 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-b27613bcbae41622-6" n="3d5d15ff">
            <seg n="fcd2559a">
              Herr talman! Jag uppmanades av miljöministern att göra bekant
              vad som står i överenskommelsen. Jag tycker att det är anmärkningsvärt,
              miljöministern, att jag som en enkel oppositionsföreträdare ska
              behöva idka högläsning för en minister som har hundratals medarbetare
              på kansliet som skulle kunna författa några rader.
            </seg>
            <seg n="4348c843">
              Låt mig citera från alliansens överenskommelse, kapitel 2.
            </seg>
            <seg n="3ab9dd76">
              I inledningen framgår det att vägtrafikens miljöbelastning måste
              minska och att det är av stor vikt att utveckla bränslen som ersätter
              de fossila.
            </seg>
            <seg n="6ba015f4">
              Vidare står där: Allians för Sverige vill ge tillverkare och
              konsumenter incitament att satsa på bränslesnåla fordon och fordon
              drivna med miljövänliga bränslen. En frivillig överenskommelse
              mellan EU-kommissionen och biltillverkarna om kraftigt reducerade
              CO2-utsläpp för nya fordon har inte lett till vad kommissionen
              hoppats på. Allians för Sverige kan mot den bakgrunden inte utesluta
              att bindande regler på sikt måste införas inom EU.
            </seg>
            <seg n="503e28e5">
              Vi vill underlätta för industrin att använda sig av miljövänliga
              transporter. Därför är det av vikt att stimulera dessa transportslag
              att använda miljövänliga bränslen såsom etanol, RME, biogas, miljödiesel
              samt hybridfordon. I en framtid kan det också bli fråga om bränsleceller
              och vätgas.
            </seg>
            <seg n="fe585b9e">
              För en omställning till ett miljövänligare transportsystem krävs
              forskning och utveckling, såväl traditionell forskning som om
              stöd till näringslivets teknikutveckling. Mot den bakgrunden skall
              Sverige vara pådrivande för att miljöanpassa det europeiska transportsystemet.
              Kombinationen av stora skogsresurser, ett effektivt och modernt
              jordbruk och en stark fordonsindustri ger Sverige stora möjligheter
              att vara en ledande nation i utvecklingen av förnybara bränslen.
            </seg>
            <seg n="948e0d66">
              Det är självklart att vi inte kommer att avskaffa några styrmedel
              som leder bort från de här inriktningarna eller målsättningarna.
              Och vi är rörande överens om många.
            </seg>
            <seg n="415d516e">
              Nu har miljöministern begärt replik, så jag avvaktar med min
              avslutning.
            </seg>
          </u>
          <note type="speaker" n="2e85da04">
            Anf. 51 Statsrådet LENA SOMMESTAD (s) replik:
          </note>
          <u who="unknown" xml:id="i-c5f9eb3417693f8c-11" n="bb6c0169">
            <seg n="daaacb01">
              Herr talman! Jag får tacka Sven Gunnar Persson för den uppläsningen.
              Det gläder mig att det finns allmänna riktlinjer för att fortsätta
              en positiv politik.
            </seg>
            <seg n="b6f9310f">
              Däremot fick vi inga klara besked om de exakta styrmedlen. Då
              vill jag konstatera att Claes Västerteg blev oerhört orolig för
              att en miljöpartistisk företrädare hade andats om att något styrmedel
              skulle kunna ändras på någon punkt och att det skapar en oerhörd
              oro för vad som skulle kunna hända. Det är då en överdriven oro,
              om Sven Gunnar Persson tycker att de här allmänna riktlinjerna
              ska göra att alla känner sig alldeles lugna.
            </seg>
          </u>
          <note type="speaker" n="2a3c8912">
            Anf. 52 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-b27613bcbae41622-7" n="3d5d15ff">
            <seg n="42b2ac39">
              Herr talman! De här riktlinjerna är inte så särskilt allmänna.
              De exakta styrmedlen, som vi ser fungerar, bör naturligtvis vara
              kvar om de går i den riktning som vi har sagt. En del behöver
              utvecklas och utvärderas och kanske bli ännu mer effektiva och
              tydliga.
            </seg>
            <seg n="843416a4">
              De som är inom de branscher biltillverkare, bränsledistributörer,
              bränsletillverkare som sysslar med förnybara bränslen och bilar
              som drivs med sådana kan vara helt lugna för att alliansen kommer
              att driva en offensiv och effektiv politik för att transporterna
              ska kunna ställas om långvarigt till ett mer miljöanpassat framförande.
            </seg>
            <seg n="a3428587">
              Jag vill avsluta med att tacka miljöministern för den här fyraårsperioden.
              Hon kanske inte har suttit alla fyra åren? Jo, det har hon! Ja,
              jag är lika uppmärksam som miljöministern, som hela tiden gav
              mig fel förnamn. Av en liten titt på talarlistan framgår det vad
              jag heter.
            </seg>
            <seg n="150b5858">
              Tack, miljöministern! Jag har mycket uppskattat dina framföranden
              i kammaren. Du är mycket kunnig, engagerad och öppen för resonemang.
              Först på senare tid, efter viss fostran i Regeringskansliet, har
              du börjat använda dig av begrepp som högeralliansen och blivit
              mer polemiskt politisk. Annars finns det väldigt många gemensamma
              uppgifter och uppdrag, som miljö- och jordbruksutskottet och jag
              vill att vi ska genomföra över blockgränserna när det gäller miljöområdet.
              Det handlar om våra barns och barnbarns framtid, och det får inte
              vara några kortsiktiga lösningar.
            </seg>
            <seg n="395edcb2">
              En riktigt trevlig sommar vill jag önska miljöminister Lena Sommestad.
            </seg>
          </u>
          <note type="speaker" n="e33d6b66">
            Anf. 53 Statsrådet LENA SOMMESTAD (s) replik:
          </note>
          <u who="unknown" xml:id="i-df4ae758300b43d0-0" n="bb6c0169">
            <seg n="16843d09">
              Herr talman! Jag får tacka för de vänliga orden och be om ursäkt.
              Jag har uppfattat att jag har sagt rätt namn.
            </seg>
            <seg n="cd1e4853">
              Låt mig då säga att jag ändå känner en oro, inte minst mot bakgrund
              av Lars Lindblads första inlägg, där han sade väldigt tydligt
              när det gällde
            </seg>
          </u>
          <note n="5f4d1f74">
            (FÖRSTE VICE TALMANNEN: Repliken gäller Sven Gunnar Persson nu.)
          </note>
          <u who="unknown" xml:id="i-55a98f22c8699b1a-0" n="bb6c0169">
            <seg n="f57fdc92">
              Okej. Dock när det gäller den gemensamma borgerliga politiken,
              kostnadseffektiva lösningar och om man vill gå före i Sverige,
              kan Sven Gunnar Persson då också intyga att hela alliansen verkligen
              vill gå före? Det innebär att man ibland också måste satsa på
              det som är något dyrare och kanske måste satsa på investeringar,
              som det har uttryckts tvivel om. Där finns det olika syn på investeringar
              och på Sveriges roll när det gäller att gå före som har betydelse
              för hur mycket man är beredd att satsa på förnybara drivmedel
              och miljöbilar.
            </seg>
          </u>
          <note type="speaker" n="b60eb653">
            Anf. 54 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-b27613bcbae41622-8" n="3d5d15ff">
            <seg n="30c758d7">
              Herr talman! Det var ju en ganska oprecis och svepande fråga,
              som jag har svårt att se hur man ska svara på.
            </seg>
            <seg n="6e0aa1f1">
              Det är klart att Sverige har enorma fördelar, vilket också framgick
              här, naturgivna fördelar, av att producera bränslen. Det finns
              många företag som ligger i framkant, som exporterar sitt kunnande
              och som vill vara en aktör på den globala marknaden, och som är
              det i allt större utsträckning. Vi har en bilindustri som är i
              framkant. Därmed finns unika förutsättningar för att Sverige kan
              gå före.
            </seg>
            <seg n="356c81b7">
              Det är också en självklarhet utifrån affärsmässiga principer
              att de svenska företagen vill vara i framkant och vill gå före
              och därmed kapa åt sig rejäla marknadsandelar och bli en aktiv
              aktör i den utveckling som av nödvändighet måste komma runtom
              i världen.
            </seg>
            <seg n="757174bf">
              Låt mig förnya min sommarhälsning till miljöministern och hela
              hennes kansli.
            </seg>
          </u>
          <note type="speaker" n="847cd7a1">
            Anf. 55 ÅSA DOMEIJ (mp):
          </note>
          <u who="asa_domeij_0a2a21" xml:id="i-a16ec6ab963be26e-3" n="a22ae9f4">
            <seg n="729f71b0">
              Herr talman! Ledamöter! I mitt anförande skilde jag en del på
              vad som är åtgärder, sådana saker som vi tycker att olika personer
              och företag bör göra ute i samhället, och de politiska styrmedlen
              som gör att de här sakerna händer i verkligheten.
            </seg>
            <seg n="7cc7582b">
              När jag lyssnade på Sven Gunnar Perssons uppläsning av vad de
              borgerliga partierna tillsammans vill göra slog det mig att det
              är väldigt mycket av vad man tycker ska hända ute i samhället,
              och inte de konkreta styrmedlen. När styrmedel nämns handlar det
              mycket om att skapa incitament för dem, men hur skapar man dessa
              incitament? Där kanske det finns väldigt olika åsikter. Vi får
              inte reda på hur det blir med kilometerskatten, registreringsskatt
              på extremt bränsletörstiga fordon, fortsatt utveckling på miljöskatteområdet
              och så vidare.
            </seg>
            <seg n="7f6c8e7a">
              Men en sak som är väldigt positiv och samtidigt spännande är
              att ni nu säger att ni inte vill ta bort de styrmedel som har
              införts den här mandatperioden och som ni har varit så starkt
              emot. Genom att jag jobbar mycket med budgetförhandlingar läser
              jag noga era budgetmotioner, och där kritiserar ni samtliga partier
              den gröna skatteväxlingen. Man kan alltid kritisera utformningen,
              men ni kommer ju aldrig med några andra förslag. Vi ser aldrig
              hur ni ens som enskilda partier vill att den ska se ut.
            </seg>
            <seg n="dcd8aee4">
              Jag är då ganska glad för att vi tre partier tillsammans har
              haft det politiska modet, och det politiska ledarskapet, att genomföra
              också sådant som har varit kontroversiellt. Tack för det samarbetet
              den här mandatperioden, Lena Sommestad!
            </seg>
          </u>
          <note type="speaker" n="eaf73ddd">
            Anf. 56 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-b27613bcbae41622-9" n="3d5d15ff">
            <seg n="115f0d55">
              Herr talman! Åsa Domeij efterlyste mer exakta styrmedel och nämnde
              som exempel att man här inte får reda på hur vi ska göra med kilometerskatten,
              koldioxidbaserad fordonsskatt och en sak till. Jag noterar bara
              att det på de punkterna inte finns något gemensamt förslag från
              regeringsunderlaget. Det är dels saker som Åsa Domeijs parti driver,
              dels saker som än så länge är på utrednings- och remisstadiet.
              Inte heller från regeringen har vi alltså några besked på de punkterna.
            </seg>
          </u>
          <note type="speaker" n="9e15950f">
            Anf. 57 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-ed8b698d5c1befcc-0" n="a22ae9f4" next="i-7f887dbfdcec785e-0">
            <seg n="35b11f48">
              Herr talman! Vi kan åtminstone säga att vi i de tre partierna
              är överens om att fortsätta den gröna skatteväxlingen, för det
              avtalet sträcker sig in i nästa mandatperiod. Vi är inte klara
              med de 30 miljarderna än.
            </seg>
            <seg n="9265918f">
              När det gäller enighet eller inte, konstaterar jag att det inte
              ens i de enskilda partiernas budgetmotioner har funnits verksamma
              förslag när det gäller den gröna skatteväxlingen, inte ens inom
              vart och ett av partierna. Lennart Fremling talade så fantastiskt
              bra och väldigt insatt om marknadsekonomiska styrmedel, men inte
              ens Folkpartiet, som ibland skryter om att vara det första partiet
              som har börjat prata om ekonomiska styrmedel, har kunnat lägga
              ett eget förslag. Om inte vart och ett av partierna kan lägga
              förslag, desto svårare blir det för alla fyra att komma överens.
            </seg>
            <seg n="5727392c">
              Jag tror att det här steget att acceptera de styrmedel som vi
              har infört trots att ni har varit så mycket emot dem kanske kan
              leda till steg 2, där ni själva går vidare med ert samarbete och
              föreslår ekonomiska styrmedel. Den här omsvängningen kanske fortsätter.
            </seg>
            <seg n="457dd541">
              Nästa omsvängning kanske blir när det gäller trängselskatten.
              Den tror jag kommer att bli väldigt populär bland borgerliga väljare.
              För den borgerliga väljaren borde det vara än mer rätt och riktigt
              att använda marknadsekonomiska styrmedel. Så jag väntar på omsvängningen
              där också, särskilt framåt hösten när bilköerna i Helsingfors
              kommer att öka.
            </seg>
          </u>
          <note n="aaf9375c">
            Överläggningen var härmed avslutad.
          </note>
          <note n="e69cd81b">
            4 § Ekologisk produktion och konsumtion Mål och inriktning till
            2010
          </note>
          <note n="765afefc">
            Föredrogs
          </note>
          <note n="ee0b4a74">
            Anf. 58 ROLF LINDÉN (s):
          </note>
          <u who="asa_domeij_0a2a21" xml:id="i-7f887dbfdcec785e-0" n="a22ae9f4" prev="i-ed8b698d5c1befcc-0">
            <seg n="28350f00">
              Herr talman! Jag ska försöka introducera det här betänkandet
              som vi ska debattera. Det är miljö- och jordbruksutskottets betänkande
              nr 20. Det handlar om ekologisk produktion och konsumtion, mål
              och inriktning fram till 2010.
            </seg>
            <seg n="9cf7b641">
              I betänkandet behandlar utskottet regeringens skrivelse med samma
              rubricering men också fyra följdmotioner med 21 yrkanden. Jag
              ska också här nämna att i betänkandet finns det tolv reservationer.
              Utöver detta behandlas fem motionsyrkanden från den allmänna motionstiden
              2005.
            </seg>
            <seg n="92a4d67d">
              1994 antogs målet om att 10 % av den odlade åkerarealen skulle
              vara ekologiskt odlad fram till år 2000. Det målet uppnåddes 1999,
              och samma år togs nya mål. Nu skulle 20 % vara ekologiskt odlad
              fram till 2005. Dessutom skulle 10 % av antalet mjölkkor och slaktdjur
              av nöt och lamm finnas i ekologisk produktion.
            </seg>
            <seg n="4ef5a7ac">
              I november 2003 fick Jordbruksverket i uppdrag att lämna förslag
              till nya mål för ekologisk produktion fram till 2010. I skrivelsen
              har regeringen de förslagen som utgångspunkt för sitt ställningstagande.
              Detta kommer dagens debattörer att återkomma till.
            </seg>
            <seg n="10d72370">
              Jag vill bara här, herr talman, berätta för åhörare och tv-tittare,
              som ägnar fredagförmiddagen åt att följa denna debatt, att ekologiskt
              jordbruk innebär odling och djurhållning där man strävar efter
              miljöhänsyn, resurshushållning och en hög självförsörjningsgrad.
              Om produktionen är certifierad har man rätt att benämna den ekologisk.
              Ekologisk produktion är dessutom ett medel i arbetet med att nå
              flera av våra miljökvalitetsmål som till exempel ett rikt odlingslandskap
              och giftfri miljö.
            </seg>
            <seg n="23ca1082">
              Med detta, herr talman, föreslår jag att vi startar debatten.
            </seg>
            <seg n="6aaf69f0">
              (Applåder)
            </seg>
          </u>
          <note type="speaker" n="20b5d68d">
            Anf. 59 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-d0102a506c5b5b7b-0" n="41efe027" next="i-46852c13b9e03baf-0">
            <seg n="71c6ef87">
              Herr talman! Först av allt vill jag konstatera, med tanke på
              kammarens inskränkta möjligheter att genomföra voteringar och
              röstningar, att jag inte kommer att yrka på någon reservation.
              Vi moderater står givetvis bakom de reservationer som vi har anfört.
            </seg>
            <seg n="f62dc4c1">
              Det här är en skrivelse, precis som Rolf Lindén sade, med fyra
              följdmotioner. Rent allmänt vill jag säga att vi från moderat
              håll är oerhört angelägna om att vi ska ha en mångfald och att
              vi ska ha en fungerande marknadsekonomi. Det fina med mångfalden
              är att den har förmågan att ge impulser till olika grenar. Jag
              vill påstå att just ekologisk odling har givit många impulser
              till den så kallade konventionella odlingen. Det är ofta väldigt
              engagerade människor som driver nya linjer, och den korsbefruktningen
              är bra för alla parter.
            </seg>
            <seg n="64dc8a36">
              Dessutom har den ekologiska odlingen en betydande andel av den
              svenska åkerarealen och produktionsarealen när det gäller öppen
              mark. Det har kommit till av till väldigt stor del egen kraft,
              påstår jag. Därför är det också intressant att kunna konstatera
              att den ekologiska odlingen tillsammans med den konventionella
              odlingen går sida vid sida och många gånger hand i hand.
            </seg>
            <seg n="e02962d6">
              Som jag sade inledningsvis är vi moderater väldigt angelägna
              om att ha en fungerande marknad. Det är därför som vi har motsatt
              oss de stöd som man har riktat till den ekologiska odlingen. Erfarenheterna
              visar faktiskt att den ekologiska odlingen kan stå på egna ben.
              Då är det onödigt att belasta skattebetalarna med den avgiften.
              All erfarenhet visar att politiskt klåfingreri och politisk inblandning
              undergräver marknadsekonomin när man ger sig in och rör i den.
            </seg>
            <seg n="0b6271b5">
              Herr talman! I det här betänkandet blir det väldigt tydligt hur
              man kan gå in och röra till det, som jag ser det. Den politiska
              blåögdhet som jag påstår att majoriteten har i det här fallet
              kan få oönskade konsekvenser, eller? Jag vill därför uppmana majoriteten
              att fundera över vilka effekter det här egentligen kan få.
            </seg>
            <seg n="3a80d2b3">
              Min fråga är om man vill bortse från marknadsekonomin. På s.
              13 i betänkandet säger man följande: En ökad certifierad ekologisk
              produktion innebär inte nödvändigtvis att det finns avsättning
              för produkterna på marknaden. Det skulle lika gärna kunna vara
              skrivet på den gamla sovjettiden. Det handlar bara om att producera,
              men om det finns någon avsättning är ointressant. Då blir den
              naturliga frågan: Vad ska man göra med det som inte kan avsättas
              på marknaden?
            </seg>
            <seg n="00f81510">
              Man ifrågasätter också det kommunala självstyret när man ger
              sig in och ska reglera den offentliga konsumtionen av ekologiskt
              producerade produkter. Dessutom vill man ge sig in och detaljreglera
              animalieproduktionen längre fram.
            </seg>
            <seg n="41f43612">
              Låt oss gå tillbaka och fundera lite grann på vad förslaget de
              facto innebär. Man säger att man ska öka den certifierade ekologiska
              produktionen till 20 %. Den är i dag ungefär 7 %. Totalt sett
              är det 20 % som är ekologiskt odlad, men av dem är det 35 % som
              är certifierade. Det blir alltså 7 % av åkerarealen.
            </seg>
            <seg n="fc04c8ff">
              Man ska alltså ha 20 % certifierad. Vad innebär det? Det är en
              tredubbling av marken, eftersom det är 7 % i dag. Det är 300 %
              på tre år. Dessutom, om relationen certifierad i förhållande till
              den totala ekologiskt odlade arealen håller i sig, skulle det
              innebära att den ekologiskt odlade skulle utgöra 60 % av åkerarealen
              på blott tre år. Jag är inte säker på att förslagsställarna har
              funderat igenom om detta över huvud taget är möjligt.
            </seg>
            <seg n="91c023d1">
              Sedan kan man fundera på när detaljmålen för animalieproduktionen
              kommer. Det skulle vara intressant att få reda på det här i dag.
            </seg>
            <seg n="4372ec66">
              Man nöjer sig inte med detta, utan man ger sig i kast med att
              i den offentliga sektorn, där kommunsektorn är den ojämförligt
              största delen, ska konsumtionen av ekologiskt producerade livsmedel
              vara 25 %. Då frågar jag: På vilket sätt ska ni hantera detta
              utan att ge er på det kommunala självstyret? På vilket sätt ska
              ni hantera det?
            </seg>
            <seg n="a6786585">
              Avslutningsvis, herr talman, tycker vi från moderat håll att
              när vi nu är en del av Europa även samarbetsmässigt, i den europeiska
              gemenskapen, det då är viktigt att vi också ser till att vi får
              gemensamma regler för den ekologiska certifieringen för alla 25
              länderna så att rörligheten för dessa varor inte hindras av att
              vi har olika regler. Det tycker vi är en viktig frihandelsfråga
              inom ramen för EU.
            </seg>
            <seg n="6aaf69f0">
              (Applåder)
            </seg>
          </u>
          <note n="37f5945b">
            Anf. 60 ANITA BRODÉN (fp):
          </note>
          <u who="bengt-anders_johansson_8af42b" xml:id="i-46852c13b9e03baf-0" n="41efe027" prev="i-d0102a506c5b5b7b-0">
            <seg n="ed88f4ed">
              Herr talman! Ekologisk produktion har många fördelar, många miljöfördelar
              dessutom, mindre kemikalier och ett produktionssätt som på många
              sätt gynnar den biologiska mångfalden. Det finns givetvis andra
              produktionsformer som också gynnar miljön, en hållbar produktion
              och ett hållbart miljötänkande. Det behöver inte alltid vara ekologiskt
              certifierat. Men många människor efterfrågar just ekologiska produkter,
              varför märkning är A och O. Det borde vara en marknadsmässig fördel
              och dessutom öka möjligheten att ta ut ett högre pris.
            </seg>
            <seg n="5cfb04d4">
              Vi liberaler tror som bekant på marknadsekonomin. Trots de fördelar
              som ekologisk produktion och ekologiska produkter kan innebära
              ställer vi oss tveksamma till att ha politiska mål för olika produktionsformer.
              Det är inte politiker som ska besluta vilka produkter vi bör äta,
              utan det är upplysta konsumenter som har detta val. Vi tycker
              därför inte att produktionsformen i sig ska särbehandlas genom
              statliga stöd vare sig till produktion eller till konsumtion.
            </seg>
            <seg n="d8d6cdb4">
              Som konsumenter har vi däremot olika bevekelsegrunder för våra
              val. Kvaliteten är en personlig sådan alltifrån smak, lukt och
              utseende till den producent vi vill gynna och den produktionsmetod
              vi tror på, men också vilket land vi känner att vi vill gynna.
              En annan bevekelsegrund för många konsumenter är givetvis priset.
            </seg>
            <seg n="77babbbe">
              Vi har i Sverige ett kontrollsystem som slår vakt om att våra
              livsmedel är godkända. Vi från Folkpartiet liberalerna tycker
              att man i stället ska ha miljömål i jordbruket. Detta miljömål
              kan faktiskt gynna, och det kommer det också att göra, den ekologiska
              odlingen. Då blir det en konsumentdriven ökning av odlingen, och
              det är någonting som blir långsiktigt hållbart. Här borde man
              också kunna koppla på kraven på miljönytta och sätta fokus på
              miljöersättningar i det kommande landsbygdsprogrammet.
            </seg>
            <seg n="c0540dfb">
              Vi liberaler tror på konsumentmakten. Vi tror också på kunskapsmakten.
            </seg>
            <seg n="9e6f7c5b">
              Det är viktigt att i detta sammanhang också lyfta fram möjligheterna
              för kommuner och landsting att tillåtas ställa miljökrav inom
              ramen för offentlig upphandling. Här kommer det att krävas ytterligare
              dialog och klargörande.
            </seg>
            <seg n="d412365b">
              Jag har i många sammanhang från talarstolen fört fram vikten
              av att uppmuntra de insatser som görs exempelvis inom Greppa näringen
              och Odling i balans. Jag tycker att det är värt att påminna om
              det också här i dag.
            </seg>
            <seg n="a6e126b9">
              Vi konsumenter har makten att få alltfler livsmedelsproducenter
              att framställa sina produkter på ett miljömässigt hållbart sätt.
              Det är vi som kan ställa de kraven. Vi politiker har makten att
              styra i en miljövänligare riktning genom ett proaktivt arbete
              med miljömålen.
            </seg>
            <seg n="c5ff215d">
              Herr talman! Jag står givetvis bakom samtliga folkpartireservationer,
              men för tids vinnande i kammaren yrkar jag inte bifall till någon.
            </seg>
            <seg n="d798eb45">
              Herr talman! Jag vill i detta sammanhang passa på att skicka
              med en hälsning till er alla. Detta är min sista debatt under
              den här mandatperioden, och jag vill ta tillfället att tacka er
              alla, både utskottsledamöter och personal i miljö- och jordbruksutskottet.
              Jag har verkligen trivts otroligt bra tillsammans med er och känt
              en samhörighet.
            </seg>
            <seg n="fab17115">
              Med detta vill jag tillönska er alla en riktigt skön sommar!
            </seg>
          </u>
          <note type="speaker" n="7f2b5611">
            Anf. 61 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-b27613bcbae41622-10" n="3d5d15ff">
            <seg n="6f0c2ac5">
              Herr talman! Tack, Anita! Ha det riktigt skönt själv! Du är en
              härlig person att samarbeta med i utskottet.
            </seg>
            <seg n="2969698e">
              Kristdemokraterna står bakom inriktningen i skrivelsen Ekologisk
              produktion och konsumtion Mål och inriktning till 2010 . Vi står
              bakom de målsättningar och det angreppssätt den innehåller. Vi
              har några reservationer, eftersom också en del motionsyrkanden
              behandlas, som jag står bakom, men jag avstår från att yrka bifall
              till någon av dem.
            </seg>
            <seg n="35373061">
              Jag tror att det är viktigt att ha målsättningar för ekologisk
              produktion, på samma sätt som vi ofta har andra mål som är miljöinriktade,
              och att offentlig upphandling används som en motor för att få
              loss marknaden. Då kommer också marknaden att följa efter. Det
              skapas behov, det skapas producenter och det skapas mötesplatser.
              På samma sätt som miljöbilsupphandling och tjänstebilsregler har
              gynnat den fantastiska utveckling som vi nu ser där tror vi att
              detta behövs på det här området också.
            </seg>
            <seg n="6073b3c7">
              Det är dock viktigt att man i upphandlingen tolkar upphandlingsreglerna
              på ett sätt som gör att det också går att handla svenskt eller
              närproducerat, om inte annat. Det är ju inte mycket vunnet ur
              miljöhänseende om hyllorna i skolmatsalar och äldreboenden fylls
              med sådant som är ekologiskt producerat men importerat. Det är
              kanske en liten svaghet i skrivelsen: att man inte riktigt arbetar
              med de frågorna eller pekar på hur man ska lösa den delen. Om
              en ökad import blir konsekvensen minskar ju möjligheterna att
              göra insatser för det svenska öppna landskapet.
            </seg>
            <seg n="28c0a0d0">
              Det forskas ju en del runt den ekologiska produktionen. Det finns
              många spännande och intressanta forskningsresultat, även om en
              del är lite motsägelsefulla. På senare tid har det kommit fram
              resultat som visar att de nyttiga omega-3-fettsyrorna är fint
              företrädda och att den ekologiska produktionen har fördelar även
              ur det perspektivet. Vi har också sett hur mycket bättre myllret
              i markerna, den biologiska mångfalden och jordens sammansättning
              är liksom hur man kan hejda läckaget av kväve, fosfor och växtskyddsmedel
              till vatten genom att ha ekologisk produktion.
            </seg>
            <seg n="88cee971">
              Här är det viktigt med fortsatt forskning och utveckling. Allt
              är inte gjort, och en del resultat är fortfarande osäkra. Vi behöver
              mer forskning och utveckling.
            </seg>
            <seg n="8fae099d">
              För att detta ska lyckas tror jag att det är viktigt att man,
              liksom på många andra områden inom småföretagsamheten och inom
              jordbrukspolitiken, börjar kika rejält på regelverket så att det
              sker förenklingar, så att det också går att kombinera olika typer
              av jordbruk ekologiskt, konventionellt och så vidare i en omställningsprocess.
              Här behöver vi också arbeta inom EU för att förenkla och förtydliga
              regelverket.
            </seg>
            <seg n="6855a6e6">
              När det gäller EU är det oerhört viktigt och jag tror att regeringen
              är medveten om det; jag tycker att det har framgått i frågestunder
              och så vidare att man är stenhård på att den kommande EU-märkningen
              av ekologisk produktion inte inskränker möjligheterna för svensk
              miljömärkning och ekologisk märkning att förmedla sina mervärden
              och tala om att man går vidare och har strängare krav.
            </seg>
            <seg n="97711e2a">
              Svenskt jordbruk är världsledande när det gäller miljö- och djurskyddshänsyn.
              Därför får vi inte på något sätt ställa de här olika produktionsformerna
              mot varandra. Arbetet med att miljöanpassa och utveckla det konventionella
              jordbruket är också jätteviktigt. Här sker mycket inom branscherna
              själva. Greppa näringen, Svenskt sigill och regionala varumärken
              Naturbeteskött från Närke, Kaprifolkött och allt vad de nu heter
              är fantastiska exempel på hur man utvecklar jordbruket och skapar
              marknader och efterfrågan.
            </seg>
            <seg n="f00f3578">
              Men det behövs också en attitydförändring till det svenska jordbruket
              när det gäller regelverk, när det gäller företagandevillkor, när
              det gäller möjligheter för svenska jordbrukare att ställa om till
              energiproduktion, när det gäller exportmöjligheter, när det gäller
              skattepålagor och när det gäller konkurrensförhållanden med de
              viktigaste konkurrentländerna.
            </seg>
            <seg n="68ec9682">
              Jag tror att den här skrivelsen är ett bra steg i rätt riktning
              för att fortsätta att utveckla arbetet med ett ekologiskt jordbruk
              och ett miljöanpassat svenskt jordbruk.
            </seg>
          </u>
          <note type="speaker" n="850a19f4">
            Anf. 62 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-efb7965dda483ff4-0" n="e087f785">
            <seg n="359254d5">
              Herr talman! Om vi till nästa generation ska kunna överlämna
              ett samhälle där de stora miljöproblemen är lösta krävs att vi
              har höga ambitioner. Att sätta mål för den ekologiska produktionen
              inom jordbruket är ett bra sätt att bidra till detta. Det sade
              jordbruksministern i samband med att regeringen gav Jordbruksverket
              i uppdrag att utarbeta mål för den ekologiska produktionen.
            </seg>
            <seg n="023ee8e5">
              Det är väl inte så vanligt att en vänsterpartist återger en socialdemokratisk
              jordbruksminister, men denna fråga tycker jag att jordbruksministern
              har hanterat bra. Vi har haft ett bra och berikande samarbete.
              Det behövs en grundläggande förändring av livsmedelsproduktionen,
              och det ekologiska lantbruket rör sig i rätt riktning. Jag anser
              att det är ett steg på vägen mot hållbar produktion som vi bör
              stödja.
            </seg>
            <seg n="cc970bf6">
              När jag läser de olika motionerna får jag en känsla av att i
              stort sett alla partier, utom kanske Moderaterna och Folkpartiet,
              tycker att det är bra med ekologisk odling. I Moderaternas motion
              kan man läsa att denna skrivelse är ett stort steg bort från marknadsekonomin
              till förmån för planekonomi. De säger att den planekonomi som
              prövats i verkligheten ledde till resursslöseri och i dess spår
              följde ofrihet. Därför tycks man yrka avslag på skrivelsen, åtminstone
              på de mål som sätts upp.
            </seg>
            <seg n="7331ad1f">
              Moderaterna skriver också att för att nå de politiska målen har
              staten under den senaste mandatperioden tillskjutit miljardbelopp
              till den ekologiska odlingen. Men någon mer detaljerad redovisning
              finns inte av dessa miljarder. Moderaterna vill väl att godsägarfamiljerna,
              som med sitt storskaliga jordbruk oftast får miljonbelopp årligen,
              bland annat från EU, ska få mer så att de kan bo kvar på sina
              slott och herresäten. Då ska man ju inte satsa på ekologisk odling,
              som vi är många som vill. Att omfördela till nytta för de mindre
              lantbruksföretagen och till nytta för den framtida miljön tycks
              inte vara något som Moderaterna funderar på. Har ni moderater
              räknat ut hur mycket pengar era godsägarföretag får från EU och
              samhället? Denna subvention är väl också planekonomi.
            </seg>
            <seg n="34bf7fc5">
              Ekologisk produktion är från en samhällelig utgångspunkt ett
              medel i arbetet med att nå de nationella miljökvalitetsmålen,
              främst ett rikt odlingslandskap, giftfri miljö och ett rikt växt-
              och djurliv, men även grundvatten av god kvalitet. Ekologisk produktion
              kan bidra och bidrar till att uppnå miljökvalitetsmålen Ingen
              övergödning och Begränsad klimatpåverkan.
            </seg>
            <seg n="bb0dfe97">
              Vi säger att målsättningen ska vara att minst 25 % av offentlig
              konsumtion av livsmedel år 2010 ska utgöras av livsmedel från
              certifierad ekologisk produktion. Men här behövs det både mer
              kunskap hos kommunerna om möjligheterna att upphandla miljömässigt
              och verktyg för att underlätta för offentliga aktörer att upphandla
              miljömässigt.
            </seg>
            <seg n="33ae644f">
              Tyvärr kan det finnas ett visst ointresse fån marknadssidan,
              och det kan vara ett av skälen till att den certifierade produktionen
              har växt ganska långsamt. Nedlagd ekologisk slakt, nedlagda ekologiska
              spannmålsprodukter är också tunga skäl. Jag tror till exempel
              att Norrland inte har något Kravgodkänt slakteri och inte har
              haft det på ganska många år.
            </seg>
            <seg n="cc8bf164">
              Några av de stora frågorna för livsmedelskedjan rör beroendet
              av ändliga fosfortillgångar och fossil energi i produktionen.
              Växtnäringsämnen och bekämpningsmedel läcker, markens bördighet
              hotas genom markpackning och sjunkande mullhalter, hotet mot betesmarkerna
              och den till dem kopplade biologiska mångfalden är några av kärnfrågorna
              för livsmedelskedjan.
            </seg>
            <seg n="f74f7c2d">
              Men för att lyckas och få en hållbar livsmedelsproduktion på
              lång sikt måste vi ha mer kunskap. Ibland måste samhället också
              göra val och väga effekterna av god djuromsorg och miljöåtgärder
              gentemot lönsamhet. Ekologisk produktion bidrar till en bättre
              miljö inom jordbruket, en god djuromsorg och jag tror också till
              en positiv landsbygdsutveckling med ökade arbetstillfällen, lokal
              förädling, lokala marknader. Och jag hoppas att vi slår vakt om
              att ekologisk produktion även i fortsättningen kommer att vara
              en viktig del av förordningen om landsbygdsutvecklingen.
            </seg>
            <seg n="eec84738">
              Även i mitt parti har vi någon reservation. Jag kommer inte att
              yrka bifall till den. Voteringsproceduren är rätt omständlig här,
              och vi ska vara måna om tiden i morgon.
            </seg>
            <seg n="6aa63573">
              Samtidigt vill jag när jag för min sista debatt här tacka för
              ett mycket gott samarbete. Det är ett väldigt trevligt utskott.
              Även om vi ibland inte är helt överens är det väldigt trevligt
              att diskutera med er. Jag önskar er alla en trevlig sommar!
            </seg>
          </u>
          <note type="speaker" n="1e4037ee">
            Anf. 63 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-19cf5d8fcbdf4d25-0" n="41efe027">
            <seg n="0dce5cdd">
              Herr talman! Det är lite häpnadsväckande att höra Vänsterpartiets
              representant påstå att vi moderater är emot ekologisk odling.
              I mitt anförande sade jag ingenting om att vi är emot ekologisk
              odling. Tvärtom sade jag att mångfald är berikande och att det
              ger impulser till andra verksamheter. Det gör det även från konventionell
              odling till ekologisk odling när det gäller teknikutveckling och
              så vidare.
            </seg>
            <seg n="18e2b5af">
              Det jag däremot säger är att vi är emot politisk inblandning
              i vilket produktionssätt man ska använda sig av, därför att marknaden
              på ett mycket tydligt sätt har visat att ekologisk odling har
              möjlighet att stå på egna ben. Om det är så att Sven-Erik Sjöstrand
              har hört någonting annat vore det intressant om han kunde citera
              det.
            </seg>
            <seg n="b4b2b434">
              Vidare försöker Sven-Erik Sjöstrand ställa små mot stora. Det
              är inget annat än vänsterpartistiskt trams han för fram. Det är
              väldigt många stora jordbruksföretag som är omställda till ekologisk
              odling. Den här delen påverkar inte det grundstöd som man som
              markägare får. Jag kan säga till Sven-Erik Sjöstrand att jag själv
              är jordbrukare i liten omfattning. Jag odlar också ekologiskt,
              utan att vara certifierad. Jag vill bara påvisa att klichén som
              man sätter på oss moderater, att vi är emot detta, inte är annat
              än påhittad.
            </seg>
            <seg n="4ac91da0">
              Nu vill jag ställa en fråga avslutningsvis. På vilket sätt ska
              man få avsättning för de produkter som inte marknaden tar hand
              om, Sven-Erik Sjöstrand?
            </seg>
          </u>
          <note type="speaker" n="7935fc48">
            Anf. 64 SVEN-ERIK SJÖSTRAND (v) replik:
          </note>
          <u who="sven-erik_sjostrand_fd7e45" xml:id="i-efb7965dda483ff4-1" n="e087f785">
            <seg n="2bd8dd36">
              Herr talman! Jag talade i mitt anförande om Moderaternas motioner
              som jag läst. Åtminstone när det gäller de mål som sätts upp har
              ni yrkat avslag. Vi ser det i er reservation. Jag tycker att det
              är anmärkningsvärt.
            </seg>
            <seg n="a81663c5">
              Jag tror att vi behöver ge stöd till den ekologiska odlingen
              i form av forskningsresurser, utbildning och kompetensutveckling.
              Det är oerhört väsentligt. Det är dit en hel del av stödet från
              samhället går. Det är inte så mycket riktat stöd till enskilda.
              Det finns en del. Det finns ett stöd därför att vi vill ha ett
              bra öppet landskap, se till att vi undviker bekämpningsmedel och
              att vi får ett uthålligt jordbruk. Jag tror att de pengarna behövs.
            </seg>
            <seg n="6719927c">
              Moderaterna säger i alla fall ingenting om de stora stöden till
              de stora spannmålsbönderna. Jag tycker att man bör uttrycka sig
              lite klart. Här sker ju också en väldigt stor ekonomisk överföring.
              Även om vissa som odlar ekologiskt kan klara sig har jag träffat
              många som har det besvärligt. Jag tror att vi politiker också
              måste ha mod att ge signaler och visa en viljeinriktning. Därför
              ska vi också se till att kommuner och regioner uppfattar att vi
              gärna ser att vi kan nå de mål som vi sätter upp. Det är bra för
              vårt samhälle för att nå en hållbar utveckling.
            </seg>
          </u>
          <note type="speaker" n="22fdf914">
            Anf. 65 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-19cf5d8fcbdf4d25-1" n="41efe027">
            <seg n="c568b759">
              Herr talman! Det är alldeles riktigt. Vi är emot att sätta upp
              de här målen. Det är vi av det skälet att vi anser att det är
              marknaden själv som kommer att hantera detta. Men eftersom Vänsterpartiet
              motsätter sig marknaden och vill att vi går in och pillar och
              reglerar i det allra mesta förstår jag också Vänsterpartiets position
              i detta.
            </seg>
            <seg n="4dcfe0d2">
              Dessutom verkar det som att Sven-Erik Sjöstrand har en sällsynt
              livlig fantasi när han i våra motioner läser in att vi skulle
              vara mot ekologisk odling. Det är inget annat än trams och kommer
              att förbli tams. Det blir inte bättre av att Sven-Erik Sjöstrand
              upprepar en lögn.
            </seg>
            <seg n="26481cdc">
              Sven-Erik Sjöstrand nämner forskningen. Ja, där är vi inne på
              nästa vänsterpartistiska akilleshäl. Man vill naturligtvis in
              och fippla med forskningen också. Där är vi moderater väldigt
              tydliga när vi säger att forskningen inte ska styras av politiska
              beslut. Vi tror på den fria forskningen efter andra premisser.
              Det är här vi har de ideologiska skiljelinjerna.
            </seg>
            <seg n="b5ca471b">
              Sedan säger Sven-Erik Sjöstrand att vi inte säger någonting om
              de stora stöden till jordbruket. Det gör vi visst. Den långsiktiga
              inriktningen från moderat sida när det gäller jordbrukspolitiken
              är alltså en avreglering. Men det kommer att ta sin tid. Därför
              kommer både stora och små bidrag in under det resonemanget. Eftersom
              det här betänkandet inte handlar om pengar finns det ingen anledning
              att föra fram det resonemanget nu. Här handlar det om att sätta
              upp mål eller inte mål, och det är det vi motsätter oss. Men vi
              har ingenting mot ekologisk odling. Tvärtom välkomnar vi mångfalden.
            </seg>
            <seg n="25367402">
              Jag hoppas att Sven-Erik Sjöstrand tar tillbaka påståendet om
              att vi skulle vara mot ekologisk odling.
            </seg>
            <seg n="4923a983">
              Jag fick faktiskt inget svar på hur Sven-Erik Sjöstrand ska se
              till att få avsättning för de produkter som marknaden inte tar
              hand om. Det vill jag ha svar på.
            </seg>
          </u>
          <note type="speaker" n="24354e3d">
            Anf. 66 SVEN-ERIK SJÖSTRAND (v) replik:
          </note>
          <u who="sven-erik_sjostrand_fd7e45" xml:id="i-efb7965dda483ff4-2" n="e087f785">
            <seg n="7f659140">
              Herr talman! Jag ska vara tydlig här och säga att Vänsterpartiet
              inte är mot marknaden. Men vi tar oss friheten att sätta upp mål,
              att vi visar för samhället att det här vill vi, det här är bra
              för den framtida utvecklingen. Då måste man avsätta resurser.
            </seg>
            <seg n="2b739773">
              Jag lyssnade på Bengt-Anders Johansson vid något tillfälle. Vi
              hade till exempel en konferens med FGL i riksdagen om globalt
              livsmedelsutnyttjande. Där pratade Bengt-Anders väldigt bra om
              ekologisk odling. Jag vill återigen säga att du uttryckte dig
              väldigt bra i inledningen här. Du sade att ekologisk odling har
              gett impulser för många saker hand i hand och sida vid sida med
              den konventionella odlingen. Där har vi ungefär samma syn, men
              om man inte avsätter några resurser och säger nej till det tror
              jag att det är dödsstöten för den ekologiska odlingen. Man kan
              stå och prata om den ekologiska odlingen och säga att den är jättebra,
              men samtidigt stryper man kranen om man säger: Ni ska inte ha
              några pengar, ni ska inte ha någon hjälp. Det är det jag menar
              och har läst in i era motioner, Bengt-Anders Johansson.
            </seg>
            <seg n="bc8fb08c">
              Annars vet jag att du, Bengt-Anders, är en bra miljömänniska,
              att du tänker och har ett eget ekologiskt jordbruk. Det tycker
              jag är väldigt bra. Du gör kanske mer än vad jag gör i det avseendet.
              Jag är inte lantbruksföretagare.
            </seg>
            <seg n="546a0e3c">
              När det gäller ekologisk produktion har vi egentligen sett en
              brist i dag. Om vi ska tyda signalerna tror jag att efterfrågan
              är det inga problem med. Vi kommer nog att ha avsättning för alla
              de produkter som finns.
            </seg>
            <seg n="b2069834">
              Än en gång vill jag önska en glad sommar.
            </seg>
          </u>
          <note type="speaker" n="31ff7f65">
            Anf. 67 ANN-KRISTINE JOHANSSON (s):
          </note>
          <u who="ann-kristine_johansson_2b3cc4" xml:id="i-3136609e7c49b174-0" n="89a9ab0d" next="i-c305a16f31577eb8-0">
            <seg n="74c6e96d">
              Herr talman! Mat är mer än mat, säger kocken Rune Kalf-Hansen,
              och jag håller med honom. Det ska smaka gott, vara av bra kvalitet
              och en fröjd för ögat. Då mår människan gott.
            </seg>
            <seg n="78415a95">
              Maten och miljön står i centrum i dag när vi debatterar den ekologiska
              produktionen och konsumtionen med mål och åtgärder för att öka
              tillgången på ekologiska produkter. Det är en viktig byggsten
              för att nå hållbar konsumtion och ett hållbart samhälle.
            </seg>
            <seg n="40d2aa57">
              Målet är att den certifierade ekologiska odlingen vid utgången
              av 2010 minst ska uppgå till 20 % av landets jordbruksareal. I
              dag är den endast 7 %, så målet är ambitiöst. Samtidigt ska den
              ekologiska certifierade animalieproduktionen öka betydligt. Och
              just att det ska vara certifierad produktion för att kunna marknadsföras
              som ekologisk är en förändring från tidigare mål. Det blir en
              tydligare koppling mellan marknadsutveckling och konsumenternas
              efterfrågan. Det blir ett mervärde för oss konsumenter.
            </seg>
            <seg n="b4a7529b">
              Avgörande för att målen ska nås är, Bengt-Anders Johansson, att
              såväl den privata som den offentliga konsumtionen ökar. Den offentliga
              sektorn kan i kraft av sin storlek öka volymer och visa vägen.
              Inriktningen är att den offentliga konsumtionen av certifierade
              ekologiska livsmedel ska öka till 25 % till 2010.
            </seg>
            <seg n="5e7760cc">
              Jag är övertygad om att en ökad offentlig konsumtion också verkar
              som en motor för ökad privat konsumtion av ekologiskt märkta livsmedel.
              Den offentliga sektorn visar vägen och ger större volymer och
              lägre priser för alla.
            </seg>
            <seg n="8c9d24b5">
              Svenska konsumenter har en positiv attityd till ekologiska livsmedel.
              Ändå är det bara 23 % av de livsmedel som konsumeras i Sverige
              som i dag är ekologiska.
            </seg>
            <seg n="22ba2a67">
              Det behövs ökad marknadsföring, ökad kunskap och inte minst förbättrad
              ursprungsmärkning så att vi som konsumenter kan göra ett aktivt
              val, och här har näringen och inte minst handeln en viktig uppgift.
            </seg>
            <seg n="ff591045">
              Ett viktigt verktyg för hållbar konsumtion och hållbar utveckling
              är ekologisk produktion, och den är också en viktig byggsten för
              att nå flera av våra nationella miljömål, till exempel Ett rikt
              odlingslandskap, Giftfri miljö, Ett rikt djur- och växtliv.
            </seg>
            <seg n="e20e0902">
              Det är många kommuner som inlett arbetet med att utveckla lokala
              mål för konsumtion av ekologiska livsmedel i kommunerna.
            </seg>
            <seg n="52ed5985">
              Fler och fler skolor ökar andelen ekologiskt på tallriken. Till
              exempel Trosa kommun satsar stort på ekologiska livsmedel. I Eskilstuna
              kommun jobbar man med inriktningen mer hälsosam mat till barnen
              och ökad hänsyn till miljön samtidigt som barnen får ökad kunskap.
            </seg>
            <seg n="c68e64c3">
              Man säger i Eskilstuna: Det viktigaste vi kan förmedla är glädjen
              runt måltiderna och medvetenheten om att maten är så viktig för
              hälsan. Så klok inriktning! Jag vet att många fler skolor runtom
              i Sverige jobbar just så. Kunskap och glädje runt måltiderna är
              så viktiga.
            </seg>
            <seg n="a182a469">
              Herr talman! För att få ännu fler varor att välja på, fler producenter
              som vågar satsa och få handeln riktigt intresserad är det viktigt
              att ha mål för den ekologiska produktionen och inte minst målet
              för den offentliga sektorn. Det kommer att innebära ökad kunskap
              bland beslutsfattare och tjänstemän.
            </seg>
            <seg n="5f1affc4">
              En viktig aspekt här är den offentliga upphandlingen och kunskapen
              om vad som får göras och inte. Man kan konstatera att kunskapsbehovet
              är stort bland dem som jobbar med offentlig upphandling. Här har
              Miljöstyrningsrådet, som ett bolag samägt av stat och näringsliv,
              en viktig uppgift. Man tillhandahåller där verktyg för att underlätta
              miljömässig upphandling. Ett kriteriedokument har tagits fram
              för bland annat ekologiska livsmedel.
            </seg>
            <seg n="9fe7ab43">
              Målen för den ekologiska produktionen är utformade så att de
              på ett effektivt sätt bidrar till ökad miljönytta och till att
              nå miljömålen.
            </seg>
            <seg n="cc9ff7f4">
              Jag menar att mål behöver sättas upp för att visa viljeinriktningen
              av politiken och för att man kan avläsa på vägen om man når dit
              eller inte.
            </seg>
            <seg n="86ac25c7">
              Herr talman! Samtidigt som vi sätter upp mål för den ekologiska
              produktionen, där vi visar på viljeinriktningen, handlar det självklart
              också om vad vi som konsumenter väljer när vi står i butiken.
              Det är ökad efterfrågan som styr och som gör om vi når målen eller
              inte.
            </seg>
            <seg n="ac1cfadc">
              En aktionsplan kommer att tas fram som följer utvecklingen på
              marknaden, produktionstekniken och vad som händer i omvärlden.
              Det är ett viktigt redskap för att undanröja de hinder och flaskhalsar
              som i dag finns på marknaden.
            </seg>
            <seg n="f4d86dd5">
              När det gäller EU och arbetet som sker där med att underlätta
              handeln med ekologiska livsmedel är vi rätt så överens om den
              svenska ståndpunkten. Sverige ska driva frågan om möjligheten
              för varje land att ställa högre miljökrav än EU:s minimiregler,
              att det ska vara tillåtet att informera om och marknadsföra ekologiska
              ingredienser i livsmedlen. Sverige säger nej till förslaget som
              gör det svårare för Krav och andra enskilda certifierare att förhindra
              att någon annan använder deras märkning.
            </seg>
            <seg n="5c94e64f">
              Det är bra att EU-kommissionen har den ekologiska produktionen
              uppe på agendan, men det är viktigt att varje land kan sätta högre
              miljökrav än EU:s minimiregler.
            </seg>
            <seg n="0fab539d">
              Herr talman! Vilka åtgärder behövs då för att vi ska nå det ambitiösa
              mål vi sätter upp?
            </seg>
            <seg n="dd0a473c">
              Bland annat är forskning, försök och utvecklingsverksamhet väldigt
              viktiga. De behövs för att ta fram metoder, maskiner och växtsorter
              som passar den ekologiska produktionen.
            </seg>
            <seg n="9b215295">
              Det behövs marknadsföringsåtgärder, utbildning och information
              och man behöver ta fram goda exempel. För de lokala och regionala
              miljömålen som jag pekade på tidigare är bra kommunikation mellan
              de ekologiska producenterna, kommunerna och kommuninvånarna viktigt.
            </seg>
            <seg n="06d65ee6">
              Det behövs ökad kunskap bland oss konsumenter. Det behövs tydlig
              märkning. Vi behöver lämna stöd till delar av certifieringskostnaden
              för lantbrukare som certifieras.
            </seg>
            <seg n="0ae1f980">
              Vi behöver få till en anpassning och förenkling av kontrollordningen
              för ekologisk produktion. Det innebär att fler aktörer kan certifiera.
            </seg>
            <seg n="c46af4fd">
              Vi måste arbeta vidare med frågan inom EU.
            </seg>
            <seg n="8f722e52">
              Herr talman! Jag kan inte låta bli att kommentera några av de
              andra partiernas ståndpunkter.
            </seg>
            <seg n="a917d508">
              Moderaterna och Folkpartiet vill inte ha någon målsättning.
            </seg>
            <seg n="ca412ebd">
              Kristdemokraterna ställer sig bakom skrivelsens inriktning och
              det särskilda stödet till ekologisk produktion ska vara kvar.
              Det gläder mig.
            </seg>
            <seg n="3e62d43b">
              Folkpartiet säger i nästa andetag att det ska finnas särskilda
              miljömål för jordbruket och man vill ha mål för statens inköp
              av varor.
            </seg>
            <seg n="95bc3dc6">
              Moderaterna vill inte ha något mål för den offentliga konsumtionen
              eftersom det inskränker kommunernas självstyre.
            </seg>
            <seg n="9efdcb4c">
              Det är intressant att fundera över hur allt detta ska gå ihop
              och hur allianspartierna ska få till en gemensam politik.
            </seg>
            <seg n="a2cbf4c4">
              Herr talman! Avslutningsvis vill jag konstatera att ekologisk
              odling är ett viktigt verktyg för att nå en hållbar konsumtion
              och en hållbar utveckling och för att man ska kunna bygga vidare
              på tanken om det gröna folkhemmet.
            </seg>
          </u>
          <note n="1ee3c835">
            Jag yrkar bifall till betänkandet och avslag på samtliga reservationer.
          </note>
          <u who="ann-kristine_johansson_2b3cc4" xml:id="i-c305a16f31577eb8-0" n="89a9ab0d" prev="i-3136609e7c49b174-0">
            <seg n="cfe228d4">
              Jag vill också passa på att tacka hela utskottet för denna mandatperiod.
              Ett stort tack till er som nu slutar och gör er sista debatt.
              Jag önskar alla en riktigt skön och avkopplande sommar med massor
              av god mat gärna ekologisk.
            </seg>
          </u>
          <note type="speaker" n="b07ba9a7">
            Anf. 68 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-19cf5d8fcbdf4d25-2" n="41efe027">
            <seg n="c404c0e1">
              Herr talman! Jag tänker ställa fyra frågor. Jag kräver naturligtvis
              inte någon uttömmande redovisning det inser jag att Ann-Kristine
              Johansson inte har möjlighet till men något kort för oss som möjligen
              inte har förstått vad som rör sig i huvudet på majoriteten eller
              kanske det är Miljöpartiet.
            </seg>
            <seg n="d1140309">
              Den första frågan är: Hur ska man uppnå det arealmässiga målet?
              Är det genom att alla som nu odlar ekologiskt inklusive undertecknad
              ska bli certifierade? Är det tanken? Eller ska det vara 60 % ekologiskt
              odlat och att det som är certifierat skulle bli 20 %?
            </seg>
            <seg n="c9dae8c0">
              Min andra fråga gäller konsumtionen. Hur kommer man runt det
              utan att tafsa på det kommunala självstyret?
            </seg>
            <seg n="3b5b2fa6">
              Den tredje frågan: När kommer animalieproduktionsmålen? Där har
              ju Miljöpartiet dragit upp riktlinjerna åt regeringen. Det är
              bara frågan om när vi får nästa öppna pajkastning i tidningen
              och de vinner även den matchen. När tror Ann-Kristine Johansson
              att Miljöpartiet får igenom sin vilja på den punkten?
            </seg>
            <seg n="888e6a5c">
              Den fjärde frågan gäller det som jag läste på s. 13 och som faktiskt
              står tryckt. Var gör man av den producerade mängd som marknaden
              inte tar hand om? Det är jag sällsynt intresserad av att få reda
              på. Försvinner det i rymden, eller vart tar det vägen?
            </seg>
          </u>
          <note type="speaker" n="331f7ea5">
            Anf. 69 ANN-KRISTINE JOHANSSON (s) replik:
          </note>
          <u who="ann-kristine_johansson_2b3cc4" xml:id="i-e75707a3f63bed69-0" n="89a9ab0d">
            <seg n="c0c052fd">
              Herr talman! Det var många frågor. Jag ska försöka svara på några
              av dem.
            </seg>
            <seg n="6f6fb2d3">
              Målet 20 % är det som är certifierat. För att få kalla sig ekologisk
              producent i framtiden och för att få stöd ska man vara certifierad
              av ett godkänt kontrollorgan.
            </seg>
            <seg n="c73d8ffd">
              Frågan om självstyre är intressant. I ena andetaget ska man ha
              politiska inriktningar och mål, menar vissa. Bland annat ditt
              parti har ju varit med och drivit fram en sådan sak som fri etableringsrätt
              för förskolor. Det kan också påverka självstyret. Jag tycker att
              det är viktigt att man sätter upp politiska mål och visar vad
              man vill och att vi har en ambition inom politiken när det gäller
              vilken väg man vill gå. Det gör vi med den ekologiska produktionen
              när vi sätter upp mål för den offentliga konsumtionen. Vi vill
              att det ökar.
            </seg>
            <seg n="4c2c27cb">
              Det kopplas ihop med din tredje eller fjärde fråga, nämligen
              var vi gör av det som produceras. Det är inom den offentliga sektorn
              som mycket ska köpas in. Det ska ut i butikerna så att vi konsumenter
              har mycket fler varor att välja på. Där ska det bli en tydlig
              märkning så att vi konsumenter kan välja det som är ekologiskt
              certifierade livsmedel.
            </seg>
          </u>
          <note type="speaker" n="2c430686">
            Anf. 70 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-19cf5d8fcbdf4d25-3" n="41efe027">
            <seg n="5a860e40">
              Herr talman! Det är intressant. Nu säger Ann-Kristine Johansson
              att målet med att uppnå den så kallade certifierade odlingen är
              att man inte ska få stöd för ekologisk produktion med mindre än
              att man är certifierad.
            </seg>
            <seg n="6396ec0c">
              Det är alltså inte odlingen som sådan som är intressant, utan
              det är att man ska vara certifierad. Det innebär ju bara att man
              gynnar ett certifieringsföretag. Det kommer naturligtvis att kosta
              pengar för den enskilde att bli certifierad. Det är alltså ökad
              byråkrati som är poängen, inte den ekologiska odlingen. Det var
              intressant att få det beskedet.
            </seg>
            <seg n="cb7cf949">
              När det gäller marknaden är det en något ihålig redovisning.
              Ann-Kristine Johansson säger att det som köps av olika aktörer
              inte är marknad. Marknaden är ju alla aktörer som köper oavsett
              var man köper. Det kan vara privat marknad eller offentlig marknad
              och så vidare. Det är ändå en marknad. Det står faktiskt ordagrant
              att man kan få producera mer än vad marknaden kan ta emot. Var
              blir det av som inte får plats på marknaden? Det vill jag ha svar
              på.
            </seg>
            <seg n="9e896b34">
              Frågan om animaliemålen tar inte lång stund att svara på. Det
              är ett datum för när Miljöpartiet får igenom sina krav även på
              den punkten så att regeringen får backa.
            </seg>
          </u>
          <note type="speaker" n="19188dcd">
            Anf. 71 ANN-KRISTINE JOHANSSON (s) replik:
          </note>
          <u who="ann-kristine_johansson_2b3cc4" xml:id="i-e75707a3f63bed69-1" n="89a9ab0d">
            <seg n="f23b9a7d">
              Herr talman! För att man ska få stöd och få kalla sig ekologisk
              producent och få sälja sina varor i affären ska det vara en certifiering.
              Det intressanta är att LRF och LRF-basen tycker att det är en
              bra inriktning när vi säger att det ska vara certifierat.
            </seg>
            <seg n="f909ea5b">
              Det blir tydligare för oss konsumenter när vi går i affären och
              handlar. Vi kan lita på att det är ekologiskt. Det är certifierat
              enligt vissa principer. Det kan vara att man uppfyller EU:s krav
              på ekologisk odling eller också kan det vara svenska högre krav.
              Det kan till exempel vara de villkor som Krav har.
            </seg>
            <seg n="1fb3e4ad">
              Just kopplingen är viktig och att vi konsumenter får tydlighet
              när det gäller certifieringen.
            </seg>
            <seg n="7a664c51">
              Du hänvisade till s. 13 i vårt betänkande. Läs lite längre ned.
              Det står tydligt att det handlar om att det ska gå hand i hand.
              Produktionen och marknaden ska gå hand i hand. Vi ska se till
              att vi konsumenter ute i affärerna får kunskap och information
              så att vi kan välja ekologiska produkter. Det offentliga målet
              gör också att det blir ökad efterfrågan.
            </seg>
            <seg n="96906a07">
              Efterfrågan ska styra utvecklingen. Konsumenternas och den offentliga
              sektorns efterfrågan ska styra utvecklingen. Det ska gå hand i
              hand.
            </seg>
            <seg n="dd38c844">
              Det är det viktigaste.
            </seg>
            <seg n="f31e995f">
              Det är väldigt intressant och spännande att LRF också tycker
              att den inriktning som vi nu lägger fram på bordet är bra.
            </seg>
            <seg n="1a18dd73">
              Jag vet att Bengt-Anders inte kan svara, men det är intressant
              med Kristdemokraternas inställning att det är en bra skrivelse
              och en bra målsättning.
            </seg>
          </u>
          <note type="speaker" n="bf625b6f">
            Anf. 72 ÅSA DOMEIJ (mp):
          </note>
          <u who="asa_domeij_0a2a21" xml:id="i-a16ec6ab963be26e-4" n="a22ae9f4">
            <seg n="48ccda4e">
              Herr talman! I Miljöpartiet har vi en vision om ett helt soldrivet
              och miljöanpassat jordbruk. Det är givetvis någonting som man
              inte fixar på några få år. Och det är därför som jag kallar det
              för en vision. Det innebär att man inte ska behöva använda fossila
              insatsvaror och att man inte heller ska vara beroende av kemiska
              bekämpningsmedel.
            </seg>
            <seg n="92d522d9">
              Det som vi i dag kallar för ett ekologiskt jordbruk är ett steg
              på denna väg och ett viktigt steg för att utveckla kunskap och
              teknik. Det är nya kunskaper som också kommer det så kallade konventionella
              jordbruket till del.
            </seg>
            <seg n="b40707cc">
              Men om vi i egentlig mening ska uppnå ett ekologiskt jordbruk
              räcker det inte med förändringar på enskilda gårdar, utan då handlar
              det om större systemförändringar, så att vi till exempel får allsidigare
              växtföljder i hela landet.
            </seg>
            <seg n="f7253021">
              Den ekologiska odlingen har ju utvecklats väldigt mycket under
              de senaste 20 åren. Man kan säga att när Krav bildades 1985 blev
              det ett stort steg framåt genom att man fick en mer allmän certifiering
              än vad som hade funnits tidigare.
            </seg>
            <seg n="9fdd0363">
              När det sedan blev en del av jordbrukspolitiken att stödja produktionen
              utvecklades den ytterligare. Det är säkert så att en stor del
              av den mark som odlas ekologiskt i dag inte skulle ha varit ekologiskt
              odlad utan detta stöd.
            </seg>
            <seg n="ac2cd546">
              Det har också satts upp produktionsmål. Och det senaste är att
              vi också får ett konsumtionsmål när riksdagen fattar beslut i
              morgon. Det här är något som har varit väldigt angeläget för Miljöpartiet.
              Vi motionerade om ett konsumtionsmål på 25 % i höstas. Och nu
              står vi tillsammans med Vänsterpartiet och Socialdemokraterna
              bakom en skrivelse där man föreslår just ett konsumtionsmål på
              25 %. Detta är en så bra och framåtsyftande skrivelse att jag
              inte ens har lyckats skriva någon reservation i detta betänkande,
              vilket faktiskt är lite ovanligt.
            </seg>
            <seg n="751082fa">
              Det har ställts en del frågor i debatten. Hur ska man egentligen
              kunna uppnå ett sådant konsumtionsmål inom offentlig sektor? Hur
              ska det styras? Om man tar den statliga sektorn först så är det
              inte så komplicerat. Det handlar om de statliga inköpen. Där kan
              man jobba med regleringsbreven. Det handlar framför allt om FMV
              som köper in de största mängderna. Då får man gå till regleringsbreven.
            </seg>
            <seg n="299a6b26">
              Sedan har jag märkt en viss oro. Finns det någonting mer än det
              som finns i denna skrivelse som ska tvinga kommunerna att göra
              någonting som de kanske inte vill? Är det någon lagstiftning på
              gång mot kommunerna, så att de ska tvingas köpa 25 % ekologiska
              livsmedel, eller ska det vara några styrande statsbidrag eller
              liknande? Finns det någon överenskommelse vid sidan av skrivelsen?
              Då kan jag försäkra er om att någonting sådant inte finns. Och
              det behövs ju inte heller därför att det är en sådan uppslutning
              bakom detta konsumtionsmål. Nästan alla partier ställer ju upp.
              Det är Folkpartiet och Moderaterna som inte ställer upp. Men om
              man läser Folkpartiets reservation så är man helt enkelt negativ
              till ett konsumtionsmål i en proposition. Men man tycker att man
              på kommunal nivå gärna kan anta mål i denna storleksordning. Det
              innebär att det är bara Moderaterna som inte kommer att vara positiva
              i kommunerna.
            </seg>
            <seg n="8a258cec">
              Vi får se detta konsumtionsmål som ett gemensamt åtagande för
              alla de partier som står bakom det. Och det finns ganska få kommuner
              i landet där Moderaterna har egen majoritet. Så det är bara i
              dessa kommuner som det torde bli problem.
            </seg>
            <seg n="11330ccc">
              Jag vill därmed lyckönska oss alla, tillsammans med våra partivänner
              ute i kommunerna, i det fortsatta arbetet med den ekologiska odlingen.
            </seg>
          </u>
          <note type="speaker" n="58dfbb0f">
            Anf. 73 STAFFAN DANIELSSON (c):
          </note>
          <u who="staffan_danielsson_f9e521" xml:id="i-39bdd9bc9b1b2ca1-0" n="c7ddc57d" next="i-f3d8db7fee4e72eb-0">
            <seg n="c7680104">
              Herr talman! Självklart ska den ekologiska produktionen stödjas
              efter sina miljöfördelar, och den åtnjuter mycket stöd vid en
              EU-jämförelse. Därför är också merpriserna för ekoodlat lägre
              i Sverige än på de flesta andra håll i världen. Kravmärket har
              en mycket stark ställning på marknaden. Och jag önskar ekoproduktionen
              fortsatta marknadsframgångar, främst genom sin egen inneboende
              kraft.
            </seg>
            <seg n="af46e04d">
              Jag anser samtidigt att statens ekostöd mer bör omställningsinriktas
              och till en del omfördelas till olika riktade miljöinsatser, tillgängliga
              för både ekobönder och andra bönder.
            </seg>
            <seg n="5c51de29">
              Det måste vara viktigare att tillräckligt många miljövänliga
              nötkreatur betar på de svenska betesmarkerna än att andelen ekologiska
              nötkreatur ökar när det totala antalet djur nu fortsätter att
              minska.
            </seg>
            <seg n="36a024af">
              När en allt större del av statens stöd avsätts för ett enda odlingskoncept
              minskar resurserna till det vanliga miljövänliga svenska jordbruket,
              ett av världens främsta. Detta är mycket hårt pressat i dag, och
              den importerade maten tar ständigt större marknadsandelar. Så
              är läget.
            </seg>
            <seg n="d5ce6425">
              Min uppfattning är att det är detta som är det stora hotet mot
              de svenska miljömålen. Att produkter har ursprungsmärkning från
              Sverige är enligt min mening viktigare än att de är ekologiskt
              certifierade i något land i Europa eller världen.
            </seg>
            <seg n="e6f47425">
              Men regeringen uppställer inga mål för den svenska mjölk- eller
              köttproduktionen som har en avgörande betydelse för till exempel
              den biologiska mångfalden. Man nöjer sig med ett procentmål för
              ekoproduktionen, oavsett hur det svenska jordbruket utvecklas.
            </seg>
            <seg n="471a24f9">
              Regeringen vill också uppmana stat, kommuner och landsting att
              tiodubbla sina inköp av ekomat till hela 25 % av totalinköpen
              till år 2010, alltså om cirka fyra år. Detta kostar den offentliga
              sektorn över 1 miljard kronor i merkostnader. Frågan är om det
              är fysiskt möjligt över huvud taget.
            </seg>
            <seg n="47a7341c">
              Dessutom ska ett antal statliga myndigheter åläggas att propagera
              för just den ekologiskt certifierade maten genom aktionsplaner,
              informationskampanjer, marknadsföringsstöd med mera.
            </seg>
            <seg n="e1ee4da1">
              Självklart ska myndigheterna sprida objektiv miljöinformation
              om olika odlingskoncept och använda miljöstöden för bästa miljönytta.
              Däremot är det principiellt tveksamt om man i så hög grad som
              ovan visats ska lyfta fram ett enda produktionskoncept.
            </seg>
            <seg n="ee6447ee">
              För de svenska miljömålen är det, enligt min mening, viktigast
              att det nuvarande redan miljövänliga svenska jordbruket består
              och att maten som vi importerar inte vinner ytterligare mark.
            </seg>
            <seg n="2614a2b1">
              Jordbruksministern har i ett bra frågesvar nyligen redovisat
              att man vid offentlig upphandling kan ställa upp tekniska specifikationer
              som motsvarar till exempel krav enligt den svenska djurskyddslagen
              och miljöskyddslagen. Detta är mycket bra, och det borde kommuner
              och stat verkligen göra.
            </seg>
            <seg n="50a7b15e">
              De svenska statliga myndigheterna borde verkligen också sprida
              information om miljöfördelarna med regionalt producerad svensk
              mat som uppfyller dessa krav. Finns det en öppenhet för detta
              här i dag, eller ska staten alltså endast ha som mål att sprida
              information om ekologiska miljöfördelar och inte om miljöfördelarna
              av ett närproducerat jordbruk på svenska åkrar och betesmarker?
              Jag tycker att det blir ganska märkligt med detta ensidiga fokus.
            </seg>
            <seg n="57cb6327">
              Miljöpartiet är ju drivande i dessa frågor. Med deras senaste
              kongressbeslut om att inte ha någon moms på just ekologisk mat
              kommer den statliga satsningen på den ekologiska produktionen
              att överstiga 3 miljarder kronor, vad jag kan räkna fram, medan
              miljöersättningarna till det vanliga miljövänliga svenska jordbruket
              ligger på 22 ½ miljarder kronor. Är detta en rimlig relation?
              Konsumtionen av ekologiska produkter utgör i dag 23 % av den totala
              konsumtionen, och man diskuterar ökningar.
            </seg>
            <seg n="2601c1da">
              Ger verkligen denna användning av stöd som Miljöpartiet står
              för den effektivaste utväxlingen i form av ett fortsatt livskraftigt
              svenskt jordbruk, eller ger den mer import och en lite större
              andel ekoprodukter av ett minskande svenskt jordbruk? I så fall
              har vi misslyckats.
            </seg>
          </u>
          <note n="aaf9375c">
            Överläggningen var härmed avslutad.
          </note>
          <note n="afdc3a3b">
            5 § Vissa fiskeripolitiska frågor
          </note>
          <note n="765afefc">
            Föredrogs
          </note>
          <u who="staffan_danielsson_f9e521" xml:id="i-f3d8db7fee4e72eb-0" n="c7ddc57d" prev="i-39bdd9bc9b1b2ca1-0"/>
          <note n="ecafd138" type="speaker">
            Anf. 74 ROLF LINDÉN (s):
          </note>
          <u who="lars_linden_7c0e90" xml:id="i-d0acb271cbbfffd6-0" n="d920cf17">
            <seg n="16f62680"/>
            <seg n="9efb81e7">
              I skrivelsen redogör regeringen för situationen för fiskeresurserna
              och fiskerinäringen samt andra näringsverksamheter, till exempel
              fisketurism.
            </seg>
            <seg n="d171a1bd">
              Här läggs det fram en övergripande nationell strategi för svenskt
              fiske under perioden 20072013. Här redogörs det också för arbetet
              på fiskets område inom ramen för miljömålsarbetet, och behovet
              av kompletterande åtgärder till exempel för det lokala fiskebeståndet
              framhålls. Här finns även förslag om utkast av fisk, om jakt på
              säl och skarv och om visst ekonomiskt stöd samt förslag om fördelning
              av arbetsuppgifter och ansvarsfördelning mellan berörda myndigheter
              inom verksamhetsområdet.
            </seg>
            <seg n="cd482ed0">
              Med denna korta introduktion, herr talman, föreslår jag att vi
              släpper loss debattörerna.
            </seg>
          </u>
          <note n="6936a046">
            Herr talman! Så var det dags att debattera miljö- och jordbruksutskottets
            betänkande 27. I detta betänkande behandlas regeringens skrivelse
            2005/06:171 om vissa fiskeripolitiska frågor. Här behandlas också
            fem följdmotioner med 44 yrkanden och 166 yrkanden från den allmänna
            motionstiden 2004 och 2005. I betänkandet finns det dessutom 68
            reservationer.
          </note>
          <note type="speaker" n="92aa7837">
            Anf. 75 CECILIA WIDEGREN (m):
          </note>
          <u who="cecilia_widegren_6ff333" xml:id="i-05dd3ddfc7a7aa93-0" n="168685d6">
            <seg n="bae1f7f2">
              Herr talman! Vi moderater står självklart bakom alla våra reservationer
              i betänkandet. För tids vinnande väljer jag att inte yrka bifall
              till någon av reservationerna, utan de finns där som en röstförklaring.
            </seg>
            <seg n="b4f0b474">
              Sverige har en lång kust, många sjöar och gott rinnande vatten.
              Det ger stora förutsättningar att använda vattnet som en bas för
              försörjning men också för rekreation. Traditionellt sett har detta
              gjorts i väldigt stor omfattning i Sverige. Fritidsfisket till
              exempel är ett stort nöje och något som bedrivs i alla vatten.
              Yrkesfisket, som visserligen förekommer i en del insjöar, bedrivs
              huvudsakligen längs kusten.
            </seg>
            <seg n="0a346bb6">
              Det är okej att regeringen skickar över skrivelse på skrivelse
              i dessa frågor, men det hade varit vällovligt att komma med lite
              mer konkreta förslag och också en proposition på fiskepolitikens
              område. Det saknar vi, så vi beklagar att så inte är fallet.
            </seg>
            <seg n="638c29cb">
              Herr talman! När det gäller yrkesfisket är fiskepolitiken gemensam
              i den europeiska unionen. Det är genom ett skickligt agerande
              där som svenska intressen kan värnas. Det är viktigt att regeringen
              vinnlägger sig om att i EU-samarbetet spela en framträdande roll
              vad gäller fiskeripolitiken. Det är inte acceptabelt att Sverige
              marginaliseras i Europasamarbetet. Man bör så att säga föra en
              mer aktiv och drivande position inom fiskefrågorna och inte bara
              landa i olika typer av nej i EU-samarbetet.
            </seg>
            <seg n="c439f9e9">
              Vi moderater vill att Sverige ska inta en aktiv roll i fråga
              om den gemensamma fiskeripolitiken och dess utformning. Ett av
              medlen att med god framgång använda skulle vara de regionala rådgivande
              nämnder som nu existerar i vårt närområde.
            </seg>
            <seg n="8a60a5fe">
              Eftersom fisket bedrivs inom samma institutionella ram är det
              också viktigt att de nationella villkoren är någotsånär lika.
              En fråga som länge legat på regeringens bord efter beslut i riksdagens
              kammare är den om de så kallade yrkesfiskaravdragen som ännu inte
              är inrättade. Det är en underlåtelse att inte se upp till de riksdagsbeslut
              som existerar. Här kan man vara oerhört mycket mer pådrivande
              i EU-samarbetet.
            </seg>
            <seg n="f0c74fb8">
              Monopol och ensamrätter är sällan av godo. Det gäller också på
              forskningens område. Här har fiskebranschen tillsammans med högskolor
              och universitet en viktig roll att spela för att höja kvaliteten
              inom fiskeområdet. Vi anser att forskning och utveckling är av
              oerhört central betydelse för framtidens fiskeripolitik. Allianspartierna
              har därför anslagit mer resurser till forskning och utveckling
              generellt sett än vad regeringen gjort.
            </seg>
            <seg n="2d0e47e2">
              Herr talman! Fiskekvoterna för de gemensamma vattnen fastställs
              numera på EU-nivå och fördelas till de olika medlemsländerna.
              Det enskilda ansvaret för helheten tas över centrala instanser.
              För den enskilde fiskaren gäller det att ta upp fisken innan kvoten
              är slut.
            </seg>
            <seg n="2efb8f75">
              Ett sätt att öka det personliga ansvaret är individuell tilldelning
              av fiskekvoter och att sedan kunna ingå i ett handelssystem för
              att överlåta kvoter till andra fiskare. Ett system som skulle
              kunna prövas är alltså ett individuellt system med överlåtbara
              fiskekvoter.
            </seg>
            <seg n="97a0cab5">
              Likaså bör vi testa ett system med fiskedagar ett system där
              ett visst antal dagar per vecka gäller. Dessutom gäller det rätten
              att behålla fångsten så att vi kan förbjuda den dumpning som har
              pågått alldeles för länge.
            </seg>
            <seg n="e6cc627c">
              Ibland upplevs en del frågor flera gånger om trots att problem
              och förslag till lösningar redan tagits fram i tidigare utredningar.
              Så är det återigen med den här skrivelsen där man föreslår statliga
              utredningar för att förhala beslut. Det är lite misströstande,
              inte minst för den näring som i dag kanske skulle kunna skapa
              ytterligare jobb. Jag tänker till exempel på den utredning som
              har med fisketuristiskt företagande att göra. Det finns där oerhört
              mycket gott underlag för att kunna se fler jobb inom det området.
            </seg>
            <seg n="8b32da28">
              Fisketurismen är en av många möjligheter som framtidsfaktor för
              fiskerinäringen. Man ska här föra en offensiv politik och se till
              att ha konkreta reella förslag så fort som möjligt men också vara
              tydlig om att de myndigheter som har ett inflytande över det här
              området talar så att säga med en och samma tunga, inte med kluven
              tunga. Inte minst tänker jag då på Djurskyddsmyndigheten som är
              här inne och skrämmer fiskefolk på olika sätt, bland annat genom
              att diskutera förbud mot levande agn vid fiske. Även Djurskyddsmyndigheten
              har ett ansvar för en positiv utveckling på fisketurismområdet.
              Regeringen har ett ansvar att även se till detta.
            </seg>
            <seg n="af18fff8">
              Herr talman! Yrkesfiskarna har mycket stora kunskaper om fiskebestånd,
              hav och miljö. De kunskaper och erfarenheter som i dag finns tas
              inte i tillräcklig omfattning till vara i det praktiska utövandet.
            </seg>
            <seg n="17683bb1">
              Som det är i dag upplever fiskaren ofta regelverken kring näringen
              som oerhört byråkratiska, kantiga och verkningslösa och dessutom
              som beslut som tas långt över huvudet på de människor som berörs.
              Det finns till och med statliga utredningar som tydligt påvisar
              att det finns behov av en samordnad utveckling och en samordning
              på området.
            </seg>
            <seg n="d1c067d4">
              Riksdagens revisorer har liksom Riksrevisionsverket och Nutek
              påvisat att den administrativa bördan i yrkesfisket är stor och
              betydligt större än i många andra näringar. Här har regeringen
              en oerhört tydlig uppgift att leverera klara och konkreta förenklingar
              för fiskerinäringen.
            </seg>
            <seg n="0d44155e">
              Inom jordbruksområdet har jordbruksministern lovat en 25-procentig
              neddragning av den administrativa bördan. Näringen kräver en 40-procentig
              neddragning.
            </seg>
            <seg n="b7903017">
              Vilka är då förväntningarna inom det här området? Ja, det gäller
              säkert många olika procentsatser. Jag skulle gärna här i dag vilja
              höra från det socialdemokratiska partiet vad man har för procentsats
              vad gäller neddragningar av administrationen inom den här näringens
              administration.
            </seg>
            <seg n="557651c1">
              Jag vill avsluta med att ta upp företagarperspektivet som en
              helhet i frågan. Förutom att man ska ta till vara bestånden och
              sköta miljöutvecklingen är det också viktigt att se till jobben
              som till en del ligger i detta.
            </seg>
            <seg n="d08ad347">
              Oavsett om det är en yrkesfiskare på heltid eller på deltid och
              oavsett om det är en vattenbrukare eller en turistentreprenör
              så är de företagare ur olika perspektiv. De bör därför ses ur
              ett positivt företagarperspektiv.
            </seg>
            <seg n="b6508066">
              Konkurrensnackdelar måste undanröjas även på detta område. Alliansen
              har här en bra jobbpolitik för att se till den goda företagargrund
              som behövs.
            </seg>
            <seg n="a970602f">
              Attityden hos myndigheter är ofta att man är misstänksam och
              förutsätter att företagen inte följer lagar och regler. Detta
              skapar ofta ett dåligt företagarklimat. Brist på riskkapital är
              ett annat hinder för expansion, i synnerhet i landsbygd och i
              kustområden där många av dessa företag av naturliga skäl existerar.
            </seg>
            <seg n="539bb80a">
              Här finns det oerhört bra konkreta och tydliga förslag förslag
              som presenterats här i kammaren men som tyvärr har avslagits av
              den sittande majoriteten i riksdagen. Vi hoppas att det efter
              höstens val blir klara förändringar i detta avseende.
            </seg>
          </u>
          <note type="speaker" n="c1712ef0">
            Anf. 76 LARS TYSKLIND (fp):
          </note>
          <u who="lars_tysklind_d8e722" xml:id="i-66f0d13fc22f2955-0" n="c5b00dac">
            <seg n="6fea33a7">
              Herr talman! Jag kan instämma i mycket av det som föregående
              talare sagt. Det finns egentligen ingenting där som jag har några
              invändningar mot, utan det överensstämmer med Folkpartiets politik.
            </seg>
            <seg n="0463e398">
              Det betänkande som vi har att debattera här i dag, Vissa fiskeripolitiska
              frågor , spänner över ett mycket stort område. Det visar om inte
              annat det stora antalet reservationer i betänkandet ett nästan
              orimligt antal. Jag undrar om oenigheten egentligen är så stor.
            </seg>
            <seg n="0f34e1c9">
              Vi i Folkpartiet står naturligtvis bakom samtliga reservationer
              där vi finns med. Men också jag väljer att för tids vinnande inte
              yrka bifall till någon av dem, utan de finns där som en tydlig
              viljeinriktning från Folkpartiets sida.
            </seg>
            <seg n="6bf56e21">
              Herr talman! Jag kommer att koncentrera mig på Folkpartiets synpunkter
              med anledning av regeringens skrivelse nr 171, Vissa fiskeripolitiska
              frågor . Skrivelsen kan nog ses som en summering av den förda
              fiskeripolitiken under den gångna mandatperioden en mandatperiod
              som inleddes med en något hetsig debatt kring förslaget om ett
              ensidigt svenskt torskfiskestopp, så åtminstone i början var det
              händelserikt.
            </seg>
            <seg n="599c6201">
              Att vi nu har fått en skrivelse och inte en proposition, vilket
              påpekades även av föregående talare, är kanske betecknande för
              fiskeripolitiken över huvud taget i Sverige. Det är mycket uppdrag,
              utredande, samråd och så vidare men väldigt få konkreta förslag.
            </seg>
            <seg n="b466683f">
              Man kan hitta ett konkret förslag i skrivelsen. Det är att man
              vill ha ett förbud mot utkast av sådan fisk som kan landas enligt
              gällande EU-regler. Det är egentligen det mest konkreta man kan
              hitta i skrivelsen.
            </seg>
            <seg n="ecdb61cb">
              Herr talman! Jag tror att vi har en väldigt stor enighet när
              det gäller att komma till målet och att det är ett långsiktigt
              hållbart fiske. Om vi inte uppnår det målet är alla parter förlorare
              i detta.
            </seg>
            <seg n="b61532c3">
              En relevant fråga man måste kunna ställa sig är: Har några konkreta
              åtgärder lett till att vi nu har att ett mer långsiktigt uthålligt
              fiske än för fyra år sedan? Man kan också ställa en för mig viktig
              fråga: Hur upplever näringen, och då främst yrkesfiskaren, sin
              situation?
            </seg>
            <seg n="16a9e170">
              Tyvärr kan man när man möter yrkesfisket konstatera att man väldigt
              ofta får höra att det upplever en negativ attityd från regeringens
              sida till fisket som näring. Det är ingen bra situation. Regeringen
              liksom alla andra inblandade parter har ett väldigt stort ansvar
              för att komma ifrån och förändra den situation som har uppstått.
            </seg>
            <seg n="8d6d4322">
              Det handlar i grunden om att man skapar en dialog med alla inblandade
              så att man får långsiktiga lösningar som är väl förankrade. Här
              har utvecklingen av bland annat lokal och regional samförvaltning
              sin givna plats i sammanhanget.
            </seg>
            <seg n="4c3a6e92">
              Herr talman! Jag ska ta upp några av regeringens bedömningar
              som belyser frågor där vi från Folkpartiets sida anser att fokus
              läggs fel. Kanske handlar det just här om attitydfrågor. Jag ser
              fram emot att höra Jan-Olof Larsson kommentera det senare i dag
              i debatten, och jag utgår från att han kommer att göra det.
            </seg>
            <seg n="ca9a2639">
              Först går jag till frågan om Sveriges roll inom EU och den gemensamma
              fiskeripolitiken. Det är naturligt att det är där som stor kraft
              måste läggas, eftersom det är en så stor del av fiskeripolitiken
              som ligger under EU. Precis som föregående talare vill jag påpeka
              det viktiga för Sveriges del. Där tycker jag att vi har ett tydligt
              misslyckande i att Sverige inte har lyckats skaffa sig de förhandlingspositioner
              som man hade kunnat få med ett annat agerande.
            </seg>
            <seg n="049269f1">
              Man skulle ha jobbat med alternativ som man kunde få gehör för
              hos kommissionen och andra medlemsstater och inte minst ha det
              förankrat hos den inhemska fiskerinäringen. Nu har Sverige valt
              att i många stycken utgå från ett nej och blivit väldigt marginaliserat
              i debatten och sedan egentligen inte haft så stort inflytande
              över de konstruktiva kompromissförslag som trots allt har kunnat
              komma fram.
            </seg>
            <seg n="15d47ff0">
              Där tycker jag att regeringen bör fundera på om inte ett helt
              annat sätt att agera i EU hade lett mycket längre. Det första
              exemplet jag tog gällde det ensidiga svenska torskfiskestoppet.
              Vid det tillfället blev Sverige helt borta i diskussionen och
              påverkade egentligen inte resultatet till slut. Om Sverige hade
              hållit fast vid en annan linje hade resultatet blivit bättre.
            </seg>
            <seg n="9405d37a">
              Det småskaliga kustnära fisket lyfts ofta fram. Det gör vi också
              från Folkpartiets sida. Det får inte uppfattas som att det finns
              ett motsatsförhållande till annan typ av fiske. Storskalighet
              är en definitionsfråga. Det fisket har också sin givna plats under
              vissa förutsättningar. Det finns vissa typer av fiske i Sverige
              som passar för att bedrivas lite storskaligt. Det finns ingen
              entydig bild av detta.
            </seg>
            <seg n="65f1f7c5">
              Vad som däremot krävs är att vi får långsiktiga regler som ger
              förutsägbarhet för yrkesfisket samtidigt som det leder till ett
              fångstuttag som är långsiktigt möjligt. Här tycker jag att man
              kan dra en parallell från den diskussion som var tidigare i dag
              när miljöminister Sommestad sade att det var väldigt viktigt att
              industrin fick långsiktiga förutsättningar när det gäller klimatpolitiken
              för att kunna agera. Det är naturligtvis precis lika viktigt för
              fisket som näring att man har långsiktiga regler med förutsägbarhet.
            </seg>
            <seg n="c6ae454c">
              Här har Folkpartiet liksom många andra partier lyft fram ingredienserna
              med lokal och regional samförvaltning, reglering via fiskeansträngning,
              så kallade havdagar eller fiskedagar, och att man måste ta regionala
              hänsyn vid reglering av fiskeflottan. Där har det uppstått vissa
              obalanser kring Sveriges kuster.
            </seg>
            <seg n="7747dd89">
              Selektiva redskap, och utvecklingen och användandet av dem, spelar
              en väldigt central roll. Det påpekar man även från näringen. Där
              finns det väldigt mycket att göra. Bra exempel i sammanhanget
              är det fiske som bedrivs med trål med rist på västkusten efter
              kräfta och räka och så vidare. Det selekterar definitivt bort
              all bifångst av fisk.
            </seg>
            <seg n="536bc5a5">
              Att det behövs en översyn av fiskelagen tas upp i skrivelsen.
              Regeringen och även utskottet har den inställningen. Folkpartiet
              instämmer i att det behövs en översyn. Det är bra att ökad miljöhänsyn
              och hållbart nyttjande finns med. Men vi tycker även att det ska
              finnas en tydlig inriktning på att det ska vara förenklingar för
              den enskilde näringsidkaren i sammanhanget och att man ändå tar
              med det i översynen.
            </seg>
            <seg n="c7c7ee9a">
              Herr talman! Jag kommer lite osökt över till frågan om administrativa
              sanktioner, som det står om i skrivelsen. Det har i allra högsta
              grad med den enskilde näringsidkaren att göra. Regeringen och
              utskottsmajoriteten gör bedömningen att man bör utreda ett förändrat
              sanktionssystem inom fiskets område. Bakgrunden är den kritik
              som Sverige har fått från EU-kommissionen om bristande effektivitet
              i sanktionssystemet. Det är naturligtvis så.
            </seg>
            <seg n="4c6d80ff">
              Från Folkpartiets sida anser vi att det i grunden inte handlar
              om brist på sanktionsmöjligheter. Problemet är i stället att rättsprocesserna
              är ineffektiva. Det säger både regeringen och även utskottsmajoriteten
              i både skrivelsen och betänkandet. Då bör rimligtvis fokus läggas
              på att effektivisera processerna i stället för att rättssäkerheten
              för den enskilde fiskaren äventyras på något sätt.
            </seg>
            <seg n="77023bb6">
              Även om vi diskuterar just detta i dag är en utredning redan
              sjösatt med direktiv och allt. Jag vet inte om det har så stor
              betydelse att jag påpekar detta i dag. Det kan nog inte påverka
              regeringen eller någon annan i detta läge.
            </seg>
            <seg n="40952f5e">
              Herr talman! Jag har ytterligare två saker som jag vill ta upp.
              Det gäller utkast av fisk och kontroll. I viss mån berör de sakerna
              varandra. Det är precis som sades här tidigare. Vi måste naturligtvis
              få ett slut på utkastet av fisk som man har visat i medierna väldigt
              mycket. Det beror på att det strider mot allt sunt förnuft, och
              det skapar misstro mot fiskeripolitiken i sin helhet. Människor
              begriper inte detta.
            </seg>
            <seg n="f7ad69b8">
              Nu finns förslaget att man ska skapa ett nationellt svenskt förbud
              mot utkast av fisk som kan landas enligt gällande regler. Det
              finns även ett sådant förbud infört i Danmark sedan några år tillbaka.
              Där har man visat att det är väldigt svårt att ha kontroll över
              systemet.
            </seg>
            <seg n="24ed1e1f">
              När vi diskuterar kontroll över fisket är det kanske fel ände
              att börja med att införa ett förbud i stället för att fullfölja
              försöket med havdagar och fiskeansträngning som ändå ska starta
              i Kattegatt. Vi får utvärdera detta först, och sedan kan förbudet
              komma.
            </seg>
            <seg n="2bdb2226">
              När det gäller kontrollen över huvud taget finns en utredning
              som kom för något drygt år sedan som handlar om en utvärdering
              av den svenska fiskerikontrollen. Där är rättesnöret att fiskerikontrollen
              mer måste gå mot effektorientering.
            </seg>
            <seg n="35d6ec7d">
              Där måste Sverige verkligen lägga på ett kol och jobba hårt inom
              EU så att den verkligen blir effektorienterad så att det inte
              är kvantitet som gäller utan kvalitet. Det finns inga andra myndigheter
              som jobbar på det sättet. Man kan jämföra med tull och annat.
              De klarar sig väldigt bra med att veta vad man letar efter.
            </seg>
            <seg n="fefae8aa">
              Herr talman! Jag vill göra en liten uppmaning på slutet. Jag
              uppmanar regeringen att verkligen jobba för att involvera fiskenäringen
              och ta vara på den kompetens som finns där och ge utrymme för
              fiskenäringen att ta det ansvar som jag är helt övertygad om att
              man villig att ta bara man får chansen.
            </seg>
          </u>
          <note type="speaker" n="fe7a5c0e">
            Anf. 77 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-b27613bcbae41622-11" n="3d5d15ff">
            <seg n="d5bb0bed">
              Herr talman! Jag delar i allt väsentligt det som Cecilia Widegren
              och Lars Tysklind har sagt hittills. Det är bra synpunkter. Detta
              är en skrivelse och ett betänkande som behandlar allt och inget,
              från stort till smått.
            </seg>
            <seg n="da5f48f4">
              Det är jättesvårt att hantera ett sådant här betänkande med alla
              de här sakerna i relation till att de stora, viktiga frågorna
              beslutas om i EU. Det är det som styr ramarna och huvudinriktningen
              för svenskt fiske. Frustrationen i den här situationen möter vi
              ofta i samråden inför EU-nämnden som vi har i utskottet med statssekreterare
              eller när vi pratar med ministern. Då märker vi hur regeringen
              våndas och vi med den över hur man ska komma till rätta med de
              uppenbara problem som finns på fiskets område med överfiske och
              med att fiskeresursen är överutnyttjad.
            </seg>
            <seg n="0ce92070">
              Å ena sidan kämpar vi, för det här är ju oftast ett gemensamt
              tag i EU, för att få till kvoter som är hållbara och för att få
              till utskrotningsregler som fungerar. Jan-Olof Larsson, som väl
              är den mest kunnige på fiskeområdet i riksdagen, och jag har pratat
              många gånger om att så länge det inte finns vettiga regler och
              ersättningar som konsekvent och långsiktigt kan minska fiskeflottan
              till den nivå som bestånden tål så blir det hela tiden en massa
              brott mot de regler som sätts upp och kvoter som överskrids.
            </seg>
            <seg n="df7d3cbc">
              Mitt i detta, som vi tycker är besvärligt på det teoretiska planet,
              finns de svenska fiskarna. De ser politiker som är ganska storordiga
              och som vill komma till rätta med problemen med överfisket, de
              utsatta bestånden och så vidare. Sedan blir det ingenting av det.
              När EU väl beslutar om sina kvoter så är det andra stora fiskenationer
              som har sista ordet. Sedan fortsätter det som vanligt. Fiskarna
              får leva med något slags utanförskap och utsatthet. De känner
              en jättestor frustration, för de upplever att det är sanktioner,
              nya regler och kontroller i stället för en grupp som har en utsatt
              och ekonomiskt svår situation. De känner att de inte har något
              inflytande och att regelbördan ständigt blir större och kostsammare
              vilket också Nutek har visat. De ser att deras röst inte hörs
              i tillräcklig omfattning när nya initiativ tas om lokalisering
              av vindkraft och sådana saker.
            </seg>
            <seg n="3e733f41">
              Jag skulle vilja se ett mer formaliserat samrådsorgan mellan
              svensk fiskenäring, myndigheten och den politiska nivån som kunde
              bli en konstruktiv mötesplats där man tillsammans kom vidare.
            </seg>
            <seg n="89fd2bc3">
              Jag har redan varit inne på kapaciteten och kvoterna. Det står
              i skrivelsen att regeringen ska utarbeta en plan för hur den vetenskapliga
              bedömningen ska kunna förbättras. Det skulle vara intressant att
              veta lite mer om hur det ser ut och hur långt man har kommit.
              Det är också en frustration som många känner; man är inte säker
              på hur pass vederhäftig, konsekvent och välgrundad den vetenskapliga
              rådgivningen alltid är därför att man får andra signaler om motstridiga
              bilder.
            </seg>
            <seg n="68eac5b8">
              Överfisket, överkapaciteten och utkasten är de grundläggande
              orsakerna till att fiskebestånden är så hotade, kan man väl säga.
              Det har också bidragit till frustrationen hos svenska fiskare.
              Samtidigt som de är ute och fiskar efter andra arter är de tvungna
              att kasta dem som har nått kvottaket över bord. För en människa
              som i generationer tillbaka har levt på och älskat att ta upp
              fisk, som är ett bra livsmedel, för att sälja vidare till förädling
              och kanske själv också förädla känns det inte bra att kasta fisken
              över bord. Det skapar frustration hos många fiskare.
            </seg>
            <seg n="58354258">
              Därför är det bra att försöket med fiskedagar inleds. Jag tycker
              nog att man kan gå lite fortare fram. Erfarenheter från andra
              länder skulle kunna ge fakta som gör att man kan införa sådana
              här system. Det är likadant med individuella överlåtelsebara kvoter.
              De kan vara ett sätt att på ett kostnadseffektivt vis styra fisket
              och minska kapaciteten.
            </seg>
            <seg n="93439f54">
              Andra viktiga saker som påverkar inte minst det kustnära fisket
              är jaktfrågorna när det gäller säl och skarv. Jag tycker att skrivelsen
              är luddig. Det saknas tydliga signaler om att jakt på säl och
              skarv ska ske, att bestånden ska skattas och att det ska ske efter
              jaktetiska principer och på bestämda tider. Men jakt ska få ske
              i stor omfattning för att man ska kunna värna det kustnära fisket.
              Nu talas det om redskapsutveckling, utredningar om skonsam jakt
              och sådant.
            </seg>
            <seg n="cbb6d904">
              Man borde våga mjölka lite heliga sjökor när det gäller fiskevårdsområden,
              handredskapsfisket och finansieringen av fiskevården. Man borde
              med fortsatt tillgång för fritidsfisket, men kanske med möjlighet
              att lösa fiskekort, inrätta fler fiskevårdsområden också i de
              stora sjöarna och efter kusterna.
            </seg>
            <seg n="acdc8c87">
              Vattenbruket är fortfarande ett tövande, tycker jag. Det vore
              intressant om Jan-Olof kunde utveckla hur regeringen ser på möjligheterna
              för vattenbruket i Sverige. Vi har ju liknande förutsättningar
              som andra länder. Om vi kan göra det på ett miljömässigt hållbart
              sätt så vore det en möjlighet för företagsutveckling och arbetstillfällen
              vid kusten. Det vore bra med ett program för vattenbrukets utveckling.
            </seg>
            <seg n="f1bb7dc1">
              Jag går nu över till utbildningsfrågorna. Havsmiljökommissionen
              föreslog 2003 ett fångstteknologiskt institut. Det bereds fortfarande
              i Regeringskansliet. Hur ser regeringspartiet på möjligheterna
              att bygga upp ett sådant institut med en bred kompetens? Vi tar
              också upp lärlingsfrågor och kvalificerad yrkesutbildning på fiskets
              områden.
            </seg>
            <seg n="543266ad">
              Allra sist tycker jag att det här med spökgarnen är otydligt.
              Det står att ett program formulerades 2002, men sedan har ministrarna
              varit samlade i Göteborg och varit bekymrade över spökgarnssituationen.
              Det är alltså förlorade eller kapade trålar, drivgarn och andra
              garn. Frågan är: Blir det något tydligt program för fiskares möjligheter
              att fiska efter spökgarn på tider som de annars ligger still?
            </seg>
            <seg n="d935d0b0">
              Vi har inte mindre än 35 reservationer till betänkandet. Eftersom
              jag har en viss insikt om att ingen av dem kommer att vinna majoritet
              så avstår jag denna gång från att yrka bifall till någon.
            </seg>
          </u>
          <note type="speaker" n="767a8077">
            Anf. 78 KJELL-ERIK KARLSSON (v):
          </note>
          <u who="kjell-erik_karlsson_62bd06" xml:id="i-3d2ec7e23f045b99-3" n="11aa109a">
            <seg n="68ffa4fd">
              Herr talman! Betänkandet bygger på skrivelsen Vissa fiskeripolitiska
              frågor och är ett samarbetsprojekt mellan regeringen, Vänsterpartiet
              och Miljöpartiet de gröna.
            </seg>
            <seg n="303d01b2">
              Det är ett samarbetsområde som jag är stolt över och som jag
              hoppas ska leda till något gott och välbehövligt för fiskesektorn,
              i vilken jag i dag vill inkludera fisketuristiskt företagande
              och fritidsfiske.
            </seg>
            <seg n="8377b9a2">
              Betänkandet har blivit beskrivet på ett bra sätt här tidigare,
              men jag skulle vilja dryfta reservationerna lite grann.
            </seg>
            <seg n="2c8e445f">
              Uttaget eller upptaget från havets resurser sker inte i proportion
              till vad havet kan producera. Det sker i stället vad jag skulle
              vilja kalla för en rovdrift på den knappa fiskresursen.
            </seg>
            <seg n="0855a767">
              Därför bör kapaciteten anpassas till havets resurser för reproduktion
              och till den nuvarande reproduktionen. Jag hoppas att det ska
              bli slut på den så kallade kohandeln man kanske skulle kalla det
              fiskhandeln i stället i Bryssel mellan EU-länderna om kvoterna
              och att man kommer till insikt om att man ska följa den vetenskapliga
              rådgivning som finns.
            </seg>
            <seg n="2c59fc8c">
              Det kan inte vara hållbart att 90 % av till exempel den svensklandade
              torsken ska vara i klassen under två kilo och att över 56 % ska
              vara i klassen under ett kilo, och detta i ett land som säger
              sig ta miljöhänsyn och vilja skapa en hållbar utveckling. Hur
              hållbart är det att inte låta fiskkapitalet växa utan plocka ut
              den eventuella ränta och återväxt som finns, plus en stor del
              av kapitalet? Att dessutom slänga över bord eller, som det kallas,
              dumpa den fisk som man tar upp och dödar för att den är för liten
              när man på jakt efter större är inte hållbart.
            </seg>
            <seg n="7127e4ed">
              Nej, det är dags att anpassa kapaciteten till havets resurs,
              alltså genomföra en utskrotning av den överkapacitet som finns
              i fiskeflottan. Enligt min mening bör Fiskeriverket analysera
              olika fiskefartygs och fiskesegments ekonomiska bärkraft i förhållande
              till nuvarande fiskepolitik och de nationella miljömålen.
            </seg>
            <seg n="716b31af">
              Om vi ska nå målen för ett uthålligt fiske bör en stor del av
              fiskekapaciteten skrotas ut. Frågan om var detta ska ske bör analyseras
              och stimuleras. Utifrån ett underlag med uppgifter om vilket antal
              fartyg eller vilken kapacitet som krävs för ekonomisk lönsamhet
              bör Fiskeriverket få i uppdrag att utarbeta en plan för utskrotning,
              inklusive en ersättningsplan och en nivå på en skrotningspremie
              som är anpassad till målen för svensk fiskepolitik.
            </seg>
            <seg n="910be791">
              Sverige har en mycket låg skrotningspremie jämfört med andra
              länder. Eftersom fiskepolitiken även innebär ett socialt ansvar
              för yrkesfiskarna från statens sida bör nivån på utskrotningspremien
              vara anpassad så att den motsvarar försäkringsbeloppet eller vara
              utformad på ett annat lämpligt sätt.
            </seg>
            <seg n="663a5b4d">
              Vänsterpartiet anser att Sverige bör inleda bilaterala samtal
              med till exempel Polen och Danmark om torskfisket i Östersjön
              i syfte att främja förhandlingsresultat baserade på de vetenskapliga
              rekommendationerna. Inom ramen för det nordiska samarbetet och
              Nordiska rådet bör Sverige också ta initiativ i syfte att främja
              sådana överenskommelser. Det är viktigt att även Fiskeriverket
              är aktivt på den europeiska arenan genom kontaktskapande verksamhet
              som kan ge många fördelar för utvecklingen av fiskbestånden.
            </seg>
            <seg n="eef5a22b">
              Vänsterpartiet anser att en utredare bör tillkallas för att se
              över statens verksamhet och organisation när det gäller miljömålen
              inom vattenmiljöer samt fritids- och turismfiske. Utredaren bör
              också se över hur kraven på biologisk mångfald och naturvård ska
              upprätthållas och hanteras i vattenmiljöer. Såväl Fiskeriverkets
              som Naturvårdsverkets roller bör då genomlysas, och här finns
              ett samband. Uppdraget borde också omfatta Fiskeriverkets organisation
              och arbetssätt samt förslag på sådana förändringar att statens
              verksamhet på detta område på ett bättre sätt än i dag anpassas
              till dessa intressen.
            </seg>
            <seg n="3fa214e7">
              Man borde också beakta övriga myndigheters arbete med dessa frågor,
              till exempel Naturvårdsverkets och Turistdelegationens. Det borde
              stå utredaren fritt att ompröva de olika myndigheternas ansvarsfördelning,
              för det finns luckor som det ser ut nu.
            </seg>
            <seg n="12437055">
              Utredaren borde även särskilt ta in synpunkter från till exempel
              kommuner, de intresseorganisationer som företräder fritidsfisket,
              fisketurismen samt forskning om friluftsliv och fritidsfiske.
              Det är här fisket har en chans till utveckling.
            </seg>
            <seg n="673142dd">
              Man bör också tillsammans med länsstyrelserna utarbeta strategiska
              vattenområdesvisa program för samordning av tillgängliga fiskevårds-
              och naturvårdsmedel i fiskevården. I syfte att öka intresset för
              att ta initiativ till och genomföra lokala fiskevårdsprojekt bör
              verkets samarbete öka med de kommuner och intresseorganisationer
              som arbetar med praktiska fiskevårdsprojekt. I samråd med Kommunförbundet
              och olika intresseorganisationer bör riktade informations- och
              utbildningsinsatser utarbetas och genomföras. Dessutom borde Fiskeriverket
              inom sitt förvaltningsanslag avsätta resurser för tjänster på
              just dessa områden.
            </seg>
            <seg n="ab01c17f">
              Fiskeriverket har fått i uppdrag att utreda hinder och möjligheter
              för en expansion av fiskenäringen, vilket är mycket positivt.
              Konkreta åtgärder måste emellertid vidtas snarast för att underlätta
              omställningen inom hela fiskebranschen och vattenbruksområdet.
              Därvidlag kan inte minst musselodling vara ett mycket intressant
              alternativ. Det är viktigt att goda exempel får möjlighet att
              utvecklas. Därför borde man också se över stödinsatser för musselodling
              i de svenska kustområdena.
            </seg>
            <seg n="882222ab">
              Herr talman! Vänsterpartiet och jag står bakom de reservationer
              vi har i betänkandet, men jag avstår från att yrka bifall för
              att spara tid. Och troligtvis skulle de inte vinna kammarens gehör.
            </seg>
          </u>
          <note type="speaker" n="691a8209">
            Anf. 79 JAN ANDERSSON (c):
          </note>
          <u who="jan_andersson_252590" xml:id="i-519c3e2cdd9a69e4-0" n="daf47cb8">
            <seg n="9b9e6148">
              Herr talman! Låt mig först säga något om det internationella
              arbetet i fiskefrågor och EU-arbetet. Precis som någon tidigare
              talare tog upp, var förslaget om ett ensidigt svenskt fiskestopp
              en ganska tråkig historia i det internationella arbetet med fiskepolitiken.
              Det är ett jättetydligt exempel på hur vi markerar ut oss och
              i princip får kliva ut ifrån förhandlingsrummet. Därmed har vi
              inte någon möjlighet att påverka den fortsatta utvecklingen av
              politiken. Det var oklokt därför att det finns så många andra
              uppenbara stolligheter som vi är överens om ska bekämpas, till
              exempel utkastet av prima matfisk som togs upp här som en uppenbar
              och självklar sak som vi kanske först ska ta itu med innan vi
              skriker om totalstopp.
            </seg>
            <seg n="1bff6e2e">
              Betydelsen av enkla system för att styra fisket har också tagits
              upp. Vi i Centerpartiet tycker att systemet med fiskedagar till
              havs är ett alldeles utmärkt system som behöver utvecklas. Det
              är enkelt för dem som sköter fisket, men också för dem som ska
              övervaka att det efterföljs.
            </seg>
            <seg n="2ece1751">
              Däremot är vi betydligt mer tveksamma eller avogt inställda till
              systemet med överförbara kvoter. Det är vi utifrån generella och
              välgrundade erfarenheter som vi har från andra kvotsystem. Kvoter
              som man handlar med kapitaliseras alltid. Så är det tveklöst.
              Det kapitalet kommer mycket sällan aktiva i näringen till del.
              Det flyttas till dem som är lite mer gråhåriga och kanske vill
              skaffa sig en någotsånär trygg ålderdom. Det ligger i systemet
              att betala för kvoter och rätten att fiska eller driva någon annan
              typ av näringsverksamhet. Jag tycker att man ska vara oerhört
              uppmärksam på detta när man börjar använda det här systemet, vilket
              jag tycker att man inte ska göra. Dessutom är det oerhört svårt
              att ta sig in för nystartare. Man flyttar upp kostnaden för att
              starta ett företag i den här sektorn. Det finns också en uppenbar
              risk att kvoterna koncentreras till ett fåtal händer, kanske inte
              juridiskt men i praktiken.
            </seg>
            <seg n="784795a8">
              Låt mig så gå vidare till det lite mera småskaliga fisket. Då
              vill jag ta upp fiskerätten på enskilda vatten, som historiskt
              är en typ av konfiskation. Vi i Centerpartiet vill att de som
              har blivit fråntagna fiskerätten ska ha möjlighet att få tillbaka
              den i de fall man bildar fiskevårdsområden. Vi tror att det gäller
              att ta till vara det lokala och privata engagemanget i de här
              frågorna.
            </seg>
            <seg n="74f11bb7">
              Avslutningsvis vill jag också ta upp något om fiskevården och
              spöskatten. Det är synd att man lägger resurser på att jobba med
              system som jag tycker att man redan från början kan se är näst
              intill omöjliga.
            </seg>
            <seg n="c456ad51">
              Det är en ganska begränsad peng som kommer in, och den kommer
              att kosta en väldigt stor andel att administrera. Som systemet
              ser ut eller har utretts kommer det också med säkerhet att uppmana
              till fusk och undanglidande från systemet. Jag tycker att det
              är lite olyckligt att vi lägger samhällsresurser på att utreda
              en typ av system som vi kanske redan från början kan se inte är
              genomförbara.
            </seg>
            <seg n="35de23db">
              För vår del säger vi att fiskevården är en angelägenhet för samhället.
              Då gäller det dels självklart fiskekort där vi har fiskevårdsföreningar,
              dels samhällsmedel som ska vara med och finansiera fiskevården.
            </seg>
            <seg n="43301de7">
              Inte heller jag yrkar bifall till någon av reservationerna även
              om jag självklart står bakom samtliga våra reservationer.
            </seg>
          </u>
          <note type="speaker" n="c9676188">
            Anf. 80 ÅSA DOMEIJ (mp):
          </note>
          <u who="asa_domeij_0a2a21" xml:id="i-a16ec6ab963be26e-5" n="a22ae9f4">
            <seg n="a7ab8ee3">
              Herr talman! Ledamöter! Ett hållbart fiske är något som är oerhört
              viktigt för Miljöpartiet och som har haft hög prioritet för oss
              under den här mandatperioden. Ibland har vi i Miljöpartiet också
              haft tuffa debatter med fiskerinäringen, men vi försöker alltid
              påminna om att utan fiske ingen fiskerinäring och utan fiske ingen
              möjlighet för alla oss konsumenter att äta god och nyttig fisk.
              Det som är spännande är att det faktiskt är många enskilda fiskare
              som hör av sig och tycker att det är bra att någon har vågat sätta
              fisket ordentligt på den politiska dagordningen. Fiskeripolitiken
              har ju ibland varit en lite undanskymd del av politiken.
            </seg>
            <seg n="f40f3169">
              Mandatperioden började med en debatt om torskfiskestoppet, som
              Lars Tysklind påpekade. Torskfiskestoppet satte kommissionen stopp
              för. Men vad har hänt sedan dess? Hur har det egentligen gått?
              Hur har det gått med torsken i östra Östersjön? Det har nyligen
              kommit en ny forskningsrapport från Ices. Det har aldrig sett
              så här illa ut. På ett år har bestånden minskat med 15 %. Forskarna
              menar att det skulle behövas 160 000 ton vuxen torsk och det finns
              bara 65 000 ton. Det finns alltså en uppenbar risk för kollaps
              för bestånden, och det är givetvis ett oerhört stort problem för
              fiskerinäringen. För 2006 rekommenderade forskarna inom Ices att
              man skulle ta upp max 14 900 ton. Det blev 49 000 ton plus allt
              svartfiske. Svartfisket kanske uppgår till uppåt 40 %. De här
              siffrorna visar ju tydligt hur allvarligt det faktiskt är.
            </seg>
            <seg n="e6cb0dbc">
              Personligen var jag lite hoppfull ett tag inför utvidgningen
              av EU, när till exempel Polen skulle komma in. Trots allt hade
              kommissionen varit bättre än de enskilda länderna utom Sverige.
              Sverige har ju fört den bästa politiken av länderna under den
              här perioden. Men det blev inte så utan läget blev sämre. Polen
              för en väldigt aggressiv rovdriftspolitik. Där samarbetar man
              på ett effektivt sätt med vår granne Danmark. Ju mer insyn jag
              har fått i de här internationella fiskeförhandlingarna desto mer
              bittert har det blivit. Här handlar det inte om kunskap, sunt
              förnuft och långsiktigt tänkande. Här handlar det om maktkamp
              och om att försöka roffa åt sig så mycket som möjligt själv. Systemet
              fungerar inte, och kommissionen orkar heller inte stå upp för
              en bra och långsiktig fiskeripolitik. När kommissionen kommer
              med sitt utgångsbud är det alldeles för dåligt ur hållbarhetssynpunkt
              och sedan blir det så oerhört mycket sämre efter förhandlingarna.
            </seg>
            <seg n="f29deecb">
              Vad bör man då göra i det här läget? Det är faktiskt så att kommissionen
              har rätt att införa nödstopp i fisket för resten av året. Det
              är något som vi i Miljöpartiet föreslår. Det kan gå till så att
              kommissionen tar ett eget initiativ. Det verkar inte riktigt vara
              på gång just nu. Men det är också så att en enskild medlemsstat
              kan ta ett sådant initiativ. Vi föreslår att Sverige tar ett sådant
              initiativ gentemot kommissionen. Då kan man använda medel ur fiskefonden
              för att kompensera fiskarna. Det vore väl en mycket bättre användning
              av medlen ur fiskefonden än att använda medel till att modernisera
              en alltför stor fiskeflotta. Det är ju det som diskuteras i dag,
              att kunna modernisera motorerna i fiskeflottan genom bidrag. Det
              är väl knappast en bättre åtgärd när vi har ett torskfiske i östra
              Östersjön som är sämre än någonsin.
            </seg>
            <seg n="a31e0ea3">
              En sak vill jag särskilt ta upp vid sidan av nödläget för torskfisket.
              Det är vikten av ett livskraftigt kustnära fiske. Där finns det
              en hel del positivt i den skrivelse som vi behandlar i dag. Varför
              är det då så viktigt med kustfiske? Jo då handlar det inte bara
              om fiskkött utan det handlar också om andra mervärden för samhället,
              om levande kustsamhällen, om en infrastruktur, fungerande hamnar,
              möjlighet att köpa färsk fisk på många ställen. Här finns det
              faktiskt en hel del som vi råder över nationellt. Här kan vi inte
              bara skylla på EU:s dåliga politik. I den här skrivelsen finns
              det med en sak som jag inte tycker har blivit tillräckligt uppmärksammad.
              Det handlar om att omfördela fiskemöjligheter från det storskaliga
              fisket till det småskaliga, kustnära fisket. Och denna fråga äger
              Sverige självt.
            </seg>
            <seg n="c0a60b48">
              Jag hoppas verkligen att de här förändringarna genomförs så snart
              som möjligt av Fiskeriverket för att värna om det kustnära fisket
              samtidigt som Sverige är aktivt och tar initiativ gentemot EU
              och säger att nu måste vi faktiskt införa ett nödstopp.
            </seg>
          </u>
          <note type="speaker" n="7a9e72cc">
            Anf. 81 JAN-OLOF LARSSON (s):
          </note>
          <u who="jan-olof_larsson_bce69c" xml:id="i-aaff523ebae3e34c-0" n="db483b7b" next="i-0dcce389f36e17a2-0">
            <seg n="09febc70">
              Herr talman! Fisket och fiskenäringen har stått högt på dagordningen
              under den här mandatperioden både här i riksdagen och i diskussionerna
              ute i samhället. Fiskenäringen består ju grovt sett av tre inriktningar.
              Det är yrkesfisket, fisketurismen och vattenbruket. Betänkandet
              handlar om den skrivelse som regeringen har lagt fram och som
              tar sin utgångspunkt i den utveckling som har skett inom fiskeripolitiken
              och därtill kopplade områden.
            </seg>
            <seg n="e23656c3">
              När det gäller yrkesfisket i Sverige har vi gått från att vara
              en relativt stor fiskenation till att bli en förhållandevis liten
              aktör, detta trots att Sverige har en av Europas längsta kuster.
              Den stora förändringen för svenska fiskare kom när nationerna
              runt Nordsjön flyttade ut sina fiskegränser och Sverige i stort
              sett utestängdes från sitt traditionella fiske i Nordsjön och
              Atlanten.
            </seg>
            <seg n="1d7eb5d4">
              Den andra knäcken för det svenska fisket kom vid förhandlingarna
              vid Sveriges inträde i EU, där moderaten Dinkelspiel inte hävdade
              de svenska fiskeintressena och Sveriges historiska fiske i Västerhavet
              utan lade mer vikt vid det svenska snuset. Då blir svenskt fiske
              helt beroende av förutsättningarna i Östersjön, där i dag 75 %
              av det svenska fisket bedrivs.
            </seg>
            <seg n="21911d0c">
              Svenskt fiske har framtiden för sig eftersom den både kan försörja
              oss med bra livsmedel och skapa tillväxt och jobb på lands- och
              kustbygd genom turismen. Den stora diskussionen under flera år
              har handlat om hur vi ska värna bestånden i våra hav på ett sådant
              sätt att vi bara brukar avkastningen. Tyvärr är det så att de
              rekommendationer som forskarna ger inte följs upp av de politiska
              besluten i EU. Det är också ofta så att det kustnära fisket med
              mindre båtar, det fiske som kanske är mest skonsamt, är det som
              drabbas av besluten.
            </seg>
            <seg n="bffc960e">
              Det kan gälla antal fiskedagar, där mindre båtar är mer beroende
              av väder och vind. Det kan gälla antal landningshamnar och varseltider.
              Det kanske största slaget mot det kustnära fisket var när 200-kilosregeln
              försvann vid den senaste överenskommelsen i EU. Detta är problem
              som måste lösas snabbt om vi inte ska slå undan förutsättningarna
              för det mest skonsamma fisket.
            </seg>
            <seg n="93475eb0">
              Lars Tysklind tog upp att han hittade endast ett förslag i skrivelsen
              och det handlade om dumpning. Det hade han tyvärr missuppfattat,
              för det handlar inte om dumpning, det som sker i dag i Kattegatt
              och Skagerrack när det gäller kvoterade arter, utan det är de
              arter som inte är kvoterade som dumpningsförbudet ska gälla.
            </seg>
            <seg n="48ececa9">
              Men det finns också fler förslag. Ett förslag är att underlätta
              för det kustnära fisket. Det kan vara att överföra kvalitetskontrollen,
              den landningsbaserade kontrollen, från Kustbevakningen till Fiskeriverket.
              Fiskeriverket får då möjlighet att anpassa antalet landningshamnar
              och även varseltiden så att det bättre passar de mindre fartygen.
            </seg>
            <seg n="54a81ebd">
              Andra åtgärder för att stärka fisket som tas fram i skrivelsen
              är att ekonomiskt stöd ska kunna lämnas till fiskeföretag som
              drabbas av dumpade stridsmedel och miljöfarliga kemiska ämnen.
            </seg>
            <seg n="4e12e1e0">
              Sven Gunnar vill ha tydlighet i förvaltningen av säl och skarv,
              och det ger vi uttryck för här. Det står mycket tydligt: Förvaltningen
              av säl och skarvbestånden skall ta hänsyn till konkurrensen om
              fiskresursen, och jaktbestämmelserna ska ses över av Fiskeriverket
              och Naturvårdsverket.
            </seg>
            <seg n="e47cfa5c">
              Beträffande jaktbestämmelserna nämnde Sven Gunnar hänsynsfull
              jakt. Jag vet inte om det finns någon jakt som är hänsynsfull,
              men jag tror att han menar att man ska försöka få en effektivare
              jakt. I dag skjuter man inte det bestånd av säl som man har lov
              att göra.
            </seg>
            <seg n="83a8383b">
              Dessa och andra åtgärder kopplade till det åtgärdsprogram som
              blir följden av den strategiska plan som ska antas för fisket
              och fastställas av EU för perioden 20072013 ska ge möjlighet att
              främja åtgärder både lokalt och regionalt så att det kan skapas
              förutsättningar för ett ekonomiskt bärkraftigt yrkesfiske.
            </seg>
            <seg n="339af0ca">
              Herr talman! Vattenbruket är en framtidsnäring och en av de starkast
              växande näringarna i världen. Sverige borde ha goda förutsättningar
              att kunna utveckla denna näring med sin långa kust och alla sina
              sjöar. Under senare år har det skett betydande framsteg inom vattenbruket
              både vad gäller utsläpp av närsalter och förekomst av fisksjukdomar.
              Vattenbruket är en näring som kan skapa sysselsättning i bygder
              där det annars är svårt att lokalisera företag. Det är också en
              näring som mycket väl kan kombineras med annan verksamhet så som
              traditionellt yrkesfiske eller jordbruksverksamhet. Den kan också
              drivas i stor skala om förutsättningarna ges.
            </seg>
            <seg n="469567da">
              Regeringens förslag att ge Fiskeriverket i uppdrag att utveckla
              förslag till kriterier för vattenbruksföretag för att bättre ta
              hänsyn till dessas storlek och odlingssystem vid tillståndsgivning
              skulle kunna ge både bättre och snabbare handläggning. Ett sätt
              att stimulera och snabba på processen är, som regeringen tidigare
              framhållit, att vattenområden både i sötvatten, kust och hav avsedda
              för vattenbruk pekas ut.
            </seg>
            <seg n="74f1e1f6">
              Herr talman! Fisketurismen är en näringsgren inom fisket. Detta
              är viktigt att slå fast. Fisketurismen omsätter i dag många miljoner
              direkt och indirekt. Det är en näring som har stor betydelse för
              glesbygden, både i inlandet och runt våra kuster, förutom att
              det finns stora kombinationsmöjligheter med till exempel yrkesfiske,
              vattenbruk och naturturism.
            </seg>
            <seg n="a938faa7">
              I den kommande programperioden för fiskenäringen finns möjligheter,
              som regeringen avser utnyttja, till ett främjande av fisketuristisk
              näringsverksamhet. En annan aspekt är den möjlighet som vår kust
              och skärgård kan erbjuda när det gäller fiske- och upplevelseturism,
              inte minst i form av att följa med fiskare med lokal kännedom
              för att se och lära. Detta är ett utvecklingsområde, och det kommer
              också att finnas med som en del i det fortsatta nationella programarbetet.
              Att det finns stora möjligheter inom de olika formerna av fisketurism
              står nog ganska klart för alla och envar. Och nu när Fiskeriverket
              från årsskiftet fick ansvaret för fisketurismen så var det en
              tydlig signal att fisketuristiskt företagande är en viktig och
              utvecklingsbar näring inom fisket.
            </seg>
            <seg n="eb3479be">
              Fiskeriverket ska i samråd med berörda organisationer analysera
              och sedan utforma licenser för fisketuristiskt företagande, vilket
              kan vara ett sätt för att främja en utveckling och dynamik i berörda
              regioner och kustsamhällen. Det är också ett sätt att se över
              grundläggande rättigheter och skyldigheter.
            </seg>
          </u>
          <note n="ba15ae27">
            Herr talman! Det finns 68 reservationer i betänkandet. Jag yrkar
            avslag på dem och yrkar bifall till förslaget i betänkandet.
          </note>
          <u who="jan-olof_larsson_bce69c" xml:id="i-0dcce389f36e17a2-0" n="db483b7b" prev="i-aaff523ebae3e34c-0">
            <seg n="d33b9a21">
              Av dessa 68 reservationer har den så kallade alliansen lyckats
              ena sig om sex stycken, vilket innebär ca 10 %. Detta är något
              mer än vad man lyckades ena sig om i budgeten. Den politiska enigheten
              i den så kallade alliansen innebär att det råder oenighet i nio
              frågor av tio på den politiska dagordningen.
            </seg>
            <seg n="acf9abbf">
              På ett område är spridningen stor mellan riksdagens partier,
              och det är ett område som är principiellt viktigt inför framtiden.
              Det handlar om kvotsystemet, som också har varit uppe i debatten
              här, kvoter som ska vara försäljningsbara. När det gäller fördelningen
              av kvoter har riksdagen gett verktyg till Fiskeriverket att kunna
              fördela fiskeresursen genom att ha regionala eller individuella
              kvoter. Nu har inte Fiskeriverket använt denna möjlighet än så
              länge. Fiskeriverket har dock inte haft möjlighet att införa försäljningsbara
              kvoter.
            </seg>
            <seg n="012f67d6">
              I reservationerna framför flera partier att de vill ge Fiskeriverket
              denna möjlighet. Miljöpartiet och Folkpartiet vill i en gemensam
              reservation införa försäljningsbara kvoter i något av de fem områden
              där försök med regional förvaltning pågår. Jag har en stilla undran.
              Är det räkbeståndet i Kosterfjorden som ska delas upp i försäljningsbara
              kvoter, eller vad är det för någonting?
            </seg>
            <seg n="992103d4">
              Moderaterna vill införa försäljningsbara kvoter på försök. Det
              skulle vara ytterst intressant att höra hur detta skulle gå till.
            </seg>
            <seg n="8790c3a7">
              Kd vill införa försäljningsbara kvoter i det pelagiska fisket.
            </seg>
            <seg n="d2c74a31">
              Centerpartiet hörde vi förut är motståndare till försäljningsbara
              kvoter.
            </seg>
            <seg n="a4cb4b69">
              Om det ska införas försäljningsbara kvoter eller inte är en strategiskt
              viktig fråga för svenskt fiske. Fiskeriverket har uppgiften att
              återkomma med ett förslag till regeringen om hur ett sådant eventuellt
              system ska utformas. De tveksamheter som Centerpartiet lyfter
              fram är helt relevanta och måste beaktas. Frågeställningarna är
              många. Hur värnar vi det kustnära fisket? Hur ser vi till att
              det fortsatt finns en bra infrastruktur i fisket? Hur ger vi möjlighet
              för yngre att komma in? Och hur länge är de svenska kvoterna svenska?
            </seg>
            <seg n="a7219d3f">
              En viss acceptans för att införa försäljningsbara kvoter inom
              det pelagiska fisket finns inom näringen, men då ska många frågeställningar
              vara belysta. Men att ha försäljningsbara kvoter på andra fisken
              finns det ingen som helst acceptans för.
            </seg>
            <seg n="5037a7ba">
              Herr talman! I betänkandet behandlas också 166 motionsyrkanden
              från allmänna motionstiden där det finns många frågeställningar
              och förslag som lyfts fram. Dessa motionsyrkanden visar vilket
              stort intresse det finns för fisket i hela vårt avlånga land.
              Många avhandlar det fria handredskapsfisket, och det finns de
              som berör allas rätt till att ha fasta redskap, så som är möjligt
              på västkusten. I motion MJ325 lyfts fram att rätten till att i
              viss utsträckning använda fasta redskap ska vara förbehållet kustbefolkningen,
              som historiskt alltid haft den möjligheten.
            </seg>
            <seg n="4c3f592a">
              Med ett ökat fisketryck från fritidsfiskare som använder fasta
              redskap anser jag att det blir naturligt att vid en eventuell
              begränsning av redskap ska kustbefolkningens rätt till detta fiske
              prioriteras.
            </seg>
            <seg n="d00f1b5d">
              Med detta vill jag tacka för ordet och önska alla en varm och
              trevlig sommar och många härliga turer på sjön!
            </seg>
          </u>
          <note type="speaker" n="5d2a66e5">
            Anf. 82 CECILIA WIDEGREN (m) replik:
          </note>
          <u who="cecilia_widegren_6ff333" xml:id="i-05dd3ddfc7a7aa93-1" n="168685d6">
            <seg n="642be724">
              Herr talman! Jan-Olof Larsson använde sina tio minuter väl, men
              han hann ändå inte svara på den fråga som jag uttryckte i mitt
              anförande förut. Den gäller den frustration som fiskare känner
              över byråkratin. Man pratar i dag om att det går sju byråkrater
              på en fiskare. Riksrevisionen, Statskontoret, Riksdagens revisorer
              och Nutek är några av de som har lagt fram klara rapporter. Jag
              sitter här med rapporter från 80-talet, 90-talet och även från
              2000-talet där man säger exakt samma sak. Ingenting har gjorts
              på det här området.
            </seg>
            <seg n="514c8e63">
              Man har fastställt att inom jordbruket är det 25 % minskning
              på den administrativa nivån som gäller från regeringens sida,
              även om näringen kräver 40 %.
            </seg>
            <seg n="bab6f9e1">
              Nu är min fråga till Socialdemokraterna: Vad kräver man på det
              här området? Vad tänker man göra för det fall man sätter kvar
              vid makten efter valet, eftersom man inte har behagat ta del av
              de här rapporterna tidigare från 80- och 90-talen och nu senast
              från 2000-talet?
            </seg>
            <seg n="af93525e">
              Min andra fråga till Jan-Olof Larsson handlar om tiden efter
              valet. Om det skulle bli så att Socialdemokraterna fortsätter
              att samarbeta med Miljöpartiet, skulle Jan-Olof Larsson då kunna
              tänka sig att skicka ned Maria Wetterstrand som fiskeminister
              och förhandla i de här viktiga frågorna i EU?
            </seg>
          </u>
          <note type="speaker" n="d05c9abc">
            Anf. 83 JAN-OLOF LARSSON (s) replik:
          </note>
          <u who="jan-olof_larsson_bce69c" xml:id="i-6e97ad5ef63fe239-0" n="db483b7b">
            <seg n="ea53ff97">
              Herr talman! Jag kan börja med det sista och säga att vi avser
              att skicka ned en socialdemokratisk fiskeminister. Alla ministrar
              som vi skickar ned till EU är socialdemokratiska. Det är vår ambition,
              och den tror vi fullständigt på.
            </seg>
            <seg n="9557fe15">
              När det gäller regelverket pågår ett arbete i regeringen. Vi
              ser över regelverket och försöker minimera det. Vi har kommit
              långt. Nu förstår jag den matematik som används. Det är som jag
              sade i början av mitt anförande att när man räknar upp hur många
              tjänstemän det går på en fiskare i det här landet så räknar man
              in forskningsstationer, Kustbevakning, Fiskeriverk och allt möjligt
              annat. Eftersom fiskerikåren minskat kraftigt under trettio fyrtio
              år blir det många personer per rederi. Nu handlar det ju inte
              bara om att kontrollera fiskare eller att skapa regelverket för
              dem. Men visst, regelverket för företagarna i stort ska ses över,
              och det gäller även fiskarna. Vi har ingen ambition att kväva
              dem med regler.
            </seg>
            <seg n="dcb181f3">
              Jag vill göra en liten kommentar beträffande diskussionen om
              Sveriges kompetens att förhandla i EU. Att förhandla är en konst.
              Jag höll i mitt förra värv på med förhandlingar i 2530 år. Och
              jag kommer ihåg att Cecilia Widegren under den förra mandatperioden
              försökte förhandla i Västra Götalandsregionen, med känt resultat.
              Om ni lägger ihop de erfarenheter som du, Cecilia, har och de
              som Dinkelspiel fick i samband med inträdesansökan till EU och
              lär er av de misstag som gjordes så blir ni skickliga. Jag är
              dock rädd för att ni hellre ser fel hos andra än rättar era egna.
            </seg>
          </u>
          <note type="speaker" n="be7883b9">
            Anf. 84 CECILIA WIDEGREN (m) replik:
          </note>
          <u who="cecilia_widegren_6ff333" xml:id="i-05dd3ddfc7a7aa93-2" n="168685d6">
            <seg n="43b9d8e8">
              Herr talman! Inte heller nu lyckas Jan-Olof Larsson svara på
              frågan vad den procentuella minskningen kommer att bli för fiskerinäringen
              vad gäller administration och byråkrati. Regeringen måste väl
              ha utställt ett mål efter utredningarna från 80-, 90- och 2000-talet.
              Varför väljer Jan-Olof Larsson att inte svara på den frågan? Det
              är anmärkningsvärt eftersom han nu haft möjlighet till det två
              gånger.
            </seg>
            <seg n="22d3f72a">
              Socialdemokraterna har inte tänkt samarbeta med Miljöpartiet
              efter valet, om det är möjligt, och de har inte tänkt använda
              sig av den kompetens som Miljöpartiet har. Inte heller ha de tänkt
              skicka dem som fiskeriministrar till Bryssel. Hur ska ni då regera?
              Har ni tänkt uppvakta alliansen, eller vem ska ni regera med,
              Jan-Olof Larsson? Ni måste väl ha någon vision eller plan för
              detta? Förvånansvärt!
            </seg>
            <seg n="7d847fcd">
              Vad gäller förhandlingsspel har vi inom alliansen lärt oss mycket,
              och numera pågår ett oerhört positivt samarbete. Du behöver inte
              vara orolig. Inte ens kring energipolitiken finns det i dag efter
              30 år några diskrepanser. Tänk dig! Tänk så fort det nu gått!
              Nu har ni lite att svara på!
            </seg>
          </u>
          <note type="speaker" n="6d9033e3">
            Anf. 85 JAN-OLOF LARSSON (s) replik:
          </note>
          <u who="jan-olof_larsson_bce69c" xml:id="i-6e97ad5ef63fe239-1" n="db483b7b">
            <seg n="992420a6">
              Herr talman! Energipolitiken diskuterade vi tidigare i dag. Det
              som presenterades fanns inte mycket att ha olika åsikter om. Det
              kan jag hålla med om. Det hade ju varit förfärligt om det funnits
              olika åsikter om det också.
            </seg>
            <seg n="8537db18">
              Vad gäller att samarbeta vill jag säga att vi samarbetat i åtta
              år med Miljöpartiet och Vänsterpartiet. Vi har gjort det på ett
              bra sätt, men vi skickar fortfarande ned en socialdemokratisk
              minister. Vem vi samarbetar med under nästa mandatperiod får vi
              se efter valet. Det beror på om vi får egen majoritet eller om
              vi behöver samarbetspartier. Det återstår att se. Det får väljarna
              avgöra.
            </seg>
            <seg n="6b0d679f">
              Jag vill inte nämna någon siffra vad gäller minskningen eftersom
              jag inte känner till den. Jag vill inte stå här och säga sådant
              som jag inte vet, men jag vet att vi kommer att reducera regelverket.
            </seg>
          </u>
          <note type="speaker" n="5b449adf">
            Anf. 86 LARS TYSKLIND (fp) replik:
          </note>
          <u who="lars_tysklind_d8e722" xml:id="i-66f0d13fc22f2955-1" n="c5b00dac">
            <seg n="e3e65277">
              Herr talman! Jag tänkte ta upp frågan om individuella kvoter,
              eftersom Jan-Olof Larsson läste från den reservation som Folkpartiet
              och Miljöpartiet har tillsammans. Jag vet dock inte hur han egentligen
              läste. Huvudpoängen i reservationen, det som vi vill komma åt,
              är att som fiskare behöver man veta vilka rättigheter man har
              över en viss tidsperiod för att därmed kunna hushålla med sitt
              fiske. Det är en viktig poäng. Vi påpekar mycket tydligt att detta
              vore en hjälp för det kustnära fisket eftersom man då kunde omfördela
              och överföra kvoter till just det kustnära fisket. Det är alltså
              det som är det viktiga.
            </seg>
            <seg n="a7499487">
              Man måste ju börja någonstans, och då vore det naturligt att
              göra ett sådant prov i ett av pilotområdena för lokal förvaltning.
              Jag tycker nog att Jan-Olof Larssons raljerande över reservationen
              inte riktigt stämmer med verkligheten.
            </seg>
            <seg n="be00281a">
              När det gäller frågan om förenklingar, som också Cecilia Widegren
              ställde, vill jag säga att hur man än räknar blir resultatet att
              en alldeles för stor andel av dem som dagligdags har att leva
              med reglerna uppger att de håller på att ge upp. Det kan inte
              vara normalt att behöva leva så. Fiskerinäringen känner sig mycket
              märkligt behandlad i förhållande till andra näringsgrenar, eftersom
              de upplever att de bara får fler och fler regler. De måste ständigt
              tänka på att följa regelverket, och till slut försvinner hela
              yrket som sådant.
            </seg>
          </u>
          <note type="speaker" n="fea9da76">
            Anf. 87 JAN-OLOF LARSSON (s) replik:
          </note>
          <u who="jan-olof_larsson_bce69c" xml:id="i-6e97ad5ef63fe239-2" n="db483b7b">
            <seg n="1120f448">
              Herr talman! Vad gäller att flytta över kvoter till det kustnära
              fisket finns enligt skrivelsen möjlighet att göra det. Fiskeriverket
              har länge haft möjlighet att fördela resursen på olika sätt. De
              har också haft möjlighet att fördela resursen både regionalt och
              individuellt. Jag kan inte inse, Lars Tysklind, att det skulle
              vara lättare att hushålla med en kvot för att man kan sälja den
              än om man vet att man har tillgång till den under hela året. Jag
              ser ingenting rimligt med varför vi ska ha säljbara individuella
              kvoter när vi lika gärna kan ha individuella kvoter som icke är
              säljbara. Då har man ju precis samma möjlighet att resurshushålla
              med kvoterna.
            </seg>
            <seg n="50e63efb">
              Beträffande regelverket vill jag säga att också jag är ute och
              träffar fiskare. De har ett oerhört tryck på sig med alla regler
              och papper. Därför har vi i skrivelsen skickat över frågan om
              landningskontroller och sådant till Fiskeriverket. Generaldirektören
              för Fiskeriverket har i olika sammanhang tydligt sagt att de ska
              se över regelverket för att göra det både smidigare och bättre
              men också öka egenkontrollen för fiskarna.
            </seg>
          </u>
          <note type="speaker" n="c69ee380">
            Anf. 88 LARS TYSKLIND (fp) replik:
          </note>
          <u who="lars_tysklind_d8e722" xml:id="i-66f0d13fc22f2955-2" n="c5b00dac">
            <seg n="3226aa71">
              Herr talman! Det är väl kanske just det som är nyckelbegreppet
              här, alltså att det håller på att ses över en himmelens massa
              saker. Jag tror att man måste skynda på, för yrkesfiskarna har
              hamnat i det läge som brukar beskrivas som att kon dör medan gräset
              växer. Om vi ska ha kvar en levande skärgård i framtiden är det
              nog dags att verkligen lägga kraft på det arbetet.
            </seg>
            <seg n="035e4cad">
              Anledningen till att jag begärde replik var egentligen för att
              fråga om försöket med havdagar. Jag har tidigare ställt samma
              fråga till ministern, som tyvärr inte är här i dag. Nu finns ju
              försöket med havdagar i Kattegatt, men allt tar väldigt lång tid.
              Man bör i detta sammanhang gå in och titta på vilken strategi
              vi ska ha. Allting talar för att det kommer att bli lyckat, och
              då måste vi ha en strategi för hur vi enkelt kan gå vidare till
              Skagerrak.
            </seg>
            <seg n="1cd61625">
              Är Jan-Olof Larsson beredd att verka för att vi redan nu i princip
              börjar förhandla med till exempel Norge, som ju kommer att bli
              inblandat när det gäller Skagerrak, så att det inte återigen blir
              en lång förhandlingsrunda innan vi kan gå vidare? Jag tror att
              det är oerhört viktigt att ha en sådan strategi så att man vet
              vart man är på väg och det inte bara blir ett försök som hamnar
              för sig själv, för då tar det ännu längre tid innan vi kan gå
              vidare.
            </seg>
          </u>
          <note type="speaker" n="2470dfc4">
            Anf. 89 JAN-OLOF LARSSON (s) replik:
          </note>
          <u who="jan-olof_larsson_bce69c" xml:id="i-6e97ad5ef63fe239-3" n="db483b7b">
            <seg n="8f49c1d2">
              Herr talman! Den svenska regeringen har tillsammans med fiskarna
              drivit frågan om havdagar på ett bra sätt. Vi har kommit långt,
              och till och med fiskarna själva säger att om det går snabbare
              än vad som är brukligt med EU-frågorna kan vi kanske sjösätta
              det hela redan nästa år. Det vore fantastiskt.
            </seg>
            <seg n="31202b84">
              Sedan tror jag inte att man bara rakt av ska börja förhandla
              med Norge. Däremot ska vi lyfta upp frågan till diskussion, fundera
              på vad vi ska göra, hur vi ska tackla problemen och se vilka som
              är involverade i de vattnen. Vi måste börja jobba med frågan,
              visst, men inte sätta oss i förhandlingar.
            </seg>
            <seg n="72eb44f6">
              Jag vill beträffande havdagar också säga att det låter som om
              ett införande av havdagar skulle lösa alla problem inom fisket.
              Så är inte fallet. Det löser inte alla problem inom fisket. Däremot
              kan det lösa många problem i de vatten där vi har blandfiske,
              alltså i Kattegatt och Skagerrak. Vi har olika sorters fiske runt
              våra kuster, och det krävs därför olika åtgärder för att komma
              till rätta med problemen.
            </seg>
          </u>
          <note type="speaker" n="16f7f012">
            Anf. 90 JEPPE JOHNSSON (m):
          </note>
          <u who="jeppe_johnsson_f5be11" xml:id="i-880eb6eefeb8fcf7-0" n="002c9883" next="i-f4051992f93a3b0f-0">
            <seg n="475d9654">
              Herr talman! Fiskebåt till salu. Säljes billigt vid snabb affär.
            </seg>
            <seg n="62dc84f7">
              Arbete sökes! Yrkesfiskare söker arbete. Allt av intresse. Kan
              tillträda omgående.
            </seg>
            <seg n="d647fbe1">
              Dessa båda anslag mötte mig, Jan-Olof Larsson, Göran Persson,
              några andra politiker och ett stort antal fiskare i Simrishamn
              på ett möte den 5 juni i år.
            </seg>
            <seg n="a4f9b133">
              Herr talman! Är det möjligt att ha kvar ett svenskt yrkesfiske
              i framtiden? Jag tycker att frågan i allra högsta grad är berättigad.
              Den svenske fiskaren är mycket hårt trängd av en stor mängd påbud
              och paragrafer. Det har inte kunnat undgå någon som lyssnar på
              den här debatten.
            </seg>
            <seg n="efd9c569">
              Fiskaren vet ofta inte från den ena dagen till den andra vad
              som gäller. Det är fiskestopp, nya förbud, fler blanketter och
              mera byråkrati, och de kommer med jämna och ojämna mellanrum.
              Ibland vet man inte på fredagen om man får fiska på måndagen.
              Det kommer ständigt nya bestämmelser, kontroller och restriktioner,
              och det är jättesvårt att planera sin dagliga verksamhet.
            </seg>
            <seg n="a7d4cf00">
              Det är sällan eller aldrig någon som tar upp de positiva insatser
              som faktiskt har gjorts. Jag tänker på redskap som selekterar
              eller på att svenska fiskare i stort sett aldrig fälls för svartfiske.
              I stället är bilden att den svenske fiskaren är ute och rovfiskar
              och förstör. Det är tv-program som visar sådant. Det har inte
              blivit sådan uppmärksamhet kring det senaste tv-programmet där
              vi fick se vilken resa torsken från Ishavet gör. I stället talar
              man så illa om Östersjötorsken att den snart inte går att sälja
              i Sverige längre. Även i fiskelägena kommer skolbarnen med lappar
              till fröken där det står att de inte får äta torsk. Då får man
              exportera den, och det gör man också.
            </seg>
            <seg n="a4e24056">
              För lite mer än ett år sedan presenterade regeringen i samband
              med Miljöpartiet en kustfiskeproposition. I den skriver man att
              syftet är att stärka och utveckla kust- och insjöfisket. Det är
              vackert, men jag vill påstå att nuvarande politik är något av
              det motsatta.
            </seg>
            <seg n="c57eb4b7">
              Vid mötet i Simrishamn hade arrangörerna fäst upp ett antal lappar
              på en anslagstavla, och jag kommer nu att kommentera dessa och
              säga något om det som står på dem.
            </seg>
          </u>
          <note n="f7f7067d">
            Lapp nr 1 hade texten Minskat antal fiskedagar.
          </note>
          <u who="jeppe_johnsson_f5be11" xml:id="i-f4051992f93a3b0f-0" n="002c9883" prev="i-880eb6eefeb8fcf7-0">
            <seg n="c6e375d3">
              I vintras träffade jag en fiskare därhemma. Han sade: I dag,
              då det är is och kallt, kan jag inte fiska. Till sommaren, när
              det är vackert väder och priserna på fisk till färskvarumarknaden
              är hyfsade, får jag inte fiska. I år finns det inte heller någon
              200-kilosregel. Fiskarnas spontana utrop fångar upp den frustration
              som finns i stora delar av fiskarkåren.
            </seg>
            <seg n="c82c6e16">
              Nu gäller visserligen en tvåtimmarsregel, men från början jag
              hoppas att alla här i kammaren vet om det var regeln att man skulle
              anmäla sina fångster fyra timmar innan man landade, trots att
              många båtar bara har en halvtimmes gång för att man ska kunna
              vittja näten.
            </seg>
            <seg n="21d3f6b9">
              I min egen hemmahamn Hörvik uttryckte sig en fiskare så här:
              Fyra timmar innan? Då sitter jag ju fortfarande hemma och äter
              frukost!
            </seg>
            <seg n="669bb304">
              I ett verkligt fall från östra Blekinge fick en båt faktiskt
              ligga och vänta i hamnahålet, som vi kallar det därhemma, i en
              och en halv timme för att det skulle ta fyra timmar. Så jobbar
              alltså de svenska kustnära fiskarna ibland. Det är orimligt! Ingen
              annan yrkesgrupp hade ställt upp på detta.
            </seg>
            <seg n="fe95eea9">
              Med tre veckors framförhållning, förra våren, togs ett drastiskt
              beslut om att minska antalet landningshamnar där man fick landa
              torskfångster över 700 kilo. Min egen hemmahamn var en av dem
              man inte fick landa i. Men vi protesterade, och det hade framgång.
            </seg>
            <seg n="fa6ebef7">
              När det blev kostsamt och besvärligt för myndigheterna att utföra
              sina kontroller är det den enskilde fiskaren som tvingas ändra
              på sin vardag. Han tvingas ta omvägen över en hamn som inte är
              hans hemmahamn. Det kostar faktiskt både tid och pengar. Det finns
              de som är fiskare i femte generationen. Jag tycker det är skamligt
              att de ska tvingas gå till en annan hamn än sin hemmahamn.
            </seg>
            <seg n="b3f3cd46">
              Vem är egentligen myndigheten till för? Så här kan man inte behandla
              andra grupper i samhället! Jag har tidigare alltid, lite naivt
              kanske, trott att myndigheten var till för att tjäna människorna
              och inte tvärtom. Men så är det inte när det gäller fisket. Där
              tycks det vara myndighetens bästa som gäller. Har man dålig ekonomi
              så lägger man över det på fiskaren. Jag kan inte acceptera den
              här behandlingen av den svenska yrkesfiskarkåren!
            </seg>
            <seg n="8fb4b0a1">
              De flesta fiskare och andra initierade har ingen som helst förståelse
              för detta beslut. I de delar där man ska förbjuda drivgarn i laxfiske
              har en samstämmig fiskarkår väldigt länge sagt att det i stort
              sett inte finns några tumlare alls. Visst, någon enstaka kanske
              förirrar sig dit, men det finns inga naturliga tumlare där. Det
              har inte funnits på ett halvt århundrade. De sista bestånden försvann
              med isvintrarna på 1940-talet. Det har jag vetat under hela min
              uppväxt. Jag är uppvuxen vid Östersjön och bor där nu också. Dessutom
              saknas det vetenskapliga bevis för att det skulle kunna finnas
              tumlare där.
            </seg>
            <seg n="d888d176">
              Förslaget är obegripligt för väldigt många. Jag anser att drivgarnsförbudet
              faktiskt är en form av yrkesförbud. Man förbjuder folk att utöva
              sin näring, och man har inte tänkt ge dem någon kompensation för
              det. Man löser inte ens in garnen. Jag säger inte att det är Sveriges
              fel, men jordbruksministern har i en interpellationsdebatt sagt
              att hon tycker att det här är bra. Och om man inte driver frågorna
              får man ett sådant beslut.
            </seg>
            <seg n="8bd9d109">
              Herr talman! Vi har inte en fiskepolitik i Sverige som jag är
              nöjd med. Men det kan bli en förändring den 17 september.
            </seg>
          </u>
          <note n="f158fa37">
            Lapp nr 2 hade texten Anmälningsplikt.
          </note>
          <note n="b845ce84">
            Lapp nr 3 hade texten Speciella landningshamnar.
          </note>
          <note n="1feb5545">
            Lapp nr 4 hade texten Krav på pingers, och på lapp nr 5 stod
            det Drivgarn förbjuds.
          </note>
          <note type="speaker" n="cd2d88f3">
            Anf. 91 JAN-OLOF LARSSON (s) replik:
          </note>
          <u who="jan-olof_larsson_bce69c" xml:id="i-6e97ad5ef63fe239-4" n="db483b7b">
            <seg n="9254a45f">
              Herr talman! Jeppe Johnsson tar upp en del av de problem som
              jag belyste i mitt anförande och som det nu finns möjligheter
              att lösa: landningshamnarna, varseltiden och så vidare. Vi hörde
              bägge att det nu finns ett projekt som studerar detta med tumlare
              och drivgarn som ska redovisas om 18 månader. Där ska man ta reda
              på om det verkligen finns tumlare utmed den svenska kusten. Att
              det finns tumlare nedemot tyska kusten är man ganska överens om.
            </seg>
            <seg n="18520ffd">
              Den viktigaste frågan är, Jeppe Johnsson, hur du ser på bestånden.
              Grunden för näringen är ju att det finns bestånd av fisk i havet.
              Hur ser du på beståndscirkulationen? Hur ska vi tackla de problemen?
            </seg>
            <seg n="717a6801">
              I dag fiskas det 60 00070 000 ton när forskarna säger att vi
              ska fiska 15 000 ton. Det finns länder som säljer 55 000 ton torskfilé
              när de bara får lov att fiska 15 00020 000 ton rundfisk. Hur tycker
              du att vi ska lösa dessa problem utan regler?
            </seg>
          </u>
          <note type="speaker" n="992204a3">
            Anf. 92 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-c41b33d0f3637907-0" n="002c9883">
            <seg n="7dcce860">
              Herr talman! Jag tycker visst att det ska finnas regler.
            </seg>
            <seg n="8dfd1b27">
              Jan-Olof Larsson tar upp detta med pingers. Här har man gått
              märkligt till väga. Man inför först pingers och tvingar folk att
              ha det. Sedan, när det har varit i gång ett tag, ska man forska
              och se om det finns något. Då sätter man i gång ett projekt på
              18 månader! Hoppsan, tänk om man kommer fram till att det inte
              finns några? Varför gör man inte forskningen först och åtgärden
              sedan?
            </seg>
            <seg n="4c1dade1">
              När det gäller överfiske har jag absolut ingen annan uppfattning
              än Jan-Olof Larsson och, förmodar jag, de flesta här i kammaren.
              Man kan inte ta ut mer ur beståndet än vad som finns. Däremot
              är fiskarkåren och forskare inte alltid överens, för fångsterna
              och vad forskarna säger stämmer inte alltid överens.
            </seg>
            <seg n="423e6dba">
              Sedan tycker jag att man ska ge sig på dem det berör. Det är
              inte svenska fiskare som är de stora bovarna. Jaga de stora bovarna,
              och använd så länge ni nu har regeringsmakten ert inflytande i
              EU! Det är ju faktiskt ni som har regeringsmakten. Se då till
              att jaga dessa bovar! Om det nu finns så mycket kraft att jaga
              svenska fiskare borde det också finnas lika mycket kraft att jaga
              dem som eventuellt har fuskat, vilket jag också är medveten om
              att de gör.
            </seg>
          </u>
          <note type="speaker" n="12c4697c">
            Anf. 93 JAN-OLOF LARSSON (s) replik:
          </note>
          <u who="jan-olof_larsson_bce69c" xml:id="i-6e97ad5ef63fe239-5" n="db483b7b">
            <seg n="4231ec7a">
              Herr talman! Möjligheten att jaga för svenska myndigheter är
              inte så stor. Men vi har ju infört en gemensam myndighet för fiskerikontroll
              som jag hoppas och tror ska stärka de här kontrollerna i fråga
              om de länder som vi nu inte riktigt litar på när det gäller det
              här.
            </seg>
            <seg n="d1eb19f7">
              Men jag vill ändå hoppa tillbaka lite grann till drivgarnen.
              Det var ju ändå så att den här frågan drevs igenom nere i EU med
              tryck främst från Medelhavsländerna, som någon form av hämndaktion.
              Vi sade att vi har pingers på de här. Jag tycker att det är väldigt
              bra om det nu visar sig att det inte finns några tumlare. Om det
              visar sig vara så, med den sonarutrustning som man har på de här
              garnen, kanske det finns möjlighet att återföra detta för det
              kustnära fisket. Därför tycker jag att det är bra att man forskar
              på det här.
            </seg>
          </u>
          <note type="speaker" n="c88be7d4">
            Anf. 94 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-c41b33d0f3637907-1" n="002c9883">
            <seg n="f076b0e5">
              Herr talman! Jag är medveten om att det här kanske är en hämndaktion
              från länderna som fiskar i Atlanten. Sverige var med och genomförde
              drivgarnsförbud där. Men icke desto mindre måste jag säga att
              den svenska ministern tycker att det är bra att det införs drivgarnsförbud
              i Sverige. Hon har sagt det. Det finns protokollfört.
            </seg>
            <seg n="b901d891">
              Sedan kan du inte gömma dig bakom att man nu ska forska. För
              mig är det forskning först, åtgärder sedan.
            </seg>
          </u>
          <note type="speaker" n="742c193c">
            Anf. 95 LARS-IVAR ERICSON (c):
          </note>
          <u who="unknown" xml:id="i-c5f9eb3417693f8c-12" n="bb6c0169">
            <seg n="99f9ad2f">
              Herr talman! Genom ett missförstånd hamnade jag på talarlistan
              för fiskeripolitiken. Det var minknäringen som min anmälan till
              talarlistan avsåg. Men eftersom det finns en koppling mellan fisk
              och mink bestämde jag mig ändå för att ta vara på den här tiden.
              Jag ska inte prata minkpolitik. Det tar vi senare.
            </seg>
            <seg n="644fd1d9">
              Jag tycker att fiskerinäringen är en viktig framtidssektor i
              Sverige, och det är oroväckande när vi de senaste åren har sett
              rubriker i massmedier som ger en negativ framtidsbild av svenskt
              fiske. Det har stått så här i tidningarna i Skåne: Kontroller
              kostar mer än fisket ger. Yrkesfisket på sydkusten i kris. Yrkesfiskare
              hårt trängda. Rödlistning av ålen.
            </seg>
            <seg n="4be66ec6">
              Ja, uppräkningen skulle kunna fortsätta.
            </seg>
            <seg n="22d08207">
              Det är inte lätt att vara yrkesfiskare i dag i Sverige. Det är
              fiskestopp, byråkrati, blanketter, larmrapport, förbud. Jag är
              beredd att instämma i åsikten att det var bättre förr. Men hur
              skulle det då kunna bli bättre? Jag tror att det finns två nyckelord.
              Det första är regelförenklingar. Och då handlar det inte bara
              om själva fisket, alltså utövandet av fisket, utan också om det
              som kommer efteråt. Det skulle bli lättare för vanliga fiskare
              att förädla och sälja fiskeprodukterna. Och den småskaliga livsmedelsförsäljningen
              måste då omgärdas av rimliga regler.
            </seg>
            <seg n="774ab7e4">
              Ett annat ord som är viktigt är samverkan, samverkan på olika
              områden. Det gäller exempelvis åtgärder för att stoppa tjuvfiske
              och svartfiske. Marinen, Kustbevakningen, polisen och fiskarna
              skulle tillsammans kunna göra mycket mera insatser för att stoppa
              det som sker utanför våra kuster.
            </seg>
            <seg n="834d3ac1">
              Så några ord om ålfisket. Vi kan tänka på hur det var 30 år tillbaka
              i tiden. Nu får man bara en femtedel så stora fångster. Vad gör
              man åt det? Ja, stopp för blankålsfiske är inte lösningen. Förutom
              fortsatt utplantering behövs det mera kunskap om denna mystiska
              fisk, dess liv och leverne i svenska vatten. Genom mera kontakter
              med universitet och högskolor skulle man kunna få fram en handlingsplan
              för hur ålfiskare ska agera för att säkra arten och ändå behålla
              fisket. Och länderna kring Östersjön skulle kunna samarbeta betydligt
              mera när det gäller ålfiskets framtid.
            </seg>
            <seg n="e62b7f86">
              Herr talman! Det här var några tankar från en katt bland fiskeripolitikens
              hermeliner. Precis som katter tycker jag om fisk och fiskare,
              och jag vill då varna er för att ha en övertro på forskare och
              på myndigheter när det gäller fiskeripolitik. Lyssna i stället
              mera på de gedigna erfarenheter som 2 000 svenska yrkesfiskare
              har. För de har flera dagar i veckan kontakt med havsmiljön, det
              som det handlar om. Det är alltså en kontakt som aldrig kan ersättas
              av dem som sitter vid sin skrivbordsdator eller vistas i laboratoriet.
            </seg>
          </u>
          <note n="aaf9375c">
            Överläggningen var härmed avslutad.
          </note>
          <note n="d8bc39ac">
            6 § Kommunernas roll i avfallshanteringen
          </note>
          <note n="765afefc">
            Föredrogs
          </note>
          <note type="speaker" n="3c8f96b3">
            Anf. 96 CHRISTIN HAGBERG (s):
          </note>
          <u who="christin_hagberg_d75221" xml:id="i-75238e00b1fc3ab3-9" n="cb3ed565">
            <seg n="f8099ba2">
              Herr talman! Miljö- och jordbruksutskottet ska nu behandla ett
              motionsbetänkande som handlar om kommunernas roll i avfallshanteringen.
              Men det är inget vanligt motionsbetänkande utan ett som har kommit
              till efter det att regeringen lade fram en proposition i frågan,
              en proposition som drogs tillbaka när det visade sig att man inte
              fick igenom förslaget i sin helhet i riksdagen.
            </seg>
            <seg n="8e1682ec">
              Riksdagen kommer, när vi beslutar i ärendet, att ge regeringen
              i uppdrag att skyndsamt återkomma till riksdagen med förslag som
              skapar förutsättningar för en samlad bedömning av kommunernas
              roll på avfallsmarknaden.
            </seg>
            <seg n="42ffe51f">
              Riksdagen kommer också att besluta att materialåtervinning bör
              prioriteras högre och att källsorteringen bör öka samt att Naturvårdsverket
              bör ges i uppdrag att analysera avfallsförbränningens konsekvenser
              för hälsa och miljö.
            </seg>
            <seg n="f0ad185a">
              Beslutet innehåller också att en utredning bör tillsättas som
              ska ta fram förslag på hur förutsättningarna kan ändras så att
              det förpackningsbaserade producentansvaret övergår till ett system
              för återvinning som utgår från materialströmmar.
            </seg>
            <seg n="7c8a3c55">
              Vi vill också att regeringen utreder förutsättningarna att ge
              kommunerna möjligheter att ålägga ägare till befintliga flerbostadshus
              att tillhandahålla platser för återvinningsbehållare.
            </seg>
            <seg n="8ccad38c">
              I detta betänkande med flera tillkännagivanden till regeringen
              finns också fyra reservationer.
            </seg>
            <seg n="0e832a8a">
              Herr talman! Innan jag lämnar ordet till debattörerna vill jag
              passa på att tacka alla i utskottet samt utskottskansliet för
              den här mandatperioden och önska alla, också talmannen och övriga
              här, en trevlig sommar.
            </seg>
          </u>
          <note type="speaker" n="984f9c26">
            Anf. 97 LARS LINDBLAD (m):
          </note>
          <u who="lars_lindblad_0c9b78" xml:id="i-e96b3d1fcbc56eb7-0" n="c772d70d" next="i-a7a863835db387b6-0">
            <seg n="f9bed2ac">
              Herr talman! Jag skulle vilja uppmana alla eventuella politiska
              idealister som tittar på tv:n hemma att stänga öronen under den
              här debatten, om ni inte vill tappa er idealism.
            </seg>
            <seg n="36b1a71c">
              Det här ärendets karaktär skulle jag nämligen lite grann vilja
              beteckna som politik när den är som allra sämst, när det görs
              upp bakom lyckta dörrar och när man inte riktigt står för det
              som man tidigare stod för på grund av taktik eller spel eller
              vad det nu kan vara för någonting.
            </seg>
            <seg n="324b62c6">
              Regeringen lade tidigare i våras fram en proposition som handlade
              just om kommunernas roll i avfallshanteringen. Det låter väldigt
              stort. Det var bara några delar, några fragment, av avfallspolitiken
              som behandlades. Den innehöll egentligen två huvudsakliga delar.
              Den ena delen var ett undantag från kommunallagen. Man ville ge
              kommunerna rätt att jaga annat avfall än hushållsavfall utanför
              kommungränsen, till exempel industriavfall. Vår linje, tillsammans
              med alliansen, var att vi tycker att kommunallagen är bra konstruerad.
              Vi ville att den skulle behållas i den form som var. Men regeringen
              ville då göra undantag så att kommunerna skulle ges möjlighet
              att gå utanför den egna kommungränsen i en större omfattning.
            </seg>
            <seg n="1e2ee13f">
              Kritik kan vara massiv. Alliansen väckte en motion, och vi var
              kritiska i ett antal olika sammanhang. Regeringens samarbetspartier
              visade sig inte heller stödja regeringens proposition. De var
              också mycket kritiska. Jag minns framför allt en debatt som vi
              hade på Återvinningsindustriernas årsmöte där jag tyckte att både
              Vänstern och Miljöpartiet hade väldigt kloka inlägg om den här
              politiken.
            </seg>
            <seg n="8aff93d5">
              Återvinningsindustrierna hade varnat för konsekvenserna. De pekade
              ut denna fråga som det största hotet mot tillväxten i deras bransch.
              Miljörörelsen var också ensidigt kritisk till förslaget.
            </seg>
            <seg n="12baa0c6">
              Vi alla varnade för miljöeffekterna, nämligen att det skulle
              leda till mer förbränning och mindre återvinning. Vi passade på
              att kritisera detta ur ett konkurrensperspektiv. Vi menade att
              återvinningsindustrin fick sämre konkurrensmöjligheter än vad
              den borde ha. Det är en bransch som vi alla gärna omhuldar. Vi
              tycker att det ska finnas en tillväxt bland de gröna jobben, och
              Återvinningsindustrierna är en naturlig del.
            </seg>
            <seg n="a7e5b560">
              När det visade sig vara så mycket kritik, det vill säga att det
              inte fanns något parlamentariskt stöd i riksdagen och kritik från
              en stor del av de miljöintresserade i Sverige, bestämde sig regeringen
              för att undvika förnedringen att förlora i kammaren. Därför drog
              regeringen tillbaka propositionen. Det var bra för miljön, inte
              minst för återvinningens möjligheter.
            </seg>
            <seg n="2fba9b0e">
              Det problematiska var den del som faktiskt var bra i propositionen,
              som jag ännu inte har berört, nämligen att regeringen föreslog
              en avreglering av hanteringen av det farliga avfallet. Det var
              alltså fråga om att fler aktörer skulle få lov och ha möjligheten
              att konkurrera om hanteringen av det farliga avfallet. Det är
              bra dels för att det ger möjlighet till mångfald i behandlingen
              av farligt avfall, dels troligen innebär sänkta kostnader. Det
              är bara positiva effekter.
            </seg>
            <seg n="bb2c44e8">
              Vi hittade då en möjlighet i riksdagsordningen, som är mycket
              användbar, herr talman
            </seg>
          </u>
          <note n="1fc74b48">
            (TALMANNEN: Absolut!)
          </note>
          <u who="lars_lindblad_0c9b78" xml:id="i-a7a863835db387b6-0" n="c772d70d" prev="i-e96b3d1fcbc56eb7-0">
            <seg n="3d55ff5a">
              att helt enkelt låsa fast en del av den återtagna propositionen.
              Vi tänkte att det var en bra idé eftersom samtliga partier hade
              ställt sig bakom detta. Regeringen och Socialdemokraterna i form
              av propositionen, Miljöpartiet och Vänsterpartiet genom att de,
              som jag uppfattade dem på Återvinningsindustriernas möte, uttalade
              sig positivt och inte heller väckte motioner med annorlunda innehåll
              samt alliansen som tydligt ställde sig bakom förslaget. Därför
              tänkte vi att det här var bra och att vi kunde få en lösning som
              faktiskt skulle leda till något positivt för miljön och återvinningen.
            </seg>
            <seg n="267769d3">
              Vi motionerade lite konstruktivt genom att exakt kopiera regeringens
              förslag till förändring i miljöbalken ordagrant för att på det
              sättet göra det smakfullt och möjligt för riksdagsmajoriteten
              att ställa sig bakom detta.
            </seg>
            <seg n="fc4bb577">
              Döm om min förvåning under utskottsbehandlingen! Vi var tvungna
              att gå fram med en reservation på detta från alliansens sida.
              Vi fick inte stöd från de tre andra partierna.
            </seg>
            <seg n="7f25cc14">
              Herr talman! Då vill jag ställa frågan till Socialdemokraterna:
              Brukar ni lägga fram propositioner om politik som ni inte tycker
              om och som ni inte står bakom? I detta fall måste ni ha gjort
              det. Ni ställer er inte bakom lagstiftningen, som är exakt identisk
              med det ni själva har föreslagit i propositionen. Brukar ni göra
              så? Vad är det mer för politik ni lägger fram i propositionen
              som ni egentligen inte gillar? Jag förstår ibland när man kompromissar
              att man kanske inte till hundra procent gillar den lagstiftning
              man lägger fram och det är tre partier som ska samarbeta. Men
              den här gången gick ni fram alldeles själva och utformade lagstiftningen.
              Då borde det rimligen vara en politik som ni faktiskt stöder.
            </seg>
            <seg n="6cd41399">
              Jag vänder mig till Miljöpartiet och Åsa Domeij. Jag ser Åsa
              Domeij som en av kammarens mest sakfrågeinriktade personer. Hon
              brukar, uppfattar jag, lägga mycket av spelet åt sidan och fokusera
              på att få igenom så mycket av sin egen politik som möjligt. Jag
              uppfattade att när Miljöpartiet inte motionerade mot förslaget
              när propositionen kom att ni faktiskt ställde er bakom förslaget
              om hanteringen av det farliga avfallet. Dessutom har ni fått stöd
              för många av de idéer ni har motionerat om till utskottet även
              av oss i alliansen. Den stora vinnaren i detta är möjligen Miljöpartiet,
              som har fått igenom ett antal saker.
            </seg>
            <seg n="4a8a1eec">
              Jag är ändå förvånad över att du som är så pass sakfrågeinriktad,
              Åsa Domeij, väljer att inte stödja lagförändringen i propositionen.
              Vänstern frångår uppenbarligen också sin motion och de ord jag
              uppfattade på Återvinningsindustriernas möte.
            </seg>
            <seg n="53100bd4">
              Jag undrar vad som finns i bakgrunden. Varför gör dessa tre partier
              så här? För att pröva, herr talman, hur partierna egentligen står
              i den här frågan vill jag yrka bifall till reservation nr 1, som
              innehåller den lagförändring som vi i grunden alla egentligen
              tycker om. Då får ni chansen i morgon att också ställa er bakom
              den politik ni tycker är bra.
            </seg>
          </u>
          <note type="speaker" n="688d2e7f">
            Anf. 98 MARIE WAHLGREN (fp):
          </note>
          <u who="marie_wahlgren_06634e" xml:id="i-13108ea65e4420fe-0" n="0598518b">
            <seg n="0c78b1f7">
              Herr talman! Så har vi då kommit fram till den sista debatten
              under den här mandatperioden när det gäller den svenska politiken
              om inte minken lurar oss mot slutet på något sätt ändå!
            </seg>
            <seg n="7ade4fe4">
              På något sätt är det här det märkligaste ärendet jag har varit
              med om dessa fyra år. Miljö- och jordbruksutskottet är kreativt,
              och vi har hittat på en hel del. Men det här är faktiskt det märkligaste
              ärendet. Om ingenting händer i morgon kommer den här kammaren
              att rösta emot ett beslut som vi för bara några månader sedan
              var fullt eniga om, precis som Lars Lindblad beskrev det. Vi var
              fullt eniga om att det var ett bra beslut.
            </seg>
            <seg n="7f43abe7">
              Det kan hända ganska mycket på två månader. Det kan komma en
              ny utredning. Det kan komma fram förändringar. EU kan visa att
              det inte var lagligt att fatta beslutet. Men det har, vad jag
              kan se, inte hänt någonting under denna perioden mellan det att
              regeringen lade fram sin proposition och att vi i dag i kammaren
              behandlar det förslag som är ordagrant det som regeringen föreslog
              i sin proposition.
            </seg>
            <seg n="047e2119">
              Jag har nästan ett krav på att ni från majoritetens sida ger
              mig ett svar på frågan i kammaren. Vad har hänt under dessa månader
              som gör att man i dag frånträder sina egna åsikter? Jag vill ha
              ett svar från Åsa Domeij, Sinikka Bohlin och från Kjell-Erik Karlsson.
              Vad har hänt under de här månaderna? Vad är det för ny kunskap
              som ni besitter som inte vi besitter när det gäller denna fråga?
            </seg>
            <seg n="5417f6e3">
              Det var en konstig proposition vi fick från början. På något
              sätt länkande den två ärenden som inte alls har med varandra att
              göra, nämligen sakfrågan om att ta bort möjligheten till kommunala
              monopol när det gäller farligt avfall och möjligheterna för kommunerna
              att frångå det som begränsar dem till att ha verksamhet inom den
              egna kommunen. Det är två ärenden som inte alls har med varandra
              att göra. Bara för att det ena inte kunde få majoritet i kammaren
              finns det inte anledning varför man inte skulle gå fram med det
              andra.
            </seg>
            <seg n="8f91cce2">
              Det är ett viktigt beslut. Det vi nu antagligen kommer att få
              ett nej på från riksdagen är ett viktigt beslut. Det är viktigt
              att ta bort så mycket monopolverksamhet som möjligt i Sverige.
              Monopol kväver alltid kreativiteten och gör alltid verksamheter
              dyrare.
            </seg>
            <seg n="65a9e29f">
              Vi har ett fåtal monopol kvar i Sverige. Då ligger ofta folkhälsoskäl
              eller något annat bakom. Men de finns inte här. Det måste vara
              rimligt att den företagare som använder sig av ett annat företag
              för att ta hand om sitt avfall, sitt träavfall, plastavfall eller
              annat återvinningsavfall, också till det här företaget skulle
              kunna lämna sitt farliga avfall om det företaget har kompetens
              nog att ta hand om det. Vi kommer nu att fatta ett beslut som
              allvarligt missgynnar utvecklingen i en bransch som verkligen
              behöver utvecklas.
            </seg>
            <seg n="2b890c2c">
              För det är en bransch som behöver utvecklas ytterligare. Om vi
              vill att avfallshierarkin ska fungera måste det komma in många
              aktörer. Och de aktörerna måste kunna stå på flera ben, inte bara
              på en del av återvinningskedjan.
            </seg>
            <seg n="bb91e636">
              Därför tycker jag att det finns all anledning att rösta ja till
              reservation 1, och, herr talman, jag yrkar bifall till den.
            </seg>
            <seg n="6d0889cf">
              Jag tycker också att det egentligen hade funnits all anledning
              att rösta för reservation 2, det vill säga vi behöver inte en
              utredning ytterligare om kommunernas roll i avfallshanteringen.
              Där har vi egentligen ett klart besked från alliansen om hur det
              ska se ut. Men jag tänker för tids vinnande inte yrka också på
              denna punkt.
            </seg>
            <seg n="aa855690">
              Jag måste ändå tillägga att i all sorg över hur det här har hanterats
              och i all sorg över att vi inte kommer att få ett bra beslut finns
              det ändå ett litet ljus i det här betänkandet från miljö- och
              jordbruksutskottet. Jag vill tacka Åsa Domeij för det ljuset.
              Jag tycker att det är jättebra att vi kunde få ett enigt utskott
              att ta tag i att gå över till materialåtervinning i stället för
              det producentansvar som vi har i dag. Det är inte rimligt att
              äldre damer som inte kan återvinna sina stekpannor ska bli skurkar
              och bovar i vårt samhälle. Det vore mycket bättre om man kunde
              återvinna också stekpannor.
            </seg>
            <seg n="dee7d85d">
              Därför vill jag säga att det är skönt att det i alla fall kom
              ut något bra av det här betänkandet. Jag skulle till sist vilja
              säga att det kanske ändå sammanfattar det som jag har upplevt
              vara styrkan under den här tiden med det här utskottet. Det har
              funnits en viss form av pragmatism. Där man har kunnat skapa bra
              lösningar för miljön har man faktiskt gjort det.
            </seg>
            <seg n="5b270dd7">
              Jag vill tacka er allihop för den här tiden, för det är med all
              säkerhet mitt sista tillfälle att stå i den här talarstolen. Jag
              kommer inte heller att ha möjlighet att stå i den nya talarstolen
              i den nya kammaren. Jag önskar er en god sommar, och jag hoppas
              att så många av er som möjligt är tillbaka efter valet och fortsätter
              det arbete som är så viktigt för demokratin.
            </seg>
          </u>
          <note type="speaker" n="100b2af5">
            Anf. 99 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-b27613bcbae41622-12" n="3d5d15ff">
            <seg n="cd6adc65">
              Herr talman! Med all önskvärd tydlighet har Lars Lindblad och
              Marie Wahlgren beskrivit ett sorgligt kapitel när det gäller regeringsunderlagets
              hantering av makten. De vackra orden om kretslopp och materialåtervinning
              har förlorat mycket av sin trovärdighet. Högtidliga löften vid
              Återvinningsindustriernas årsmöte bryts.
            </seg>
            <seg n="b8dff348">
              Jag instämmer helt i vad Lars Lindblad och Marie Wahlgren har
              sagt i sina anföranden. Jag nöjer mig med att instämma i det yrkande
              som har framförts.
            </seg>
            <seg n="60bc6e41">
              Det här är kanske det sista inlägget från min sida under den
              här mandatperioden. Först vill jag beklaga att så många av riksdagens
              nya, mycket kompetenta och dessutom mycket trevliga ledamöter
              väljer att inte ställa upp för omval. Marie är en av dem. Tack
              för den här tiden!
            </seg>
            <seg n="f51aa64f">
              Jag vill också naturligtvis framföra ett stort tack till alla
              utskottskumpaner, till kansliet, till kammarkansliet och övrig
              riksdagspersonal. Det har berikat mitt liv mycket att få träffa
              er och lära känna en del av er. Och då har jag inte levt något
              torftigt liv innan, kan jag säga. Tack ska ni ha för den här tiden!
            </seg>
          </u>
          <note type="speaker" n="da6900ea">
            Anf. 100 CLAES VÄSTERTEG (c):
          </note>
          <u who="claes_vasterteg_df1784" xml:id="i-be018d52d1d4d798-0" n="62e4bdbd" next="i-f05978ce73145675-0">
            <seg n="717284d7">
              Herr talman! Om jag ska börja med det positiva, så att vi inte
              bara kör nedstämdhet hela vägen, ska jag börja med att instämma
              i det som Marie Wahlgren tog upp kring den enighet vi har i utskottet
              nu om att vi ska titta på hur vi kan utveckla producentansvaret.
              Det är ett arbete som jag tror är oerhört viktigt framöver, att
              se hur vi gör det här med ett system så att människor förstår
              hur man ska agera. Det är oerhört viktigt för trovärdigheten för
              miljöarbetet. Det kommer också givetvis att leda till en bättre
              miljö.
            </seg>
            <seg n="4cd83034">
              Om vi ska ta det tråkiga och det märkliga instämmer jag i det
              som Sven Gunnar Persson, Lars Lindblad och Marie Wahlgren har
              sagt. Den 5 april när vi var på Återvinningsindustriernas debatt
              var det en rätt bra dag, tyckte jag. Det var spännande att höra
              de besked som kom från alla partier om att man ville göra en förändring
              för en utveckling som leder till en bättre miljö. Alla var vi
              överens när det gäller monopolet på farligt avfall och den andra
              delen där vi inte ville göra en förändring i kommunallagen. Men
              sedan har något hänt under den här tiden.
            </seg>
            <seg n="74ac32d3">
              Jag tycker att det skulle vara mycket intressant om Socialdemokraterna,
              Vänsterpartiet och Miljöpartiet tog tillfället i akt och redde
              ut för oss vad som har hänt. Vad är det som har skett? Vad är
              det som har gjort att ni numera inte vill ta möjligheten att förändra
              miljöbalken i den riktning som vi har skrivit en motion om och
              som var exakt detsamma som propositionen? Vad är det för spel
              som har skett bakom lyckta dörrar och bakom kulisserna? Jag har
              hört en del rykten, men det ska man ju inte lita på. Ta tillfället
              i akt och red ut det här, inte minst för demokratins skull, också
              för alla människor och företagare som är engagerade i återvinningsfrågor
              och som skulle se en stor möjlighet till en ökad tillväxt och
              fler jobb om de här lagförändringarna hade blivit verklighet.
            </seg>
            <seg n="d4ea4292">
              Avslutningsvis väljer jag, herr talman, att ta ett citat ur betänkandet
              och utskottsmajoritetens text. På s. 6 står det: Enligt utskottets
              bedömning behöver en reform som avser kommunernas ansvar och möjligheter
              på avfallsmarknaden utöver hanteringen av hushållsavfall föregås
              av en bred diskussion. Var inte propositionen föremål för en bred
              diskussionen innan ni lade fram den? Så uppfattar jag det. Den
              var ute på remissrunda, och det konstaterades också i propositionen
              att det inte fanns några goda argument för att inte avskaffa monopolet
              på farligt avfall. Min fråga som ni skulle kunna ta tillfället
              i akt att svara på är: Var det inte en bred diskussion innan?
              Varför lade ni då fram propositionen över huvud taget? Som sagt,
              det är mycket märkliga turer som den här frågan har tagit.
            </seg>
          </u>
          <note n="6a08a0dc">
            Jag instämmer i de yrkanden på reservation nr 1 som har framförts
            tidigare.
          </note>
          <u who="claes_vasterteg_df1784" xml:id="i-f05978ce73145675-0" n="62e4bdbd" prev="i-be018d52d1d4d798-0">
            <seg n="642ef14c">
              Jag vill också ta tillfället i akt och tacka utskottet för den
              här mandatperioden. Jag kom in i utskottets arbete efter två år
              under den här mandatperioden. Jag kände mig välkommen med en gång
              och tycker att det har varit mycket trevligt. Jag hoppas att väljarna
              bestämmer sig för att det här inte är mitt sista inlägg i riksdagen.
              Tack ska ni ha!
            </seg>
          </u>
          <note type="speaker" n="2d34528b">
            Anf. 101 ÅSA DOMEIJ (mp):
          </note>
          <u who="asa_domeij_0a2a21" xml:id="i-a16ec6ab963be26e-6" n="a22ae9f4">
            <seg n="f25cffe6">
              Herr talman! Ledamöter! Avfallspolitiken är en viktig del av
              miljöpolitiken, för det handlar ju både om resurshushållning och
              om att inte sprida gifter i naturen. I Miljöpartiet har de här
              frågorna alltid varit jätteviktiga, ända sedan vi började som
              kommunalt parti en gång i tiden innan vi var med i riksdagen och
              började ställa krav på till exempel källsortering. På den tiden
              var det radikala spännande miljökrav som i dag är självklarheter.
              Nu handlar det mer om att förbättra systemen.
            </seg>
            <seg n="01b4c638">
              Jag är glad att det är ett antal tillkännagivanden på vår motion.
              I stort sett hela motionen har gått igenom. Det är yrkanden som
              handlar om att förbättra återvinningen av viktiga resurser än
              mer.
            </seg>
            <seg n="3bc586aa">
              Vi är bekymrade över att det blir en sådan obalans mellan materialåtervinning
              och förbränning. Betänkandet visar just på hur väldigt snabbt
              förbränningskapaciteten ökar, medan materialåtervinningen inte
              ökar i samma takt. Jag tänkte nämna de saker som går igenom i
              detta betänkande.
            </seg>
            <seg n="26f0abc4">
              En sak är att det blir större krav på vad som förbränns. Vi kommer
              alltid att behöva en del sopförbränning, givetvis, av det som
              inte går att materialåtervinna eller behandla biologiskt. Men
              det blir krav på att det ska ha en sådan sorteringsgrad att åtminstone
              de nationella återvinningsmålen nås.
            </seg>
            <seg n="56a633ea">
              En annan sak är att Naturvårdsverket får i uppdrag att öka kunskapen
              om sopförbränningens effekter. Genom att det har varit revisionskritik
              mot tillsynen av sopförbränningen känns det extra angeläget.
            </seg>
            <seg n="4127441e">
              Sortering efter materialströmmar i stället för att skilja förpackningar
              från annat är någonting som nästan varenda människa tycker är
              en självklarhet. Om man bakar i en plastbunke är det skillnad
              mot om man bär hem sylt i en bunke. I det ena fallet är det en
              förpackning och i det andra fallet inte. Det är ju så fruktansvärt
              ologiskt att det som inte är förpackningar har kommunerna hand
              om och förpackningar har materialbolagen hand om.
            </seg>
            <seg n="381d0d0a">
              Jag tror att tillkännagivandet om att vi ska gå mot återvinning
              efter materialströmmar är någonting som blir väldigt uppskattat
              ute hos människor när det så småningom genomförs.
            </seg>
            <seg n="9a606018">
              Vi kan ta baksidan av sopsortering och materialåtervinning, för
              det finns en sådan också. Det är många människor som upplever
              att det inte fungerar så bra i praktiken. När jag höll på med
              kommunalpolitik var det den fråga som jag blev mest uppringd om
              över huvud taget. Det handlade dels om att det kunde vara långt
              till ställena att lämna sina sopor, dels om skräpiga återvinningsstationer.
              Det ska ju inte vara så att det blir väldigt krångligt för människor
              bara för att man ska lämna sina sopor sorterade. Det finns absolut
              ingen anledning till det.
            </seg>
            <seg n="20749452">
              Därför är det väldigt bra att det här betänkandet öppnar för
              möjligheten att från kommunernas sida ställa krav på fastighetsägare
              som inte vill ordna utrymmen för källsorterade sopor i sina fastigheter.
              Det är en möjlighet som kommunerna kan tillgripa när det behövs.
              Ibland går det att lösa det på annat sätt, utan långa gångavstånd,
              när det finns mark tillgänglig. Det borde egentligen också vara
              ett krav på kommunerna att tillhandahålla mark. Men i de fall
              som det inte fungerar får kommunerna ställa krav på fastighetsägaren.
              I framtiden kommer inte det att verka konstigt, krångligt eller
              kontroversiellt. I dag är det mycket debatt just om detta.
            </seg>
            <seg n="57a64bb0">
              Det är en självklarhet att det finns utrymmen för grovsopor och
              tvättstugor i fastigheterna, och självklart bör det finnas utrymmen
              där man kan ställa sopor som inte är grovsopor eller sopor som
              ska gå till förbränning också. Det kommer att vara en övergångsperiod
              där det fortfarande inte diskuteras som en självklarhet. Vi vet
              att sopsortering fungerar när det finns tillgängligt, nära och
              enkelt. Men om man ska kräva av enskilda människor att gå väldigt
              långt med sina sopor fungerar det helt enkelt inte.
            </seg>
            <seg n="dca1991e">
              Sedan är det den fråga som många av de borgerliga har tagit upp,
              om vi har ändrat åsikt när det gäller det kommunala monopolet
              för farligt avfall. Det har vi inte. Att vi inte stöder det beror
              på att vi här har fått igenom väldigt mycket viktig politik för
              ökad återvinning, saker som vi har jobbat för i flera år och som
              vi inte vet om det skulle bli något annat tillfälle för oss att
              få igenom.
            </seg>
            <seg n="7552102b">
              Den viktiga frågan om att avskaffa det kommunala monopolet för
              farligt avfall är vi rätt så säkra på kommer att genomföras ändå
              under nästa mandatperiod, oavsett regering. Jag hoppas ju att
              det blir en majoritetsregering den här gången, för det skulle
              nog göra tillvaron enklare och tydligare.
            </seg>
            <seg n="a7ba4b31">
              Till sist vill jag, som alla andra, önska både talmannen och
              alla mina vänner i utskottet en riktigt trevlig sommar. Vi har
              utskottsmöte i morgon också, så vi är sugna på att sammanträda
              tillsammans. Jag hoppas att ni alla ska få ha det jättebra i sommar.
            </seg>
          </u>
          <note type="speaker" n="c5427c1f">
            Anf. 102 MARIE WAHLGREN (fp) replik:
          </note>
          <u who="marie_wahlgren_06634e" xml:id="i-13108ea65e4420fe-1" n="0598518b">
            <seg n="af1607dc">
              Herr talman! Åsa svarade till sist på en av mina frågor, nämligen
              hur Åsa Domeij står när det gäller det här med monopol eller inte.
            </seg>
            <seg n="375bf961">
              I det här förslaget från majoriteten öppnar man för en utredning
              igen om den kommunala sektorns situation när det gäller avfallshantering.
              Därför undrar jag om den andra frågan: Vad är Åsa Domeijs inställning
              till den fråga som vi på sitt sätt behandlar men ändå inte, nämligen
              synen på att öka och öppna upp kommunernas möjligheter att agera
              utanför kommunens område? Det är något som har varit och är väldigt
              viktigt, bland annat för återvinningsindustrin, att det inte blir
              av. Varför behövs den här utredningen?
            </seg>
            <seg n="20cfede3">
              De tillkännagivanden som ges här är det i huvudsak enighet om.
              Jag håller med om det här med kommunerna och tvånget för fastighetsägarna,
              att där har vi inte en enighet. Jag tror att det kan bli väldigt
              besvärligt för enskilda fastighetsägare med ett sådant förslag,
              och det kanske var därför PBL-beredningen inte var för det förslaget.
            </seg>
            <seg n="d9975bad">
              Min fråga är: Kan Åsa Domeij garantera att det inte blir en öppning
              för att kommunerna ska få agera utanför sitt eget område, vilket
              bland annat kommer att öka förbränningen på återvinningens bekostnad?
            </seg>
          </u>
          <note type="speaker" n="25b3c61a">
            Anf. 103 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-a16ec6ab963be26e-7" n="a22ae9f4">
            <seg n="0146689b">
              Herr talman! Jo, vi är fortfarande oroade för att man skulle
              släppa det fritt för kommunerna att hämta sopor i andra kommuner.
              Det beror på att kommunerna har dubbla intressen, att man också
              ofta har ekonomiska intressen i sopförbränning. Det gör att det
              finns en stor oro från Återvinningsindustriernas sida för att
              kommunerna kommer att erbjuda väldigt enkla lösningar med få fraktioner
              och att material som borde återvinnas skulle gå till förbränning.
              Där har det inte ändrats någonting i våra åsikter.
            </seg>
            <seg n="6826411f">
              Utredningen om lokaliserings- och självkostnadsprincipen tycker
              jag är väldigt viktig. Den handlar absolut inte bara om sopor,
              utan det är en allmän översyn om undantag från de här principerna.
              Nu finns det egentligen ingen överblick. I vilka fall är det vettigt
              att göra undantag, och i vilka fall är det vettigt att inte göra
              undantag?
            </seg>
            <seg n="18c274c9">
              Det som blev lite konstigt med den här propositionen var att
              den här frågan kom upp som en enstaka fråga, just på avfallsområdet,
              när den här översynen ändå var planerad. Därför fanns det ett
              väldigt dåligt underlag för att det verkligen skulle behövas ett
              sådant här undantag, som jag ser det.
            </seg>
            <seg n="1c55961a">
              Vad en sådan här utredning leder till, om den leder till att
              det borde vara fler eller färre undantag, vet vi inte i dag.
            </seg>
          </u>
          <note type="speaker" n="1122ef08">
            Anf. 104 MARIE WAHLGREN (fp) replik:
          </note>
          <u who="marie_wahlgren_06634e" xml:id="i-13108ea65e4420fe-2" n="0598518b">
            <seg n="a0c00ede">
              Herr talman! Det svaret gjorde mig möjligtvis ännu mer orolig.
              Jag tror att det är farligt om kommunerna agerar på det egna området.
              Det finns redan i dag alldeles för stora tendenser att bedriva
              affärsverksamhet på sätt som kanske inte är de bästa och de lämpligaste.
              Det är viktigt att man behåller vissa av de här principerna.
            </seg>
            <seg n="767cc0da">
              Därför blir jag orolig när Åsa Domeij säger att det kanske skulle
              kunna bli många fler områden där den här principen frångås. Jag
              skulle vilja veta på vilka områden Åsa Domeij tänker sig att man
              skulle kunna frångå dem.
            </seg>
          </u>
          <note type="speaker" n="7cbe7d3e">
            Anf. 105 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-a16ec6ab963be26e-8" n="a22ae9f4">
            <seg n="31a4f1c1">
              Fru talman! Jag blir lite förvånad över att Marie blir mer oroad.
              Jag trodde faktiskt att hon skulle reagera tvärtom. Som jag sade
              vet man ju inte i vilken riktning en sådan här utredning skulle
              gå. I praktiken görs det en massa undantag redan i dag från lokaliserings-
              och självkostnadsprincipen, och utredningen syftar ju till att
              gå igenom hela det här breda området. När vi har diskuterat detta
              i vår riksdagsgrupp har det inte alls känts som självklart att
              det skulle göras fler undantag, att det skulle bli den naturliga
              slutsatsen från utredningen. Det kan lika gärna bli tvärtom, att
              utredningen kommer fram till att det i dag görs undantag som inte
              är berättigade och inte fyller något syfte.
            </seg>
          </u>
          <note type="speaker" n="7e7617e8">
            Anf. 106 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-7" n="c772d70d">
            <seg n="264a5c53">
              Fru talman! Jag uttalade ju ett ganska gott omdöme om Åsa Domeij
              i mitt anförande. Då är det ju tråkigt att detta omdöme så här
              i vår troligen sista debatt, i alla fall för denna omgång i riksdagen
              för dig, får sig en liten törn. Jag sade att Åsa Domeij är sakinriktad,
              och jag tycker också att hon är en väldigt pragmatisk politiker.
              I sitt inlägg sade hon att hon inte hade ändrat uppfattning i
              sakfrågan om det farliga avfallet. Det går säkert igenom nästa
              mandatperiod, sade hon, eller något liknande. Det får mig att
              känna att detta är ju spel och kohandel. Det här är ju en konkret
              lagändring som är precis densamma som den du uppenbarligen stöder.
            </seg>
            <seg n="cd72c84c">
              Framför allt blir jag lite fundersam eftersom ditt språkrör Maria
              Wetterstrand i den debatt vi pratade om tidigare stödde den här
              delen av propositionen. På det här sättet undergräver ju Åsa Domeij
              hennes trovärdighet i rätt stor utsträckning.
            </seg>
            <seg n="830f188f">
              När man tittar i betänkandet ser man att vi från alliansens sida
              stöder merparten av de förslag som du har lagt fram. Det finns
              ett förslag som vi inte stöder, och det handlar om ett tillkännagivande
              om att man ska ändra plan- och bygglagen. Ett rätt tandlöst förslag
              om ett tillkännagivande står alltså mot en konkret lagändring
              som skulle förändra miljöbalken i en bättre miljöriktning, såsom
              jag talade om tidigare.
            </seg>
            <seg n="3a537234">
              I grunden uppfattar jag detta som att Åsa Domeij har sålt sig
              ganska billigt till Socialdemokraterna. Det skulle vara intressant
              att höra din kommentar till det. Jag blir lite förvånad över resonemanget.
              Om ni nu inte har ändrat uppfattning, varför då inte rösta ja
              i morgon bitti? Då får vi ju den lagändring som vi båda vill ha.
            </seg>
          </u>
          <note type="speaker" n="4465555e">
            Anf. 107 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-a16ec6ab963be26e-9" n="a22ae9f4">
            <seg n="232b2649">
              Fru talman! Man kan alltid diskutera om någonting är billigt
              eller inte eller om någonting är sakpolitiskt inriktat eller inte.
              Jag tycker väl att det är ganska mycket sakpolitisk inriktning
              om ens partis nästan hela motion går igenom. Det är väl bra på
              så sätt.
            </seg>
            <seg n="74fbe5ab">
              Sedan är ju politiken alltid sådan att man får ta och ge. Det
              har ni säkert märkt också i de borgerliga partierna när ni har
              förhandlat om olika sakpolitiska områden. Det har säkert inte
              varit jättelätt alla gånger. Om ni skulle få bilda regering kommer
              ni att märka att det också handlar om att ta och ge. Man kan inte
              få igenom allt som man tycker är viktigt.
            </seg>
            <seg n="6427394b">
              Sedan var jag faktiskt väldigt glad, för att lyfta fram något
              jättepositivt i ärendet, över att så många partier i slutändan
              ställde upp på så mycket av politiken i vår motion. Från början
              var det ju just det som Marie lyfte fram, sortering efter materialströmmar,
              som vi fick stöd för. Men i slutändan, på det sista sammanträdet,
              fick vi ett mycket större stöd än vad jag hade anat, och det är
              jag tacksam för.
            </seg>
          </u>
          <note type="speaker" n="157ebf75">
            Anf. 108 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-8" n="c772d70d">
            <seg n="3443facb">
              Fru talman! Låt mig ändå upprepa detta. Merparten av Miljöpartiets
              motion går ju igenom med fullständig enhällighet i utskottet och
              troligen i riksdagens kammare i morgon. Vad jag har förstått är
              det en utestående fråga som detta handlar om, och den rör ett
              tillkännagivande.
            </seg>
            <seg n="b7422355">
              Vi har lagt fram förslag, och också hoppats att fler skulle stödja
              det, om en konkret lagändring som skulle innebära att man förändrade
              miljöbalken i den riktning som alla partier här inne vill ha.
              Hur kan man ställa detta mot varandra? Vem är det som har förhandlat
              om det? Har Socialdemokraterna verkligen lagt så oerhört mycket
              prestige i den här förhandlingen eftersom förslaget kom just från
              oss, även om grundförslaget kommer från Socialdemokraterna, att
              man inte kan acceptera att haka på det som sakpolitiskt är alldeles
              rätt och rimligt?
            </seg>
            <seg n="9689ca4b">
              Jag uppfattar att man säljer sig väldigt billigt när man tradar
              ett tillkännagivande mot en konkret lagändring som vi alla vill
              ha.
            </seg>
          </u>
          <note type="speaker" n="246ac3b0">
            Anf. 109 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-a16ec6ab963be26e-10" n="a22ae9f4">
            <seg n="bf96e1f5">
              Fru talman! Det kan vi ha olika åsikter om. Det kanske beror
              på vad det är man brinner för i politiken. När det gäller det
              första fallet, att avskaffa det kommunala monopolet för farligt
              avfall, är det någonting som de flesta miljöpartister ute i kommunerna
              tycker är bra, men inte alla. Däremot tycker hela riksdagsgruppen
              att det är en bra sak. Men det är ju inte det man brinner för.
              Det man brinner för är att åstadkomma förbättringar när det gäller
              materialåtervinning.
            </seg>
            <seg n="d7384cd2">
              Även om detta inte är ett färdigt lagförslag när det gäller källsorteringsutrymmen
              i flerbostadshus är det ett väldigt tydligt tillkännagivande och
              något som ska komma tillbaka i nästa avfallspolitiska beslut.
              Detta är saker som vårt folk brinner för.
            </seg>
            <seg n="92379cd6">
              Man ringer oss miljöpartister väldigt mycket i miljöfrågor. Det
              ringer människor som bor i lägenheter och som har mycket sämre
              möjligheter än till exempel villaägare att få vettiga utrymmen
              för källsortering. Jag är själv villaägare, och i vår grupp av
              villor har vi ordnat så att vi har ett gemensamt källsorteringshus.
              Men de människor som bor i lägenheter har ofta väldigt svårt att
              få sin fastighetsägare att ordna med denna service, som borde
              vara självklar.
            </seg>
            <seg n="4697eca7">
              Detta må vara en liten fråga för Moderaterna, som kanske mer
              ser till fastighetsägarnas ekonomiska intressen. Det är ju en
              kostnad att investera. Men för de människor som vill ha denna
              service är det en väldigt stor fråga. Och för oss i Miljöpartiet
              är den stor inte bara i rikspolitiken utan också i kommunalpolitiken.
            </seg>
          </u>
          <note type="speaker" n="3aa564d5">
            Anf. 110 SINIKKA BOHLIN (s):
          </note>
          <u who="sinikka_bohlin_2b6444" xml:id="i-a4a43c956f54c220-0" n="a97d085f">
            <seg n="314402b4">
              Fru talman! Som Christin Hagberg sade i början är detta inget
              vanligt motionsbetänkande. När jag nu har lyssnat på representanter
              för alliansen tror jag nästan att jag har gjort något brottsligt
              när jag har skrivit en motion.
            </seg>
            <seg n="d6845593">
              Det var alltså en proposition som återkallades av regeringen
              och som rörde en väldigt liten del av hela avfallspolitiken det
              farliga avfallet och annat avfall än hushållsavfall. Det var mycket
              skrammel, och det har också varit mycket skrammel här i dag. Samtidigt
              visar detta på något som jag har varit medveten om ganska länge,
              nämligen det stora intresset för avfallet och de ekonomiska intressen
              som finns i avfallet. Många gånger vill vi avgränsa detta avfall:
              Vad är avfall och vad är material vi ska använda?
            </seg>
            <seg n="4f0e734b">
              Kammarkansliet öppnade då en möjlighet att motionera i sakfrågan
              på grund av att alliansen ville föra fram den del som försvann
              med propositionen. Då såg jag det naturligtvis som en möjlighet
              att som ledamot i riksdagen skriva en motion i sakfrågan jag också,
              en motion som egentligen tar ett mycket större grepp än vad propositionen
              gjorde. Jag tycker inte att det på något sätt är brottsligt att
              skriva en motion. Det kom också en motion från alliansen och en
              från Miljöpartiet. Det blev diskussioner i slutändan, och vi hamnade
              i en överenskommelse utan något tvång. Jag tror alltså inte att
              någon behöver fundera över om det har hänt något konstigt bakom
              lyckta dörrar.
            </seg>
            <seg n="4997281d">
              Varför ville jag då skriva den här motionen? Jag såg en möjlighet
              att se en större helhet. Det hade också hänt en del saker under
              tiden kanske inte de stora utredningar som Marie Wahlgren frågade
              efter, men jag lyssnade faktiskt på signalerna från Återvinningsindustrierna.
              I ett pm som kom före vår diskussion framförde de önskemålet att
              regeringen inte skulle lägga fram någon proposition över huvud
              taget, just därför att regeringen efter det att propositionen
              var framlagd men innan vi fick den hit tillsatte den här utredningen
              om kommunernas kompetensområde i det stora hela, alltså inte bara
              avfallsområdet. Då kan det vara bra att ha denna fråga där eftersom
              man tidigare har släppt på några andra områden, till exempel på
              VA-sidan.
            </seg>
            <seg n="774e0713">
              Det andra som jag har tittat lite mer noga på är EU:s pågående
              arbete vad gäller avfallsfrågan. Det pågår nu och kommer igen
              sedan.
            </seg>
            <seg n="f2171eb1">
              Det som Återvinningsindustrierna funderade över var varför regeringen
              hade så bråttom att lägga fram den här propositionen, eftersom
              den andra utredningen pågick. Man skulle tydliggöra gränserna
              mellan kommunerna och privata verksamheter. Det handlar inte bara
              om kommuner. Just de gränsdragningar som ni pratar om kan vara
              svåra att se.
            </seg>
            <seg n="bdec9cbf">
              Inom EU tittar man också på ett förslag. Kommissionen har alltså
              ett förslag om tematisk strategi för avfall samt reviderat ramdirektiv
              för avfall. Där kommer ju de här frågorna fram. Det stora, fina
              i EU:s hantering av den här frågan är att man vill se avfallshanteringen
              i ett helhets- och samhällsperspektiv eftersom avfallet många
              gånger också handlar om infrastrukturen, ganska stora infrastrukturer,
              och mycket av dem har faktiskt byggts för kommunens pengar, våra
              skattepengar. Där kommer också det farliga avfallet fram, som
              jag tycker är en av de viktigaste frågorna att hantera rätt.
            </seg>
            <seg n="02e48b9e">
              Men ni ska också komma ihåg att vi fick synpunkter från många
              håll vad gäller farligt avfall. Det fattas saker, som till exempel
              ett uppföljningssystem. Hur följer man upp strömmarna av farligt
              avfall? Jag tror att den frågan också kan komma i sammanhanget.
            </seg>
            <seg n="36314857">
              Dessutom har EU i översynen frågan uppe om arbetet med det som
              kallas materialbaserad återvinning. Vi börjar kanske hitta en
              helhet här.
            </seg>
            <seg n="3f3e3af4">
              Förslaget i vårt betänkande är ett samlat förslag till ändringar
              avseende kommunernas roll på avfallsmarknaden. Det är det som
              pågår, alltså gränsdragningen mellan det kommunala och det privata.
            </seg>
            <seg n="6609cd3e">
              En sak till som vi vill titta lite grann på är om man kan gå
              från förpackningsinsamling till mer av materialinsamling. Det
              finns alltså delar som det är värt att titta närmare på.
            </seg>
            <seg n="6217913e">
              Hur ser då den verklighet ut som ni tycker att jag är ute och
              irrar i riktigt ordentligt i dag? Det kan man fundera på.
            </seg>
            <seg n="2a30d64b">
              I dag är det så med farligt avfall att kommunerna har haft möjlighet
              till utökat ansvar sedan 1975. Alla kommuner har haft den möjligheten.
              För transporter och slutbehandling har kommunerna anlitat på marknaden
              förekommande privata aktörer. Det är liksom inte så att kommunerna
              äger frågan utan man använder hela tiden den privata marknaden,
              till exempel Sakab och andra. Det är inte kommunalt.
            </seg>
            <seg n="9e90d49a">
              Vi har annat avfall, hushållsavfall. Genom en ändring i lagstiftningen
              avreglerades marknaden för annat avfall än hushållsavfall år 2000.
              Därmed kunde inte längre kommunen utöka sitt ansvar för industrins
              avfall, vilket kunnat ske på frivillig väg sedan 1975. Det har
              hänt en massa saker tidigare som ni har glömt bort.
            </seg>
            <seg n="b6b260ee">
              Sedan har vi producentansvaret. Vi har styrmedel för det. Vi
              har deponiskatten, som alla i samhället som sysslar med avfall
              säger är väldigt lyckad. Vi har lyckats styra till återvinningen
              från deponier.
            </seg>
            <seg n="203f0d31">
              Naturvårdsverkets avfallsplan säger att vår avfallspolitik har
              varit väldigt framgångsrik, och vi håller också på att klara det
              vi har satt upp i våra miljömål.
            </seg>
            <seg n="546e1919">
              Om man tittar lite mer på farligt avfall ser man att marknaden
              för hantering av farligt avfall i dag domineras av ett fåtal privata
              aktörer. Viss kommunal kompetens finns lokalt och regionalt för
              mottagning, mellanlager och förbehandling, till exempel av förorenade
              massor. Det ligger redan rätt mycket på den privata sidan. Där
              skulle jag i framtiden vilja titta närmare på hur vi följer materialströmmarna
              så att vi inte hamnar i en situation där det farliga avfallet
              hamnar i naturen någonstans när vi försöker komma ifrån det.
            </seg>
            <seg n="16c97331">
              Mycket handlar om annat avfall än hushållsavfall. Kommunen svarar
              för en mindre del av de avfallstransporter som omfattar annat
              avfall än hushållsavfall. Det finns vissa lokala skillnader. Och
              vi ska komma ihåg vad det är. Vi har biologisk återvinning, rötning,
              som går till exempel till fordonsgaser. Drygt 70 % av det avfall
              som återvinns biologiskt i kommunägda anläggningar är annat än
              hushållsavfall. Man måste komma ihåg lite grann vad vi talar om.
              Om man tittar på avfallsförbränningen ser man att vi har 28 anläggningar
              i landet, 24 kommunägda, 2 privata, 1 statlig och 1 halvstatlig.
              Den icke statliga delen har 2530 %. Det finns en stor del som
              ni inte pratar om i dag.
            </seg>
            <seg n="22ff8467">
              Då känner jag, som många av er kallar för soptanten, att om jag
              som politiker har möjlighet vill jag i en demokratisk process
              väcka en motion för att ta ett helhetsgrepp i Sverige om avfallet.
              Vi har ett nationellt ansvar, men vi ska också arbeta tillsammans
              med EU-direktiven. Jag har ett enskilt ansvar. Man kan säga att
              jag har enskilt ansvar, att det är lokalt, att det är en regional
              verksamhet, att det är nationellt och att vi måste klara det i
              EU.
            </seg>
          </u>
          <note n="27bb196f">
            Fru talman! Jag yrkar bifall till förslagen i betänkandet och
            avslag på reservationerna.
          </note>
          <note type="speaker" n="c609601b">
            Anf. 111 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-9" n="c772d70d">
            <seg n="7eeb5c55">
              Fru talman! Inledningsvis vill jag säga att vi gärna hittar breda
              lösningar på avfallsproblematiken. Det är ju en sak som berör
              väldigt många människor i världen. Därför finns det faktiskt också
              enhällighet när det gäller merparten av förslagen i det här betänkandet,
              framför allt baserat på Miljöpartiets motion.
            </seg>
            <seg n="033c6c54">
              När det gäller en eventuell översyn menar jag att kommunallagen
              styr det här på ett alldeles utmärkt sätt. Lokaliserings- och
              självkostnadsprincipen är alldeles utmärkta principer för att
              styra grundsynen när det gäller avfallspolitiken för kommunerna.
              Det som man möjligen skulle behöva en översyn av är inte helheten
              utan egentligen att se över hur kommunerna följer detta regelverk.
              Det är egentligen den översynen som skulle behövas. Jag har en
              känsla av att de inte följer regelverket särskilt väl. Det borde
              vi rimligen vara överens om, att kommunerna bör följa den lagstiftning
              som antas i denna kammare.
            </seg>
            <seg n="a58a87e5">
              När det gäller det farliga avfallet har utredning efter utredning
              pekat på orimligheten i att bibehålla det kommunala monopolet.
              Regeringens proposition var oerhört tydlig. Det är inte alltid
              som regeringens propositioner är ett under av tydlighet. Men det
              var den i detta fall. Det stod helt enkelt att det inte fanns
              några argument för att bibehålla det farliga avfallet som ett
              monopol för kommunerna.
            </seg>
            <seg n="a691a32b">
              Det känns ganska uppenbart att det finns någon uppgörelse här
              som är dold för världens ljus. Det skulle vara intressant att
              höra lite tydligare om det från Sinikka Bohlin. Det är möjligt
              att det var otydligt, eller också hör jag dåligt, men jag hörde
              inte riktigt att Sinikka Bohlin svarade på varför ni röstar ned
              ert eget förslag som det är möjligt att stödja vid morgondagens
              votering.
            </seg>
          </u>
          <note type="speaker" n="073a5412">
            Anf. 112 SINIKKA BOHLIN (s) replik:
          </note>
          <u who="sinikka_bohlin_2b6444" xml:id="i-a4a43c956f54c220-1" n="a97d085f">
            <seg n="a029ba73">
              Fru talman! Jag tar den första frågan, om själva utredningen,
              först. Den är tillsatt. Jag kan läsa helt kort vad den ska göra:
              En särskild utredare ska utreda frågor om den kommunala kompetensen
              och kommunal samverkan som är ganska vanligt nuförtiden. Syftet
              med utredningen är att anpassa de kommunala befogenheterna till
              samhällsutvecklingen och i samband med det försöka uppnå en balans
              mellan medborgarnas rätt till likvärdig service, sunda konkurrensförhållanden
              för näringslivet och andra kommunala intressen. Utredaren ska
              utforma generella riktlinjer för undantag från självkostnads-
              och lokaliseringsprinciperna och ange när undantagen kan bli tillämpliga.
              Det är den första delen.
            </seg>
            <seg n="95592495">
              Varför ska man inte i ett föränderligt samhälle kunna titta på
              detta eftersom vi vet att vi har gränsproblem? Man vet att många
              kommuner samarbetar. Man försöker ändå hitta sätt att lösa problemen
              på. Vi har valt våra förtroendevalda i kommuner, landsting och
              riksdagen för att lösa dem på bästa sätt. Låt oss då titta på
              den här delen.
            </seg>
            <seg n="1ad0170b">
              Jag har ingen dold värld. Jag är inte en sådan människa som döljer
              någonting. Jag såg en demokratisk möjlighet samtidigt som jag
              ser att EU tittar på det farliga avfallet. Det är bra om vi kan
              hitta gemensamma regelverk och uppföljningssystem för att undvika
              framtida miljöproblem i naturen när vi nu ska bryta monopolet,
              som i dag egentligen har en väldigt liten del av den här hanteringen.
              Det är oftast en insamling som de har i kommunerna. Transporterna
              och behandlingen ligger redan på den privata sidan. Så låt oss
              ta ett helhetsgrepp.
            </seg>
          </u>
          <note type="speaker" n="c18e40fb">
            Anf. 113 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-10" n="c772d70d">
            <seg n="ce64f096">
              Fru talman! Det är väl fint! Utred detta då! Gör det! Jag tyckte
              egentligen inte att det behövdes, men gör det!
            </seg>
            <seg n="f3f2a22d">
              Det finns en sak som jag tycker är intressant och som jag skulle
              vilja ställa en fråga till Sinikka Bohlin om, eftersom hon undergräver
              den proposition som lades fram. Man lade fram propositionen med
              anledning av att det var frågor som inte var heltäckande för avfallspolitiken
              men som inte behövde utredas. Det var redan utrett och klart.
              Är det fler propositioner som Socialdemokraterna lägger fram som
              är så dåligt utredda att man egentligen inte borde få igenom dem
              i kammaren? I fråga om den minkproposition som skulle ha behandlats
              senare är det alldeles uppenbart att det är på det viset. Resonemanget
              antyder en regering som inte lägger fram propositioner som är
              särskilt väl utredda.
            </seg>
            <seg n="224ca71b">
              Jag skulle vilja säga att frågan om farligt avfall och kommunernas
              monopol är så utredd som den behöver vara. Det finns inga argument
              för att citera propositionen för att monopolet ska finnas kvar.
              Varför då inte släppa igenom den lagändringen nu?
            </seg>
          </u>
          <note type="speaker" n="0e392ad1">
            Anf. 114 SINIKKA BOHLIN (s) replik:
          </note>
          <u who="sinikka_bohlin_2b6444" xml:id="i-a4a43c956f54c220-2" n="a97d085f">
            <seg n="37c03bb3">
              Fru talman! Den här propositionen är tvådelad. Majoriteten sade
              ja till den ena delen och nej till den andra. Jag sysslar ganska
              mycket med avfallsfrågor och ser fortfarande många problem på
              många håll. Om jag får en möjlighet att inför riksdagen försöka
              ta ett helhetsgrepp om avfallet, så naturligtvis utnyttjar jag
              min demokratiska rätt att göra det. Då får nästa års riksmöte
              diskutera helheten i alla frågor om farligt avfall. Vi lever inte
              i ett laglöst tillstånd vad gäller farligt avfall. Det fungerar
              väldigt bra i dag.
            </seg>
            <seg n="b050523a">
              Låt oss titta på helheten tillsammans om ett eller två år då
              vi kanske åter diskuterar avfallsfrågor.
            </seg>
          </u>
          <note type="speaker" n="dcea47c6">
            Anf. 115 CLAES VÄSTERTEG (c) replik:
          </note>
          <u who="claes_vasterteg_df1784" xml:id="i-80c5f5d6494d2c1b-5" n="62e4bdbd">
            <seg n="baaa9d45">
              Fru talman! Jag vet inte om jag blir så mycket klokare av vare
              sig anförandet eller tidigare replikskiften. Det här börjar likna
              en soppa utan dess like, tycker jag.
            </seg>
            <seg n="dc729bdf">
              Låt oss titta på den proposition som lades fram. Om jag tolkar
              Sinikka Bohlin rätt var inte den propositionen tillräckligt bra
              för att läggas fram. Jag läser i utskottstexterna att man behöver
              en bred diskussion om det farliga avfallet. Då var det tydligen
              inte en tillräckligt bred diskussion innan propositionen lades
              fram. Sinikka Bohlin har skrivit en motion som hon har all rätt
              att göra, och jag hoppas att hon får möjlighet att skriva ännu
              fler motioner under nästa mandatperiod. Den motionen går mot propositionen
              och mot det man ville i propositionen.
            </seg>
            <seg n="445167cd">
              Är det så, Sinikka Bohlin, att propositionen inte var tillräckligt
              beredd? Eller vad är det som har hänt under den senaste tiden?
              Jag tycker fortfarande inte att vi har fått svar.
            </seg>
          </u>
          <note type="speaker" n="7a179406">
            Anf. 116 SINIKKA BOHLIN (s) replik:
          </note>
          <u who="sinikka_bohlin_2b6444" xml:id="i-a4a43c956f54c220-3" n="a97d085f">
            <seg n="ad50f3f4">
              Fru talman! Jag har nog skrivit ett antal motioner tidigare,
              så jag kanske inte behöver en påminnelse om vilken makt det har.
              Man har alltid den demokratiska makten. Jag tycker att det är
              lite tråkigt att så här sista dagen nästan bli betraktad som kriminell
              för att som andre vice ordförande i utskottet ha skrivit en motion.
              Det har låtit så.
            </seg>
            <seg n="32f6a696">
              Som jag sade är den här propositionen i två delar. Det som hände
              och som kanske kan vara en miss i Regeringskansliet är att man
              samtidigt på finansen var på väg att tillsätta en intern utredning,
              ensamutredning, om kommunernas kompetens som helhet. Så kom den
              här propositionen. Jag var själv lite förvånad, det gick inte
              ihop.
            </seg>
            <seg n="37533413">
              Javisst, det vore bättre om livet vore fulländat, och det kanske
              är så i alliansens värld just nu. Det kan ibland hända att man
              gör misstag på vägen. Nu har jag möjligheten med en motion att
              försöka rätta till det och försöka se till helheten. Jag förstår
              inte vad ni har mot att se en helhetspolitik i avfallshantering,
              som vi ändå i Sverige har hittat en väldigt bra väg för. Om vi
              inte är bäst så näst bäst i varje fall. Det är fråga om att få
              frågan hit och diskutera helheten. De nya frågor som Miljöpartiet
              skrev i sin motion och som de hade i sin gamla motion är precis
              de som också ni lyfte fram. Det kan inte vara kriminellt heller
              för dem att lyfta fram de här frågorna.
            </seg>
            <seg n="e3ee001f">
              Låt oss titta på det som alla är intresserade av: Kan vi underlätta
              i varje fall i vissa delar att samla in materialet att titta på
              det i stället för förpackningarna? Det vore intressant.
            </seg>
          </u>
          <note type="speaker" n="5ca9b254">
            Anf. 117 CLAES VÄSTERTEG (c) replik:
          </note>
          <u who="claes_vasterteg_df1784" xml:id="i-80c5f5d6494d2c1b-6" n="62e4bdbd">
            <seg n="c0092c8f">
              Fru talman! Man kan konstatera att regeringen är kollektivt ansvarig
              för de propositioner som läggs fram. Det som Sinikka Bohlin beskriver
              är på något sätt en nedvärdering av kommunikationen inom Regeringskansliet
              och mellan de olika departementen.
            </seg>
            <seg n="9ec9417f">
              Om Sinikka Bohlin har uppfattat att vi tycker att det är kriminellt
              att du har skrivit en motion är det tråkigt. Så är inte vår uppfattning.
              Vi vill utreda vad som hänt. Vad vi vill är att få till stånd
              den lagändring som alla sju politiska partier var överens om och
              som också har varit oerhört brett utredd i många situationer.
              Det lyftes fram i propositionen att det inte fanns några goda
              argument för att behålla monopolen.
            </seg>
            <seg n="e6a65f58">
              Återigen: Vad är det i den delen som det inte har varit en tillräckligt
              bred diskussion om?
            </seg>
          </u>
          <note type="speaker" n="70ba8508">
            Anf. 118 SINIKKA BOHLIN (s) replik:
          </note>
          <u who="sinikka_bohlin_2b6444" xml:id="i-a4a43c956f54c220-4" n="a97d085f">
            <seg n="5b050009">
              Fru talman! Jag är en helhetspolitiker. Jag vill oftast se helheter.
              Jag har väldigt svårt att jobba med små fraktioner som vi jobbar
              med just nu.
            </seg>
            <seg n="db97f2ea">
              Jag såg min möjlighet, eftersom regeringen drog tillbaka propositionen,
              att se helheten i frågan. Det är jag väldigt stolt över.
            </seg>
          </u>
          <note type="speaker" n="2a0a13fc">
            Anf. 119 MARIE WAHLGREN (fp) replik:
          </note>
          <u who="marie_wahlgren_06634e" xml:id="i-13108ea65e4420fe-3" n="0598518b">
            <seg n="69a66862">
              Fru talman! Jag kan faktiskt hålla med om en sak med Sinikka
              Bohlin. Det är bra att se helheter i frågor. Det hade varit bra
              om regeringen hade kunnat lägga fram under den här mandatperioden
              en proposition med en helhetssyn.
            </seg>
            <seg n="e2d98f9f">
              Jag kan ändå inte låta bli att säga att detta är mycket märkligt.
              Det är inte så att det har varit tyst om monopol. Det är inte
              en fråga som har dykt upp helt plötsligt. Det har legat en press
              ganska länge på att avskaffa det.
            </seg>
            <seg n="bd1c2249">
              Sinikka pratade i sitt tal om att det kan finnas en risk för
              att farligt avfall ska komma på avvägar och försvinna och inte
              hanteras på rätt sätt och så vidare. Vi har bit för bit, precis
              om Sinikka beskrev, plockat bort monopolen kring avfallshanteringen,
              och det har fungerat bra. Jag kan inte se varför det inte skulle
              fungera bra på det här området också.
            </seg>
            <seg n="2b1bab6a">
              Mina kolleger i alliansen har tassat runt den fråga som ligger
              i botten: Är det så att det finns avtal eller diskussioner med
              andra parter än de politiska partierna, de politiskt demokratiskt
              valda organisationerna, om att Renhållningsverket förlorar monopolet
              men att de i stället får möjligheten att skaffa avfall från andra
              kommuner? Eller är det bara elakt förtal?
            </seg>
            <seg n="9df6d498">
              Det är lika bra att vi får korten på bordet. Sedan kan Sinikka
              säga: Det där var elakt förtal, så har det inte alls gått till.
            </seg>
          </u>
          <note type="speaker" n="1a56dcd9">
            Anf. 120 SINIKKA BOHLIN (s) replik:
          </note>
          <u who="sinikka_bohlin_2b6444" xml:id="i-a4a43c956f54c220-5" n="a97d085f">
            <seg n="47144235">
              Fru talman! Marie Wahlgren sade i sitt anförande att det är farligt
              att kommunerna har monopol. Det är ett ganska häftigt uttalande,
              måste jag säga. Vi har i den här riksdagen lagstiftat om monopol
              för kommunerna för hushållsavfall. Jag tycker att det är ganska
              viktigt att det finns.
            </seg>
            <seg n="1e8ddf95">
              Vi har nästan ett lagligt monopol också för producentansvaret.
              Det har vi också lagstiftat om. Där finns en viss frivillighet.
              Jag tycker att vi ska tänka lite grann på vad vi pratar om. Det
              är i våra egna kommuner som vi försöker hantera avfall, vilka
              typer av avfall det är, vilka monopol det är, hur vi ska gå vidare.
              Visst är jag öppen för en diskussion.
            </seg>
            <seg n="613acacd">
              Jag vet inte, fru talman, om jag någon gång har behövt offentligt
              redovisa vilka jag träffar när jag fattar mina beslut. Men jag
              kan säga att jag inte träffat vare sig Återvinningsindustrierna,
              Renhållningsverksföreningen, Kommunförbundet eller någon annan
              mer än utskottet i de uppvaktningar som vi har haft. Jag är faktiskt,
              fastän jag har ett annat modersmål än svenska, läskunnig och kan
              läsa vad de säger om vissa saker.
            </seg>
          </u>
          <note type="speaker" n="95d1447c">
            Anf. 121 MARIE WAHLGREN (fp) replik:
          </note>
          <u who="marie_wahlgren_06634e" xml:id="i-13108ea65e4420fe-4" n="0598518b">
            <seg n="05b18ec8">
              Fru talman! Jag ska be om ursäkt för att jag använde ordet farligt.
              Det kanske var att ta i. Jag håller med om det. Jag har en tendens
              att ibland ta i i överkant utan att väga orden på guldvåg. Däremot
              tror jag att det är rejält olyckligt att inte tro att avskaffande
              av monopol innebär ett framtagande av kraft hos företag att hitta
              nya konstruktiva idéer för att lösa våra samhällsproblem. Jag
              tror att monopol förhindrar kreativitet och nytänkande. Därför
              är det inte bra att behålla dem. Det kan finnas enstaka fall där
              man behöver göra det för att till exempel försäkra sig om att
              det finns en fungerande avfallshantering. Det är möjligt att man
              just därför behöver ha kvar det när det gäller hushållens avfall.
            </seg>
            <seg n="3241cbef">
              Jag frågade egentligen inte vilka Sinikka Bohlin hade träffat.
              Det är ju inte Sinikka Bohlin som har tagit tillbaka propositionen.
              Det är ju regeringen.
            </seg>
          </u>
          <note type="speaker" n="5bc7d16d">
            Anf. 122 SINIKKA BOHLIN (s) replik:
          </note>
          <u who="sinikka_bohlin_2b6444" xml:id="i-a4a43c956f54c220-6" n="a97d085f">
            <seg n="d37cd6d7">
              Fru talman! Frågan var riktad till mig eftersom det handlade
              om min motion så jag redovisade vilka jag inte har träffat.
            </seg>
            <seg n="6505a2ae">
              Något som också EU pratar om är samhällsperspektivet i detta.
              Det kan verka lite konstigt att EU någon gång är före Sverige
              som ändå är duktigt på avfallsplanet. Som jag läste i utredningsdirektivet
              är det viktigt att man tittar på likvärdig service. Oavsett om
              man bor i Ystad, Lund, Karesuando eller Kiruna ska man som medborgare
              ha service. Man ska ha sunda konkurrensförhållanden mellan kommunala
              och privata verksamheter. Men det ska ju fungera. Jag tror inte
              att ens Marie Wahlgren vill att vi ska gå till den typ av avfallshantering
              som man har i u-länderna i dag.
            </seg>
            <seg n="8272e6bb">
              Jag vill tacka alla vänner i utskottet. Ha en väldigt kort semester
              och en lång och härlig valkampanj. Vi ses till hösten.
            </seg>
          </u>
          <note type="speaker" n="62a9e0e6">
            Anf. 123 KJELL-ERIK KARLSSON (v):
          </note>
          <u who="kjell-erik_karlsson_62bd06" xml:id="i-3401eb60ca667d81-0" n="11aa109a" next="i-1b631e9f20c1aa1e-0">
            <seg n="689fa2f2">
              Fru talman! Detta betänkande om kommunernas roll i avfallshanteringen
              kom till genom att regeringen drog tillbaka sin förra proposition
              på området. Det var ett klokt beslut, anser jag. Nu kan vi vid
              ett senare tillfälle i stället hantera sakfrågorna på ett bättre
              samlat och bättre övervägt sätt.
            </seg>
            <seg n="d6b970c5">
              Ett friare agerande från de kommunala avfalls- och energibolagens
              sida skulle kunna få betydande negativa miljökonsekvenser utifrån
              att det riskerar att förstärka den snabba utbyggnaden av förbränningskapacitet
              som hindrar utvecklingen av materialåtervinning och biogasframställning.
            </seg>
            <seg n="d1fb6e9b">
              Vänsterpartiet har under mandatperioden agerat konsekvent och
              kraftfullt för en ökad statlig och kommunal biogassatsning. Som
              ett led i detta begär vi en samlad översyn av lagförslagets miljökonsekvenser
              med särskilt fokus på biogasen inför ett beslut som innebär ökade
              möjligheter för de kommunala bolagen att förbränna avfall.
            </seg>
            <seg n="4147e3f0">
              På energiområdet är det avgörande att inte långsiktigt binda
              upp sig vid storskaliga lösningar. Detta är ett av flera betydande
              skäl för Vänsterpartiet att vilja avveckla Sveriges kärnkraftsberoende
              och ett centralt skäl att avvisa storsakliga satsningar på fossilgas.
              Av samma skäl var och är vi skeptiska till regeringens förslag.
              Det finns risker för att det ensidigt gynnar storskalig avfallsförbränning
              och därmed långsiktigt binder upp oss vid en otillfredsställande
              metod att behandla avfall.
            </seg>
            <seg n="1c9fabb7">
              Vänsterpartiet accepterar viss avfallsförbränning förutsatt att
              det är för förbränning avsedda utsorterade fraktioner som förbränns.
              Men den väldiga förbränningsöverkapacitet som står för dörren
              står i klar konflikt med en minimering av avfallsmängder, återanvändning
              av material och produktion av biogas. En framtida politik bör
              därför entydigt inriktas på att minimera avfalls uppkomst, avsluta
              deponering och minimera avfallsförbränning i linje med avfallshierarkin
              och med inriktning på det miljömässigt bästa hanteringssättet
              för varje avfallsslag.
            </seg>
            <seg n="9592d5ca">
              Avfallsförbränningsskatten är ett viktigt styrmedel i denna riktning.
              En avfallsförbränningsskatt enligt energiskattemodellen kommer
              att införas. Vänsterpartiets nästa steg eller långsiktiga mål
              är en skatt enligt avfallsskattemodellen.
            </seg>
            <seg n="3b94328a">
              Jag går så över till lokaliserings- och självkostnadsprincipen.
            </seg>
            <seg n="3c1298b0">
              Den sedan länge etablerade begränsningen för den kommunala kompetensen
              är central i svensk lagstiftning och föreslogs förändras utan
              att starka sakargument framförts och utan att förslaget, efter
              vad vi vet, skulle ha förankrats eller beretts på ett tillfredsställande
              sätt.
            </seg>
            <seg n="715a86d5">
              Förslaget att i avfallsfrågor ge de kommunala avfalls- och energibolagen
              ett generellt undantag från lokaliserings- och självkostnadsprincipen
              har inte tidigare beretts, vad vi har sett. Regeringen har inte
              tidigare aviserat att någon förändring står för dörren och frågan
              har, vad vi vet, inte utretts i något sammanhang där branschens
              aktörer getts tillfälle att lämna sina expertkunskaper.
            </seg>
            <seg n="14f2031a">
              I det arbete som ledde fram till den proposition som vi skulle
              ha behandlat skrev regeringen: Konsekvenserna av förslagen om
              undantag från lokaliserings- och självkostnadsprinciperna bedöms
              i praktiken bli begränsade eftersom många kommuner och kommunala
              bolag i dag inte följer en strikt tolkning av dess principer i
              kommunallagen.
            </seg>
          </u>
          <note n="5b1b495a">
            I klartext innebär det att regeringen föreslog en lagändring
            med motiveringen att lagen kringgås.
          </note>
          <u who="kjell-erik_karlsson_62bd06" xml:id="i-1b631e9f20c1aa1e-0" n="11aa109a" prev="i-3401eb60ca667d81-0">
            <seg n="d9b44c19">
              Att avfallsbolagen har skapat en infrastruktur som blir lönsam
              först om lagstiftningen förändras är anmärkningsvärt. Men om riksdagen
              som lagstiftande församling skulle acceptera detta som argument
              för att förändra lagrummet är det anmärkningsvärt och kan liknas
              vid en utpressningssituation, anser vi. Därför avvisade vi regeringens
              sätt att som argument anföra att kommunernas nyligen gjorda investeringar
              i kapacitet och kompetens bör kunna utnyttjas.
            </seg>
            <seg n="7e00ad4a">
              Under de senaste åren har undantag för lokaliserings- och självkostnadsprinciperna
              införts för bland annat kollektivtrafik, ambulanstransporter och
              VA-området. Vänsterpartiet anser att sådana undantag i vissa fall
              kan vara berättigade men vi välkomnar nu regeringens initiativ
              att göra en samlad översyn av undantagen från lokaliserings- och
              självkostnadsprinciperna. Denna översyn bör genomföras ganska
              skyndsamt och ligga till grund för beslut om ökade undantag.
            </seg>
            <seg n="94a6c7bc">
              Översynen ger också möjlighet till en genomgripande debatt om
              kommunerna och de kommunala bolagens roll. De senaste årens gradvisa
              och sektorsvisa utvidgande av undantagen har ur detta perspektiv
              inte varit tillfredsställande. Betydande samhällsaktörer som större
              miljöorganisationer och fackförbund har inte gett sina synpunkter
              på utökandet av undantagen.
            </seg>
            <seg n="088651c9">
              När nu ett samlat grepp ska tas enligt utskottets tillkännagivande
              bör det inkludera en debatt där alla får komma till tals.
            </seg>
            <seg n="c2940282">
              Vi ser nu fram emot ett nytt samlat förslag där materialåtervinning
              bör prioriteras högre, där källsorteringen ökar och där miljö-
              och hälsokonsekvenserna av avfallsförbränningen bör analyseras
              på ett djupare sätt.
            </seg>
            <seg n="4348833b">
              Därutöver ser vi fram emot att avfallshierarkin verkligen ska
              användas på det sätt den var tänkt.
            </seg>
            <seg n="258b0a8c">
              Herr talman! Jag vill tacka utskottet och mina ledamotskamrater
              för de här åtta årens arbete i olika situationer. Det har känts
              skönt att ha arbetskamrater som skiljer på person och funktion.
              Jag önskar er lycka och framgång i framtiden.
            </seg>
          </u>
          <note n="ac4bbe51">
            Därmed yrkar jag bifall till förslaget i betänkandet MJU29.
          </note>
          <note type="speaker" n="0612b3f4">
            Anf. 124 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-11" n="c772d70d">
            <seg n="48cd7135">
              Herr talman! Jag säger detsamma till Kjell-Erik Karlsson.
            </seg>
            <seg n="97afaa49">
              Jag ska försöka fatta mig kort. Jag inser att när vi har haft
              alla fyra talmännen sittande här och en just har kommit tillbaka
              har utskottet tagit lite för mycket tid av kammaren i dag.
            </seg>
            <seg n="bb9374b5">
              Det är lite knepigt att Kjell-Erik Karlsson inte nämner den fråga
              som egentligen är huvudfrågan, nämligen det farliga avfallet.
              Därför vill jag fråga Kjell-Erik Karlsson: Hur känns det att frångå
              det som du tidigare har stött? Vad är anledningen till att du
              har backat?
            </seg>
            <seg n="ae962c7e">
              När vi var på Återvinningsindustriernas årsmöte uppfattade jag
              att du stödde borttagande av monopolet för farligt avfall. Vad
              är det som har hänt och hur känns det?
            </seg>
          </u>
          <note type="speaker" n="7bfe9f7c">
            Anf. 125 KJELL-ERIK KARLSSON (v) replik:
          </note>
          <u who="kjell-erik_karlsson_62bd06" xml:id="i-3d2ec7e23f045b99-4" n="11aa109a">
            <seg n="04f75962">
              Herr talman! Det känns faktiskt bra. I sakfrågan har jag inte
              ändrat uppfattning. Det beskedet vill jag ge dig.
            </seg>
            <seg n="a3e0cf87">
              Vi har från början haft en motion till den första propositionen.
              Det har blivit en del förhandlingar och samtal. Vi har fått tillkännagivanden
              på vissa punkter. Samtidigt ligger det mycket i att göra ett samlat
              grepp när det gäller lokaliserings- och självkostnadsprincipen
              men också det farliga avfallet och att man, som Sinikka nämnde,
              tar ett gemensamt samlat grepp över avfallssituationen.
            </seg>
            <seg n="cf40a616">
              Det är skälet. Jag har inte ändrat uppfattning i sakfrågan.
            </seg>
          </u>
          <note type="speaker" n="825869e6">
            Anf. 126 LARS LINDBLAD (m) replik:
          </note>
          <u who="lars_lindblad_0c9b78" xml:id="i-6e81b9cf87fbc1e9-12" n="c772d70d">
            <seg n="ead61c47">
              Herr talman! Jag kan konstatera att ingenting har hänt. Sju partier
              tycker fortfarande att kommunernas monopol i fråga om farligt
              avfall ska försvinna. Men av någon anledning vill de tre majoritetspartierna
              att detta ska ta upp till två år att genomföra, som Sinikka Bohlin
              sade, trots att detta är någonting som vi alla är överens om.
              Inga nya argument har kommit fram. Man fann i propositionen att
              det inte fanns några argument för att ha kvar monopolet.
            </seg>
            <seg n="24dd5663">
              Det sägs att politiken är trög ibland. Men det här är närmast
              absurt.
            </seg>
          </u>
          <note type="speaker" n="7e9822b8">
            Anf. 127 KJELL-ERIK KARLSSON (v) replik:
          </note>
          <u who="kjell-erik_karlsson_62bd06" xml:id="i-3401eb60ca667d81-1" n="11aa109a" next="i-1b631e9f20c1aa1e-1">
            <seg n="73b138a4">
              Herr talman! Att Lars Lindblad som Moderaternas representant
              känner att detta är absurt får stå för honom.
            </seg>
            <seg n="76807850">
              Jag tycker inte att det är absurt att man försöker samla ihop
              frågor och behandla dem vid ett gemensamt tillfälle för att få
              helheten och bredden i frågan. Det är därför som jag står för
              det som jag har gjort.
            </seg>
          </u>
          <note n="aaf9375c">
            Överläggningen var härmed avslutad.
          </note>
          <note n="b0422c6b">
            7 § Uppskov med behandlingen av vissa ärenden
          </note>
          <note n="765afefc">
            Föredrogs
          </note>
          <note n="54c10f94">
            Förste vice talmannen konstaterade att ingen talare var anmäld.
          </note>
          <note n="e1d13836">
            8 § Skärpta djurskyddskrav för minkuppfödning
          </note>
          <note n="765afefc">
            Föredrogs
          </note>
          <note n="e6293914">
            Anf. 128 ROLF LINDÉN (s):
          </note>
          <u who="kjell-erik_karlsson_62bd06" xml:id="i-1b631e9f20c1aa1e-1" n="11aa109a" prev="i-3401eb60ca667d81-1">
            <seg n="274a92b5">
              Herr talman! Jag skulle vilja börja med att, som flera andra
              redan har gjort, tacka för den gångna mandatperioden. Jag vill
              tacka talmanskollegiet, kammarpersonalen, utskottspersonalen och
              alla mina trevliga kolleger i utskottet. Tack ska ni ha.
            </seg>
            <seg n="2e657b27">
              Förslaget har notifierats, det vill säga anmälts till kommissionen
              enligt gällande informationsprocedur beträffande tekniska standarder
              och föreskrifter. Frankrike har med anledning av den svenska anmälan
              avgett ett detaljerat utlåtande, och därmed förlängs den så kallade
              frysningsperioden för notifieringsprocessen till den 4 september
              2006. Ett svenskt svar till EG-kommissionen bör lämnas inom den
              förlängda frysningsperioden.
            </seg>
            <seg n="3483e36d">
              Rossana Dinamarca
            </seg>
            <seg n="54929b44">
              Luciano Astudillo
            </seg>
          </u>
          <note n="523413c4">
            När det sedan gäller miljö- och jordbruksutskottets betänkande,
            Skärpta djurskyddskrav för minkuppfödning , har utskottet tillstyrkt
            regeringens förslag i propositionen med samma namn och avstyrkt
            fyra följdmotioner.
          </note>
          <note n="daa389ea">
            Jag yrkar därför att utskottets betänkande MJU26, Skärpta djurskyddskrav
            för minkuppfödning , återförvisas till utskottet för ytterligare
            beredning i avvaktan på resultatet av notifieringsprocessen.
          </note>
          <note n="aaf9375c">
            Överläggningen var härmed avslutad.
          </note>
          <note n="c0941d13">
            9 § Anmälan om frågor för skriftliga svar
          </note>
          <note n="2da86bc6">
            Anmäldes att följande frågor för skriftliga svar framställts
          </note>
          <note n="b1618f52">
            den 16 juni
          </note>
          <note n="bbc5383e">
            Anna Grönlund Krantz
          </note>
          <note n="47e7e23d">
            Ulrik Lindgren
          </note>
          <note n="0d1a811f">
            Marie Wahlgren
          </note>
          <note n="eb1905b6">
            Christer Erlandsson
          </note>
          <note n="7c78a537">
            Frågorna redovisas i bilaga som fogats till riksdagens snabbprotokoll
            tisdagen den 3 oktober.
          </note>
          <note n="4cef310e">
            10 § Anmälan om skriftliga svar på frågor
          </note>
          <note n="fafaec42">
            Anmäldes att skriftliga svar på följande frågor inkommit
          </note>
          <note n="b1618f52">
            den 16 juni
          </note>
          <note n="6f7111bc">
            Bertil Kjellberg
          </note>
          <note n="60f8622c">
            Hillevi Engström
          </note>
          <note n="acdb7907">
            Johan Linander
          </note>
          <note n="a1f80583">
            Krister Hammarbergh
          </note>
          <note n="8c65c47e">
            Mariam Osman Sherifay
          </note>
          <note n="bbc5383e">
            Anna Grönlund Krantz
          </note>
          <note n="2cac1624">
            Anne Marie Brodén
          </note>
          <note n="2cac1624">
            Anne Marie Brodén
          </note>
          <note n="014a8566">
            Jan Ertsborn
          </note>
          <note n="961a96b0">
            Svaren redovisas i bilaga som fogats till riksdagens snabbprotokoll
            tisdagen den 3 oktober.
          </note>
          <note n="96b246ba">
            11 § Kammaren åtskildes kl. 15.43.
          </note>
          <note n="fc51abc5">
            Förhandlingarna leddes
          </note>
          <note n="85fa5cf0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
