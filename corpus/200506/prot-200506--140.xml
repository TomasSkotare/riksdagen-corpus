<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--140</head>
          <docDate when="2005-06-13">2005-06-13</docDate>
        </div>
      </front>
      <body>
        <div>
          <note n="03e78d9e">
            ﻿
          </note>
          <note n="b010d5dc">
            Riksdagens protokoll
          </note>
          <note n="df37b459">
            2005/06:140
          </note>
          <note type="date" n="a6116f24">
            Tisdagen den 13 juni
          </note>
          <note n="acb03c5c">
            Kl. 09:00 - 18:49
          </note>
          <note n="20ca5769">
            1 § Justering av protokoll
          </note>
          <note n="43597f1e">
            Justerades protokollet för den 7 juni.
          </note>
          <note n="5845dd3b">
            2 § Anmälan om inkomna uppteckningar från EU-nämndssammanträde
          </note>
          <note n="a46f9b40">
            Tredje vice talmannen anmälde att uppteckningar från EU-nämndens
            sammanträde fredagen den 19 maj inkommit.
          </note>
          <note n="3163e22c">
            3 § Allmän debattimme
          </note>
          <note n="da20a3e7">
            Rättvis fördelning av barnomsorgsstödet
          </note>
          <note type="speaker" n="790ecee7">
            Anf. 1 MARIA LARSSON (kd):
          </note>
          <u who="maria_larsson_49fd18" xml:id="i-742c85558a673385-0" n="f98b23fb">
            <seg n="fe5ef61b">
              Fru talman! Ärade åhörare! Det pågår ett föräldrauppror i landet.
              Föräldrar har stått på gator och torg i ur och skur och samlat
              in namnunderskrifter med målsättningen att säga att rättvisa är
              att barnomsorgsstödet fördelas till alla barn och att valfrihet
              inom barnomsorgen också måste innehålla en möjlighet för föräldrar
              till ekonomisk ersättning för vård av eget barn.
            </seg>
            <seg n="8672cf25">
              De här föräldrarna bär på drömmar om mer tid med egna barn. Det
              kan vara barn som inte trivs i stora barngrupper på förskolan.
              Det kan vara barn som är infektionskänsliga. Barn är olika. Föräldrar
              är också olika. Det finns föräldrar som inte vill missa de första
              stegen, som vill följa språkutvecklingen hos barnet, som ser sig
              själv som den viktigaste personen i barnets liv och som är beredd
              att avsätta mer tid till familjebygge än till arbetsliv i övrigt
              de där första småbarnsåren.
            </seg>
            <seg n="d4352101">
              De här föräldrarna har samlat in mer än 50 000 namnunderskrifter.
              De har svenska folket på sin sida, för 64 % av svenska folket
              säger i en färsk Sifoundersökning att de tycker att föräldrar
              bör få ersättning för att själva ha vården om sina barn. 76 %
              av alla LO-medlemmar tycker detsamma. I 130 kommuner har någon
              form av initiativ tagits för att öka valfriheten.
            </seg>
            <seg n="1540c945">
              Medierna har inte uppmärksammat den här gigantiska folkrörelsen
              särskilt mycket. I det här landet verkar vi ha fått tankeförbud
              i frågan.
            </seg>
            <seg n="516c0fa4">
              Klimatet är annorlunda i våra grannländer. I såväl Danmark som
              Finland och Norge har beslut fattats om vårdnadsbidrag i någon
              form och i stor politisk enighet.
            </seg>
            <seg n="04715644">
              För oss kristdemokrater är det här en viktig fråga. Vi tar föräldraupproren
              på allvar. Vi ser värdet av starka familjer, av familjer som tar
              sig tid för relationsbygge, för varandra. Vi är övertygade om
              att så bygger man också ett starkare och tryggare Sverige.
            </seg>
            <seg n="5a78d1c4">
              Vi hävdar inte att alla ska vara hemma. Vi vill ha en bra kvalitet
              på förskolorna. Här brister det mycket i dag. Vi ser som vår målsättning
              att stödja, inte att styra, familjernas val. Det borde vara självklart
              att det här viktiga arbetet med att ha omsorg om, att vårda, att
              fostra, att ge kärlek och ramar ska vara någonting värt, inte
              bara om en förskollärare gör det utan också när en förälder gör
              det.
            </seg>
            <seg n="7604dde4">
              Jag har inte träffat någon förälder som har sagt att jag avsatte
              för mycket tid med mina barn när de var små. Men jag har träffat
              massor med föräldrar som räknar och räknar på föräldraförsäkringen
              för att hitta mer tid med sina egna barn. Det vill de ha, och
              i Kristdemokraternas Sverige kan man få det.
            </seg>
            <seg n="15e959b2">
              Brottsbekämpning under sommaren
            </seg>
          </u>
          <note type="speaker" n="1ecb570e">
            Anf. 2 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-c86b1afe8795ec0b-0" n="4d18443f">
            <seg n="0eb46082">
              Fru talman! Under de sista tio åren, samma tid som vi har haft
              en socialdemokratisk regering och Thomas Bodström under större
              delen av tiden varit ansvarig för brottsbekämpningen, har våldet
              här i Helsingforss län ökat med mer än 38 %. Våldet har ökat ännu
              mer i övriga delar av landet. Misshandeln ökar, hoten och våldtäkterna.
            </seg>
            <seg n="916fae33">
              Det är nu sommar ute, och folk går på semester. Då är det så
              att polisen behövs ännu mer under sommarmånaderna. Jag tänker
              framför allt på polisens brottsförebyggande verksamhet.
            </seg>
            <seg n="56b96482">
              Vi har en justitieminister som likt en papegoja har upprepat
              hur många poliser som utbildas men samtidigt blundar för att säga
              hur många poliser som är borta.
            </seg>
            <seg n="d7931fd4">
              Poliser föder fler barn i dag än de gjorde för 1020 år sedan,
              för det är fler kvinnor som är poliser. Poliser är pappalediga,
              studielediga, fackliga och jobbar i projekt. Och nu under sommaren
              går mer än hälften av landets poliser på semester samtidigt, när
              våra ungdomar tar sommarlov från skolan.
            </seg>
            <seg n="3e75ba7f">
              Jag tycker inte att det är rimligt att vi accepterar att polisen
              åderlåts på så mycket folk just under sommarmånaderna. Det är
              ju då som våra ungdomar riskerar att halka snett, passera lagens
              råmärken och kanske komma in i kriminalitet, när man har för mycket
              tid.
            </seg>
            <seg n="f74080fc">
              Jag tycker att polisen måste tillföras resurser så att man kan
              ta in fler personer på övertid, ta tillbaka pensionerade poliser
              och ta in vikarier, civilanställda, som kan göra mycket av polisens
              administrativa arbete.
            </seg>
            <seg n="d1170b42">
              Det kan inte vara rimligt att det inte finns några närpoliser
              i Helsingforss län under sommaren, att det inte finns några civila
              spanare, till exempel i Södertälje, som kan idka spaning när det
              gäller narkotika och olovlig försäljning av alkohol, som kan vara
              ute i våra parker och områden där flickor och kvinnor rör sig.
            </seg>
            <seg n="4fc10cad">
              Jag vill inte se en sommar som den vi upplevde 2005 här i Helsingfors,
              när våldtäkterna utomhus, alltså överfallsvåldtäkterna, fullständigt
              gick i taket.
            </seg>
            <seg n="32356482">
              Mina flickor, mina grannar och alla ungdomar här i Helsingforss
              län måste kunna känna trygghet och känna att de vågar åka kommunalt
              hem från festen på kvällen och vågar gå hem genom parken utan
              att riskera att bli överfallna.
            </seg>
            <seg n="8edc8614">
              Därför tycker jag att det är så oerhört viktigt att polisen nu
              under sommaren här i Helsingforss län får de resurser som behövs
              för att också förebygga brottslighet. Det kan inte bli som det
              har varit de senaste åren, att poliser drar in på all form av
              förebyggande verksamhet bland ungdomar och barn under sommaren,
              när barnen har mest tid att råka illa ut.
            </seg>
          </u>
          <note type="speaker" n="179aed3a">
            Anf. 3 CARINA HÄGG (s) replik:
          </note>
          <u who="carina_hagg_47dc40" xml:id="i-f02dba30e0df1aae-0" n="425c55c5">
            <seg n="5193accc">
              Fru talman! Jag tycker också att det är väldigt viktigt att man
              som medborgare, inte minst om man är ung tjej, kan känna en ökad
              trygghet i sin vardag. För det kan åtgärder vidtas på många sätt.
              Trygghetsvandring är något som vi har lärt oss från Göteborg.
              Man har glesat ut i parkmiljöerna så att en ensam kvinna känner
              större trygghet, till exempel i Jönköping, när hon ska göra en
              vandring en kväll. Många åtgärder kan vidtas genom stadsplanering
              och även andra praktiska åtgärder, hur man organiserar boendet
              och så vidare.
            </seg>
            <seg n="5e7c475c">
              Grunden är att man kan minska kriminaliteten. Det andra är att
              mer åtgärder kan vidtas för att människor ska känna sig tryggare
              för den kriminalitet som kanske inte är statistiskt tydlig.
            </seg>
            <seg n="be57e44a">
              Jag har under senare tid förvånats över Moderaternas agerande
              när det gäller hantering av polisresurser.
            </seg>
            <seg n="3dac40b0">
              Under sommaren är det många motorcykelträffar. Vi hade en i helgen
              i Gnosjö. Det var jättetrevligt. Det var många motorcyklar, och
              många vill titta på detta. Men samtidigt vet vi att dessa träffar
              också är en plattform för de organiserade motorcykelgängens verksamhet.
            </seg>
            <seg n="67372c53">
              Så långt som jag har kunnat följa detta försvarar Moderaterna
              att arrangörerna inte tar sitt ansvar. Tvärtom upplåter man gratis
              camping åt dessa personer. Det går inte ihop med vad Hillevi Engström
              säger här. Tycker Hillevi Engström inte att man ska agera här?
            </seg>
          </u>
          <note type="speaker" n="a8b7f244">
            Anf. 4 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-c86b1afe8795ec0b-1" n="4d18443f">
            <seg n="adb89e6c">
              Fru talman! Jag uppfattade tyvärr inte riktigt frågan. Men jag
              är också motorcyklist och vet att de flesta av Sveriges motorcyklister
              är helt vanliga normala människor, både riksdagsledamöter och
              andra. Men sedan finns det förstås kriminella element som åker
              motorcykel, och det är väldigt beklagligt med motorcykelgängen.
              Men de utgör en bråkdel.
            </seg>
            <seg n="70052d5f">
              Det som jag ändå fäste mig vid var att Carina Hägg tog upp att
              det finns mycket annat som man kan göra när det gäller trygghetsvandringar
              och stadsplanering.
            </seg>
            <seg n="bdc39e30">
              Jag möter ungdomar som säger att de skulle vilja ha pepparsprej.
              De känner sig jätterädda när de går hem på kvällen. En flicka
              sade: Jag känner mig jätterädd när jag går hem på kvällen, så
              jag har gympadojor på mig i stället för sandaletter, så att jag
              kan springa snabbt om det kommer någon.
            </seg>
            <seg n="beb0c37d">
              Det finns inte heller poliser ute på kvällarna som bara går eller
              cyklar runt och rör sig i de miljöer där ungdomar finns. Det är
              det som jag vill åt. Det finns poliser när det är akuta ärenden.
              När man ringer 112 kommer polisen. Men det finns inga poliser
              för det förebyggande arbetet, som jag tycker är viktigt.
            </seg>
          </u>
          <note type="speaker" n="a2a7b9aa">
            Anf. 5 CARINA HÄGG (s) replik:
          </note>
          <u who="carina_hagg_47dc40" xml:id="i-f02dba30e0df1aae-1" n="425c55c5">
            <seg n="8614c95b">
              Fru talman! Jag skulle vilja ha ett klarläggande från Hillevi
              Engström. Det är Moderaternas generella politik att angripa polisens
              insatser mot den organiserade kriminaliteten i form av motorcykelburna
              gäng i stället för att se till att polisen kan täcka kostnader
              när det gäller offentliga arrangemang. Man borde kunna sätta press
              på arrangörerna, så att de inte medvetet uppmuntrar dessa grupper
              att delta i arrangemang som främst naturligtvis är till för alla
              som har ett seriöst motorcykelintresse och som ska ha möjlighet
              att träffas.
            </seg>
            <seg n="28bb29c8">
              Jag blev väldigt förvånad över agerandet inför High Chaparral-träffen
              i Gnosjö i helgen.
            </seg>
          </u>
          <note type="speaker" n="f5fa5729">
            Anf. 6 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-c86b1afe8795ec0b-2" n="4d18443f">
            <seg n="6447e5cb">
              Fru talman! Jag kan inte uttala mig om High Chaparral-träffen
              eftersom jag inte känner till den.
            </seg>
            <seg n="2fb3dce3">
              Däremot är det viktigt att säga att arrangörer ska ta på sig
              sin del av bevakningskostnaderna, alltså inne på området, vid
              sådana tillställningar. Men det måste vara en rimlig fördelning
              av kostnader mellan arrangörer och staten. Vi vill ju gärna att
              det ska finnas arrangemang i Sverige av olika slag.
            </seg>
            <seg n="21716b3c">
              Jag vet att ett av dessa arrangemang som handlar just om motorsport
              har tvingats flytta från Sverige till Danmark på grund av att
              bevakningskostnaderna blev alltför höga. Och det är ju vi vanliga
              människor som ska komma på dessa träffar, så att vi tar över dessa
              träffar och så att de inte blir någon grogrund för att dra till
              sig kriminella personer.
            </seg>
            <seg n="2b276d30">
              Jag kan tyvärr inte kommentera just High Chaparral-träffen eftersom
              jag inte känner till detaljerna.
            </seg>
            <seg n="6077004b">
              Avvecklingen av apoteksmonopolet
            </seg>
          </u>
          <note type="speaker" n="3bac9b79">
            Anf. 7 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-90092a0af4cdc9b1-0" n="8149dee4" next="i-0a0f6a44ad47cd05-0">
            <seg n="ad087a66">
              Fru talman! Jag har en granne som är legitimerad apotekare i
              Sverige och auktoriserad farmaceut i Norge. Han har varit apotekschef
              i Nyköping och apoteksområdeschef i Värmland. Och för närvarande
              är han chef för Centrumapoteket i Sogndal i Norge.
            </seg>
            <seg n="2c13d538">
              Min granne, som heter Torsten Eklund, anses således av både den
              svenska och den norska staten kompetent att driva ett eller flera
              apotek. Trots det är han förhindrad att öppna ett eget apotek
              i Sverige.
            </seg>
            <seg n="3b1fbc45">
              Situationen med apoteksmonopolet är ohållbar. Det är att betrakta
              som ett närings- och yrkesförbud för de apotekare och receptarier
              som av någon anledning inte passar in i Apoteksbolagets planering.
              Detta är orimligt.
            </seg>
            <seg n="44f7d54c">
              Vilken annan yrkesgrupp tvingas acceptera en sådan situation?
              Varför får till exempel läkare, tandläkare, sjuksköterskor, sjukgymnaster
              och veterinärer etablera sig utan statligt monopol? Jo, därför
              att alla tjänar på det.
            </seg>
            <seg n="5fdfdebe">
              Den offentliga vården stimuleras att bli bättre eftersom den
              sporras av konkurrensen. Så är förhållandena på väldigt många
              olika håll, och så skulle det vara också inom apoteksområdet.
            </seg>
            <seg n="109e138b">
              Fru talman! I alla möjliga andra sammanhang uppmanar staten sina
              medborgare att starta eget, så varför ska apotekare och farmaceuter
              vara förhindrade att göra det?
            </seg>
            <seg n="9d035e87">
              Den svenska staten sponsrar Norge och England med ett antal för
              våra dyra skattepengar färdigutbildade farmaceuter. Många tvingas
              lämna landet därför att de inte får några jobb i Sverige, och
              kanske gör de det för att aldrig komma tillbaka när de möter en
              helt annan uppskattning för sitt yrkeskunnande både i fråga om
              pengar och i fråga om uppskattning från kunder och arbetsgivare.
              Och de får verkligen känna att de behövs.
            </seg>
            <seg n="10900ded">
              Många har satsat på detta i form av lång studietid och dyra studielån.
              Och för några år sedan ökades antalet platser och utbildningslinjer
              kraftigt just för att man skulle kunna fylla apoteken och läkemedelsindustrin
              med välutbildade yrkesmän och yrkeskvinnor.
            </seg>
            <seg n="320250cf">
              Min granne tvingas alltså att arbeta i Norge bara därför att
              Sverige som enda civiliserade västerland krampaktigt håller fast
              vid ett apoteksmonopol som för länge sedan har blivit otidsenligt.
              Det är bara två länder till i hela världen som har ett apoteksmonopol.
              Det är Kuba och Nordkorea vilket härligt sällskap vi är i.
            </seg>
            <seg n="0a2b0e63">
              Min granne har nu ansökt hos regeringen om att få tillstånd att
              öppna och driva apotek i Helsingfors, och hans begäran har just
              avslagits.
            </seg>
            <seg n="bafd3114">
              Nu vill han gå vidare till Europadomstolen. Men, fru talman,
              varför ska han tvingas göra detta? Varför kan inte apoteksmonopolet
              avskaffas?
            </seg>
          </u>
          <note n="3de40639">
            Regeringsalternativen den 17 september
          </note>
          <note n="753d5bea">
            Anf. 8 GUNNAR ANDRÉN (fp):
          </note>
          <u who="helena_bargholtz_9ffc2b" xml:id="i-0a0f6a44ad47cd05-0" n="8149dee4" prev="i-90092a0af4cdc9b1-0">
            <seg n="d61a81a6">
              Fru talman! Ärade kammarledamöter! Jag tänkte tala om en särskild
              dag senare i år, nämligen söndagen den 17 september. Då är det
              val. Och val är demokratins folkfest. Då kan man, som det hette
              hos de gamla svearna, sina hövdingar taga eller vraka.
            </seg>
            <seg n="ef57f8e3">
              I ordet val ligger också att det måste finnas alternativ, två
              eller flera. I årets val finns det fyra alternativ att välja mellan.
              Det är alliansen, Socialdemokraterna, Miljöpartiet och Vänsterpartiet.
            </seg>
            <seg n="9ef5c230">
              Jag är tillräckligt gammal för att minnas Olof Palme. Jag kände
              honom också väl. Jag minns att han efter valet 1976 myntade ett
              begrepp om hur de borgerliga partierna då hade kommit till makten.
              Han sade: Det var limsticksprincipen. De satte upp olika förslag
              och fick alltid något napp på detta sätt. Det var alltid någon
              fluga som fastnade på limstickan.
            </seg>
            <seg n="2c24971f">
              I år har vi den omvända limsticksprincipen. Det finns alltså
              ett alliansförslag. Vi är inte eniga om allt i fråga om tekniker.
              Ett exempel på detta är fastighetsskatten. Men vi är jätteeniga
              i fråga om fastighetsskatten i den meningen att vi ska sänka den,
              medan de tre samverkande partierna, såvitt jag förstår, ska höja
              den. Det är ju det som är skillnaden. Tekniken och exakt hur man
              går till väga struntar väl väljarna i lite grann. Denna fråga
              brukar ju tas som det stora exemplet på borgerlig oenighet. Men
              här vi ju jätteeniga. Vi ska sänka skatten, inte höja den. Så
              här är det på område efter område.
            </seg>
            <seg n="50d017db">
              Men hur är det på den sidan som nu har regeringsmakten? Vänsterpartiet
              ska öka antalet offentliga tjänster med 200 000. Miljöpartiet
              bestämde på sin kongress i Borås att man skulle öka antalet nya
              jobb inom den gröna sektorn med flera hundra tusen. Och jag hörde
              senast i går att Socialdemokraterna lovade full sysselsättning,
              och Pär Nuder lovade både det ena och det andra. Det var ett vilt
              lovande, och allting var så väldigt bra.
            </seg>
            <seg n="28ad3dd2">
              Min fråga är: Ska man addera alla dessa saker? Det är väldigt
              oklart vad man får för något om man röstar på något av de tre
              andra partierna. Får man ett utträde ur EU, eller får man en närmare
              samverkan inom EU som Socialdemokraterna vill ha?
            </seg>
            <seg n="2ee7562f">
              Efter det förra valet fick vi en helt annan politik. De som röstade
              till exempel mot trängselskatt i Helsingfors fick det. Och så
              här är det.
            </seg>
            <seg n="07c1a985">
              Alliansen kommer med ett gemensamt valmanifest i augusti. När
              kommer den nuvarande regeringstrion med sitt förslag och sina
              erbjudanden till väljarna?
            </seg>
          </u>
          <note type="speaker" n="f663ac54">
            Anf. 9 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-5de3c0dc73023433-0" n="aeb93bb3" next="i-038494021e1b0a9c-0">
            <seg n="f061ad06">
              Fru talman! Det är glädjande, Gunnar Andrén, att ni åtminstone
              har kommit överens om att ni ska gå i en riktning. Men jag tycker
              inte att det räcker. Det räcker inte, utan man måste tala om vad
              man vill. Vad vill ni exempelvis med sjukförsäkringen? Det tror
              jag är oerhört viktigt för alla dem som i dag är arbetstagare
              och kanske oroliga för att bli sjuka. Hur många karensdagar ska
              vi få med en borgerlig regering?
            </seg>
          </u>
          <note n="9ea09077">
            Anf. 10 GUNNAR ANDRÉN (fp) replik:
          </note>
          <u who="christina_axelsson_a9a226" xml:id="i-038494021e1b0a9c-0" n="aeb93bb3" prev="i-5de3c0dc73023433-0">
            <seg n="d7495c90">
              Fru talman! På den frågan är det väldigt lätt att svara. En karensdag
              ska det bli.
            </seg>
            <seg n="8b0befd5">
              Men det Christina Axelsson skjuter in sig på omedelbart är frågan
              om Bankeryd. Efter Bankerydsöverenskommelsen, fru talman, har
              Socialdemokraterna tillsammans med sina två samarbetspartier lagt
              fram två nya budgetar. I de två budgetarna har de gjort otroligt
              mycket ändringar.
            </seg>
            <seg n="29f24561">
              Det är klart att allting för en ny regering måste anpassas lite
              grann efter den nya situationen. Det är en bättre ekonomisk situation
              i dag. Det är ju väldigt glädjande.
            </seg>
            <seg n="a2bfd215">
              Men det är ändå på det sättet, fru talman, att Christina Axelsson
              inte svarar på den viktiga frågan när det gemensamma valmanifestet
              från de tre partierna kommer. Det är det viktiga. Det är viktigt
              vilket håll vi ska gå åt. Det är riktigt. Det finns ett alliansförslag.
              Men åt vilket håll ska Socialdemokraterna, Vänsterpartiet och
              Miljöpartiet gå i EU-frågan? Ta det som exempel. Vilken väg ska
              ni gå i EU-frågan?
            </seg>
            <seg n="494ce904">
              Sjukförsäkringen lovar jag att vi ska lösa. Det är så, fru talman,
              att allianspartiernas politik syftar till att folk ska ha hundra
              procent i lön och inte vara sjuka.
            </seg>
          </u>
          <note type="speaker" n="1e45b5e2">
            Anf. 11 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-5de3c0dc73023433-1" n="aeb93bb3" next="i-038494021e1b0a9c-1">
            <seg n="d30e9cd4">
              Fru talman! Efter Bankeryd, säger Gunnar Andrén. Jag kan tala
              om att efter Bankeryd har ni väckt en gemensam motion med anledning
              av vår budget, den så kallade vårpropositionen. Den är på 66 sidor
              varav fyra rader handlar om miljöfrågor. Jämställdhet nämns på
              ett ställe, och där handlar det om kvinnligt företagande.
            </seg>
            <seg n="e22811cc">
              Jag undrar egentligen: Vad är det för politik ni kommer att föra,
              och vad är ni egentligen överens om?
            </seg>
            <seg n="5edca4e6">
              Men jag skulle också vilja ställa frågan till Gunnar Andrén:
              Hur många karensdagar jag uppfattade inte det riktigt kommer det
              att bli med en borgerlig regering?
            </seg>
          </u>
          <note n="c75a0bef">
            Anf. 12 GUNNAR ANDRÉN (fp) replik:
          </note>
          <u who="christina_axelsson_a9a226" xml:id="i-038494021e1b0a9c-1" n="aeb93bb3" prev="i-5de3c0dc73023433-1">
            <seg n="eae9c4a9">
              Fru talman! Jag ber det ärade auditoriet observera att Christina
              Axelsson inte svarade på min fråga, när det kommer ett gemensamt
              valmanifest. Hon ställer andra frågor till alliansen.
            </seg>
            <seg n="8d91428e">
              Vi har lagt fram mer omfattande program över huvud taget. Det
              har varit sex arbetsgrupper. Jag ser att Maria Larsson är här.
              Hon har lett en av arbetsgrupperna. Det har varit många arbetsgrupper.
              Det finns hur mycket material som helst. Men finns det något enda
              dokument från de tre partierna? Ni har haft ett gemensamt seminarium
              på Bommersvik med Miljöpartiet. Det är ungefär vad ni har haft.
              Vad har kommit ut av det?
            </seg>
            <seg n="c33bfa98">
              Vänsterpartiet lägger fram helt absurda förslag, enligt min mening.
              Är det de som gäller eller inte?
            </seg>
            <seg n="4576c191">
              Svenskt uran
            </seg>
          </u>
          <note type="speaker" n="34a0b58d">
            Anf. 13 BJÖRN VON DER ESCH (kd):
          </note>
          <u who="bjorn_von_der_esch_2e19ba" xml:id="i-c6c0bda92f9e7c93-0" n="a606ca94">
            <seg n="d06ebdfc">
              Fru talman! Det är inte särskilt populärt att i Sveriges riksdag
              diskutera frågor som rör vårt medlemskap i EU, allra minst före
              valet. Därför tänker jag göra det nu.
            </seg>
            <seg n="56d4e8f3">
              Olje- och energipriserna har rakat i höjden de senaste åren.
              I takt med det har kärnkraften åter aktualiserats i flera EU-länder.
              Många tänker bygga ut sin kärnkraft. Det betyder att uran och
              uranmalm kommer att stiga i värde.
            </seg>
            <seg n="48aecf55">
              Av EU:s sammanlagda urantillgångar finns inte mindre än 80 %
              i Sverige. Det är en utomordentligt värdefull naturtillgång för
              framtiden, men dessvärre inte för oss. Vi varken äger eller disponerar
              våra uranfyndigheter längre. Det finns nämligen inget svenskt
              uran. När vi skrev på Euratomavtalet överlämnade vi samtidigt
              såväl äganderätt som optionsrätt eller dispositionsrätt till EU
              inte riktigt allt, för vi får behålla 2 %. Det kallas för gemensam
              försörjningspolitik i EU på energiområdet.
            </seg>
            <seg n="d2bcfd69">
              Medborgarna har inte en aning om vad Sverige tvingades avhända
              sig i den gemensamma EU-politikens namn utan någon som helst ersättning.
              Vi klagar ibland på hög EU-avgift. Det är ett intet mot värdet
              av de naturtillgångar som vi förlorat beslutanderätten över. Vem
              bestämmer framöver var, när och hur det ska brytas uran, de som
              har fått dispositionsrätten eller vi som har lämnat den ifrån
              oss?
            </seg>
            <seg n="f7c96a2d">
              Vad gäller skogen, där Sverige är störst inom EU, sade vi redan
              för två år sedan att vi var villiga att gå till en gemensam skogspolitik
              och ge bort vår nationella beslutanderätt sånär som på 2 %.
            </seg>
            <seg n="5da39980">
              Sverige är EU:s rikaste land på naturtillgångar. Bryssel tackar
              och tar emot vatten, floder och gruvor. Vad står härnäst i tur?
            </seg>
            <seg n="5c9ac814">
              Det är en enorm förmögenhetsförflyttning från Sverige till Bryssel
              som medborgarna inte får höra ett enda ord om före valet. Jag
              menar att det är ett osannolikt svek av riksdagen gentemot kommande
              generationer. Kanske kommer de generationerna att undra vad vi
              fick i utbyte. Vad svarar vi då? Det kanske vi ska fundera på
              inför valet.
            </seg>
            <seg n="75b521a3">
              Kultur åt alla
            </seg>
          </u>
          <note type="speaker" n="6a7fa83a">
            Anf. 14 LARS-IVAR ERICSON (c):
          </note>
          <u who="unknown" xml:id="i-a9cac01df72c4613-0" n="51763045">
            <seg n="82345867">
              Fru talman! I ett väl fungerande samhälle är kulturen en viktig
              faktor. Kulturen står för kontinuitet och nyskapande och kan vara
              en pådrivare och en kritisk röst i samhällsdebatten. Därför är
              det viktigt att alla människor får tillgång till att utöva kultur.
            </seg>
            <seg n="f154d0d8">
              Centerpartiet vill verka för en kulturpolitik som riktar sig
              till alla människor, oavsett bostadsort, social eller ekonomisk
              status. Därför önskar vi en undersökning av om den kultur som
              i dag finansieras med statliga medel verkligen kommer alla till
              del. Vi vill diskutera hur den nationella kulturpolitiken kan
              anpassas till en föränderlig värld.
            </seg>
            <seg n="3a815da3">
              Jag vill ta upp några viktiga frågeställningar.
            </seg>
            <seg n="c0ed4359">
              Hur ska människor med funktionshinder få tillgång till kultur?
              Vi har i dag många samlingslokaler som ännu saknar ramper för
              rullstolsburna och hörselslingor. Vi vet att tillgången till kultur
              för synskadade är begränsad. Det är väldigt få tv-program som
              syntolkas eller har en uppläst textremsa. Och bristen på dövtolkar
              gör att döva har dålig tillgång till kulturutbudet. Det är väldigt
              sällan som teater och film syntolkas eller hörseltolkas.
            </seg>
            <seg n="e4d6ae44">
              Kulturen har en viktig roll för folkhälsan. I en situation där
              långtidssjukskrivningarna och förtidspensioneringarna ökar behövs
              det positiva motkrafter. Centerpartiet vill lyfta fram kulturen
              som en viktig faktor i folkhälsoarbetet och som en tillgång i
              rehabiliteringen av dem som går sjukskrivna eller förtidspensionerade.
              Kulturen kan då vara ett medel att vända en negativ trend till
              något positivt och medverka till framtidstro och återgång till
              arbetslivet. Vi vill till exempel att man ska kunna skriva ut
              en studiecirkel på recept.
            </seg>
            <seg n="2e46cc5f">
              Våra museer är en viktig del av kulturen. Vi behöver dem för
              att lagra erfarenheter och för att förstå de orsakssammanhang
              som har lett fram till vår tids komplexa verklighet. Därför är
              det angeläget att museerna utvecklar sin pedagogik så att de motsvarar
              behov och önskemål som allmänheten har, till exempel skolorna.
            </seg>
            <seg n="654836e0">
              Vi vill också verka för att stödet till läns- och hembygdsmuseerna
              ökar, för vi anser att kulturen ska finnas nära där människor
              bor och verkar.
            </seg>
            <seg n="d09d51aa">
              Fru talman! För att möta morgondagens kultur måste vi ta vara
              på det positiva som redan nu sker och visa öppenhet mot nya lösningar.
              På så sätt hjälper vi människor att utveckla kreativiteten och
              verka för samhällsutvecklingen. Centerpartiet vill få i gång många
              spännande samtal om kulturella framtidsfrågor. De frågeställningar
              som jag har tagit upp är bara några exempel på det som skulle
              kunna diskuteras mer.
            </seg>
          </u>
          <note type="speaker" n="de63e66b">
            Anf. 15 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-899c9dd98355de5e-0" n="fc8a1e13">
            <seg n="46b53498">
              Fru talman! Egentligen vill jag inte debattera med Lars-Ivar
              Ericson. Jag vill bara vid det här sista debattillfället till
              protokollet få fört en mycket känd tanke. Så länge som vi inte
              har en sund ekonomi för kulturen och det har vi inte dömer vi
              som sitter här och delar ut skattepengarna stora yrkeskategorier
              till ett slags pendlande mellan tiggeri av bidrag, arbetslöshet
              och repetition på a-kassa och så vidare.
            </seg>
            <seg n="54532086">
              Jag har talat och skrivit om detta under alla mina år i Sverige,
              och jag vet att de förbättringar som har åstadkommits är mycket
              små, inklusive det som gjorts av mitt eget parti, inklusive alliansens
              förslag. De är lite bättre, men det är för lite pengar. Vad har
              vi för rätt att döma människor som jobbar med kulturen till denna
              eländiga fattigdom?
            </seg>
          </u>
          <note type="speaker" n="e3458ac6">
            Anf. 16 LARS-IVAR ERICSON (c) replik:
          </note>
          <u who="unknown" xml:id="i-a9cac01df72c4613-1" n="51763045">
            <seg n="2d6b7ad7">
              Fru talman! Ana Maria Narti tar upp någonting mycket angeläget.
              Vi ska kunna förbättra villkoren för dagens kulturskapare. Jag
              tror att det kommer en hel del förslag på detta område, inte minst
              om vi får en ny regering till hösten.
            </seg>
          </u>
          <note type="speaker" n="096b7e48">
            Anf. 17 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-899c9dd98355de5e-1" n="fc8a1e13">
            <seg n="a31e417e">
              Fru talman! Låt oss hoppas på det. Jag har under alla dessa år
              haft en känsla av att jag är Kassandra. Jag talar, och ingen lyssnar.
            </seg>
          </u>
          <note type="speaker" n="729577f5">
            Anf. 18 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-0e7684976551d48f-0" n="aeb93bb3">
            <seg n="de41bc70">
              Fru talman! Studiecirkel på recept tycker jag verkligen är spännande.
              Jag tror att mycket mer kan göras för människors hälsa. Då skulle
              jag vilja fråga Lars-Ivar Ericson som ingår den berömda alliansen,
              eller maktalliansen eller vad man nu vill kalla sig för inför
              den 17 september: Hur kommer det här att fungera när andra partier
              vill dra ned på det stöd som i dag ges till våra studieförbund?
              Vem är det som ska hålla i de här studiecirklarna, om studieförbunden
              inte kommer att ha möjligheter att hålla på med den verksamhet
              som de redan i dag har?
            </seg>
          </u>
          <note type="speaker" n="6febacbb">
            Anf. 19 LARS-IVAR ERICSON (c) replik:
          </note>
          <u who="unknown" xml:id="i-a9cac01df72c4613-2" n="51763045">
            <seg n="a9cc2afc">
              Fru talman! När det gäller studieförbundens framtida verksamhet
              känner jag en ganska stor trygghet. Vi är fyra partier som samarbetar
              i alliansen, och tre av dem har redan tagit klar ställning för
              att studieförbunden ska kunna fortsätta med sin viktiga verksamhet.
              Jag vet att det fjärde partiet är på väg åt rätt håll, så jag
              tror säkert att vi kan komma överens om den frågan också.
            </seg>
          </u>
          <note type="speaker" n="abd9035b">
            Anf. 20 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-0e7684976551d48f-1" n="aeb93bb3">
            <seg n="617e71c1">
              Fru talman! Nu hör vi: Åt rätt håll, vi går åt rätt håll. Men
              det är inte så många dagar kvar till den 17 september, och väljarna
              vill ha besked. Hur blir det med studieförbunden? Kommer de att
              få medel så att de kan ta emot de patienter för vilka läkarna
              skriver recept på att de ska gå på studiecirklar?
            </seg>
            <seg n="712a51cb">
              Jag kan också passa på att fråga Lars-Ivar Ericson: Hur många
              karensdagar ska arbetstagarna få i sjukförsäkringen med en borgerligt
              ledd regering?
            </seg>
          </u>
          <note type="speaker" n="7fb138b5">
            Anf. 21 LARS-IVAR ERICSON (c) replik:
          </note>
          <u who="unknown" xml:id="i-a9cac01df72c4613-3" n="51763045">
            <seg n="c06547a0">
              Fru talman! Nu skulle vi tala om kultur.
            </seg>
            <seg n="6b6296c5">
              När det gäller studiecirklarna tror jag att vi kommer att presentera
              ett besked i augusti. Alla de frågor som vi är överens om är mycket
              mer omfattande än de frågor som regeringen och stödpartierna ännu
              inte har lyckats ge besked om.
            </seg>
            <seg n="1fae8a1d">
              Utbildning för yrkeslivet
            </seg>
          </u>
          <note type="speaker" n="bca5071e">
            Anf. 22 ULF NILSSON (fp):
          </note>
          <u who="ulf_nilsson_3de2dc" xml:id="i-283329cb86fd4001-0" n="2212671b">
            <seg n="768b2f6b">
              Fru talman! Jag pratade med en ung kille hemma där jag bor som
              gick ut gymnasieskolan förra våren. Han sade att han inte hade
              haft ett riktigt jobb sedan han gick ut skolan. Han sade ungefär
              så här om sig själv: Det är klart att jag borde ha pluggat mer
              när jag gick i gymnasiet, men samtidigt hade jag rätt svårt för
              särskilt matten. Jag pluggade inte i första hand för att komma
              in på högskolan. Enda gången jag kände att jag trivdes riktigt
              var när jag hade praktik hos en möbelsnickare en kort period.
              Men någon sådan utbildning fanns inte på min skola.
            </seg>
            <seg n="003b2372">
              Han är inte ensam. Han tillhör de 40 % av en årskull som inte
              når upp till 90 % Godkänd i gymnasiebetyget. Han tillhör dem som
              inte är förberedda för vare sig yrkeslivet eller högskolestudier.
            </seg>
            <seg n="71131472">
              I dag, fru talman, har vi en högkonjunktur, men vi har hög ungdomsarbetslöshet.
              Det finns många orsaker dåligt nyföretagande, dyrt för småföretagare
              att anställa, höga arbetsgivaravgifter och så vidare. En ny politik
              för företagare skulle utan tvivel ge fler ungdomar fler jobb.
              Men skolan är också en stor orsak till dagens situation. Fyra
              av tio når inte gymnasieskolans mål. När det gäller yrkesutbildningar
              är situationen värre. Hälften slås ut från yrkesutbildningarna.
              Aldrig tidigare har så många lämnat gymnasieskolan med stympat
              självförtroende som i dag.
            </seg>
            <seg n="5849fb8b">
              Därför är det dags att minska likriktningen i gymnasieutbildningarna.
              Det måste helt enkelt finnas yrkesutbildningar som ger gedigna
              yrkeskunskaper.
            </seg>
            <seg n="4f1a0bda">
              Nu har vi till exempel brist på hantverkare men nästan inga hantverksutbildningar.
              Sverige hade en gång i tiden en fungerande lärlingsutbildning.
              Den slogs sönder när företagen inte skulle få vara med i utbildningen.
              I vårt grannland Danmark utdelas 20 000 gesällbrev varje år, i
              Sverige ungefär 800.
            </seg>
            <seg n="9ef9c1af">
              Även efter gymnasieskolan är det viktigt med ordentliga yrkesutbildningar.
              Högskolan har byggts ut trots akademikerarbetslöshet, men en yrkeshögskola
              har vi inte fått än, trots att det finns ett väldigt stort behov
              av det.
            </seg>
            <seg n="b25721cb">
              Vi kan se den kvalificerade yrkesutbildningen, som vi från Folkpartiets
              sida skulle vilja bygga ut, som ett bra första steg för en riktig
              yrkeshögskola. Det är helt enkelt dags att uppvärdera praktiskt
              arbete.
            </seg>
            <seg n="e3ff8134">
              Därför föreslog Folkpartiet tillsammans med partierna i Allians
              för Sverige att en ny gymnasieexamen ska innehålla tre inriktningar:
              en studieförberedande som ger högskolebehörighet, en yrkesförberedande
              som ger en yrkesexamen, en lärlingsutbildning som leder till lärlingsexamen
              med gesällbrev.
            </seg>
            <seg n="80f0a295">
              Det är dags att satsa på yrkesutbildningar som ger gedigna yrkeskunskaper.
              Ingen ska behöva lämna gymnasiet utan en bra utbildning.
            </seg>
          </u>
          <note type="speaker" n="30e7d4ac">
            Anf. 23 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-0e7684976551d48f-2" n="aeb93bb3">
            <seg n="ca7bf7de">
              Fru talman! Det är glädjande att Ulf Nilsson slår ett slag för
              yrkesutbildning. Det tycker jag som socialdemokrat också är viktigt,
              och därför satsar vi på den typen av utbildning. Men vi ger inte
              avkall på att man ska behöva lära sig att räkna och skriva eller
              engelska även om man ska bli möbelsnickare. I dagens samhälle,
              med den globala konkurrens som vi har, behöver alla kunna de kärnämnen
              som vi har satt upp för skolan. Därför är det viktigt att man
              också anpassar undervisningen så att alla tar till sig, lär sig
              och lever upp till de mål för skolan som vi har. Där finns det
              säkert mycket att göra.
            </seg>
            <seg n="2ff87a1b">
              Då skulle jag vilja fråga Ulf Nilsson: Tror Ulf Nilsson att skolan
              kommer att bli bättre när ni vill ta bort ungefär var femte skattekrona?
              Tror Ulf Nilsson verkligen att det kommer att gynna utvecklingen
              av vår gemensamma skola?
            </seg>
          </u>
          <note type="speaker" n="b9e53e3e">
            Anf. 24 ULF NILSSON (fp) replik:
          </note>
          <u who="ulf_nilsson_3de2dc" xml:id="i-283329cb86fd4001-1" n="2212671b">
            <seg n="6f720d1e">
              Fru talman! Det viktigaste är naturligtvis att alla elever i
              gymnasieskolan får en bra utbildning. Alla ska naturligtvis inte
              bara lära sig att läsa och skriva utan också lära sig litteratur
              och historia, lära sig samhällskunskap och engelska. Men vi ska
              inte ha samma kurser i de olika gymnasieämnena. På till exempel
              fordonsprogrammet här i Helsingfors har mer hälften av programmets
              elever Icke godkänd på mattens nationella prov. Talar man med
              elever på fordonsprogrammet så säger de: Jag vill gärna läsa böcker
              och svenska men inte lika mycket litteraturhistoria som den som
              går på studieförberedande program.
            </seg>
            <seg n="b35ebb4e">
              En tredjedel av kurserna i gymnasieskolan är gemensamma oavsett
              vilken inriktning man har. Det tycker vi är fel. Hur länge ska
              Socialdemokraterna fortsätta att försöka lösa det här med samma
              recept som har lett till en ökad utslagning? Kom ihåg, Christina
              Axelsson, att så här många har aldrig lämnat gymnasieskolan utan
              godkända betyg.
            </seg>
          </u>
          <note type="speaker" n="085f4174">
            Anf. 25 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-0e7684976551d48f-3" n="aeb93bb3">
            <seg n="fd11bf18">
              Fru talman! Samma recept, säger Ulf Nilsson. Det verkar som att
              ni i alliansen är mycket inriktade mot den sektorn.
            </seg>
            <seg n="d7784767">
              Vi vill satsa på en skola som ska vara bäst för alla naturligtvis.
              Men Ulf Nilsson svarade inte på min fråga: Hur ska er skola kunna
              bli bättre när ni kommer att ta bort var femte skattekrona? Det
              kommer ju att betyda att ni får skära ned väldigt mycket också
              på undervisningen. Är det marknadskrafterna som ska lösa det?
            </seg>
          </u>
          <note type="speaker" n="bdeb9c6e">
            Anf. 26 ULF NILSSON (fp) replik:
          </note>
          <u who="ulf_nilsson_3de2dc" xml:id="i-283329cb86fd4001-2" n="2212671b">
            <seg n="66421eee">
              Fru talman! SCB tog fram siffror för ganska kort tid sedan. För
              ungefär fem år sedan var det 20 % barn till lågutbildade föräldrar
              som misslyckades med att nå behörighet till gymnasieskolan. I
              dag, fem år senare, är det 30 % barn till lågutbildade föräldrar
              som misslyckas med att nå målen på gymnasieskolan. Socialdemokraternas
              politik har misslyckats med att skapa en klassresa för barnen.
            </seg>
            <seg n="e7962aed">
              Myterna om de hastiga skattesänkningarna hinner vi inte gå in
              på nu, men vi har visat flera gånger att de är väldigt fel. Vi
              föreslår inga besparingar för skolan.
            </seg>
          </u>
          <note type="speaker" n="2386715c">
            Anf. 27 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-d3a6611839053bcd-0" n="7891e0b6">
            <seg n="df0012cf">
              Fru talman! Utanför Riksdagshuset är det sommar, värme och sol,
              äntligen. Och många skolbarn som lämnade skolan förra veckan eller
              som gör det den här veckan ser naturligtvis fram emot ett ljuvligt
              och härligt sommarlov med en riktigt svensk sommar. För alla som
              lämnar skolan är dock inte framtiden riktigt så ljus, även om
              åtminstone de som lämnade gymnasiet och paraderade förbi mitt
              fönster därhemma förra veckan sjöng den ljusnande framtid är vår.
            </seg>
            <seg n="c0c67163">
              Verkligheten är att den framtiden inte är så ljus som den borde
              vara för alla. Ungdomsarbetslösheten ökar, hemma i mitt län Västmanland
              till och med vecka för vecka. Människor lämnas utanför. Unga människor
              får inte chansen att ens komma in och vara med i samhällsgemenskapen
              utan hänvisas till passivitet. Det är lätt att tappa framtidstron.
            </seg>
            <seg n="5fd5def3">
              Samtidigt berättar många arbetsgivare om raka motsatsen, det
              som borde vara raka motsatsen, att ett av deras största problem
              och kanske en av de främsta anledningarna till att de inte anställer
              är att de som finns att anställa inte har rätt kunskaper, de kunskaper
              som man efterfrågar. Efterfrågan ökar på rätt sorts yrkesutbildad
              arbetskraft. Med fler som hade en gedigen, rejäl yrkesutbildning
              skulle också fler få riktiga jobb, fler få chansen att vara med.
            </seg>
            <seg n="eb3e22e6">
              Varför är det då inte så? Ja, jag är övertygad, fru talman, om
              att det beror på det stelbenta skolsystem som vi har i vårt land,
              där barn ska stöpas likt tennsoldater i en och samma form och
              inte får chansen att bli sedda och bekräftade som de är, inte
              får chansen att få de kunskaper och färdigheter som de behöver.
            </seg>
            <seg n="8d73ae67">
              Det är därför vi kristdemokrater vill slå ett slag för utbildning,
              yrkesutbildning. Det är därför vi vill se en modern lärlingsutbildning
              i gymnasieskolan, en modern lärlingsutbildning som inte bara är
              den halvmesyr som nu är på väg. Det är därför vi vill införa,
              enligt en finländsk modell, en yrkeshögskola som uppvärderar yrkeskunskapen
              och ger människor de kunskaper de behöver för ett gott liv som
              arbetstagare och entreprenörer. Det är därför vi vill se mer av
              flexibilitet i utbildningen, så att alla inte bara ska med utan
              också, fru talman, får vara med.
            </seg>
          </u>
          <note type="speaker" n="c3718e8a">
            Anf. 28 LARS-IVAR ERICSON (c) replik:
          </note>
          <u who="unknown" xml:id="i-a9cac01df72c4613-4" n="51763045">
            <seg n="a46db129">
              Fru talman! Jag instämmer med tidigare talare om att vi behöver
              en uppvärdering av handens kunskaper och att vi behöver fler ungdomar
              som utbildar sig för handens yrken.
            </seg>
            <seg n="02ec0c94">
              Jag har en fråga till Torsten Lindström, som jag antar känner
              till studievägledningens betydelse när ungdomar ska välja utbildningsväg.
              Hur ska man kunna få studievägledare att inspirera dagens ungdomar
              att söka sig till program som utbildar för hantverksyrken?
            </seg>
            <seg n="105b20ec">
              Jag har ett exempel från södra Sverige. Det var en ung man som
              kom till studievägledaren och sade: Jag vill utbilda mig till
              billackerare. Men han fick då svaret: Med de betygen tycker jag
              att du borde gå samhällsprogrammet.
            </seg>
          </u>
          <note type="speaker" n="4e3a1e17">
            Anf. 29 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-d3a6611839053bcd-1" n="7891e0b6">
            <seg n="959d6712">
              Fru talman! Det är en oerhört angelägen fråga som Lars-Ivar Ericson
              tar upp, och jag delar till fullo hans positiva inställning till
              betydelsen av en väl fungerande studie- och yrkesvägledning. Det
              hade vi också i ännu högre grad kunnat ha i vårt land ifall vi
              hade fått den nya skollag som det har pratats om under väldigt
              många år. Kristdemokraterna har i det sammanhanget drivit frågan
              om att tydliggöra betydelsen av en fungerande studie- och yrkesvägledning.
              Tyvärr är det så att den skollagen har dragits i en långbänk jag
              höll på att säga näst intill utan motsvarighet i det socialdemokratiska
              regeringskansliet. Det har ju faktiskt inte kommit någon sådan
              skollag, trots att det fanns ett i många stycken bra utredningsförslag
              för några år sedan, i början av mandatperioden. Hade vi fått den
              nya skollagen hade vi också haft chans att uppvärdera studie-
              och yrkesvägledningen, vilket vi är väldigt positiva till.
            </seg>
            <seg n="d6862bab">
              Men, fru talman, jag är naturligtvis hoppfull om att Lars-Ivar
              Ericson och jag tillsammans efter valet ska få chansen att rätta
              till detta misslyckande.
            </seg>
          </u>
          <note type="speaker" n="582a1bd4">
            Anf. 30 LARS-IVAR ERICSON (c) replik:
          </note>
          <u who="unknown" xml:id="i-a9cac01df72c4613-5" n="51763045">
            <seg n="dee15e5d">
              Fru talman! Om vi nu tänker oss att ungdomar ska kunna utbilda
              sig för framtida yrken inom hantverk och liknande sysselsättningar
              är det viktigt att man får ett bättre samarbete mellan skolan
              och företagen. Jag undrar om Torsten Lindström har några tankar
              på hur detta samarbete skulle kunna utvecklas ytterligare.
            </seg>
          </u>
          <note type="speaker" n="625b2df9">
            Anf. 31 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-d3a6611839053bcd-2" n="7891e0b6">
            <seg n="6523f6c0">
              Fru talman! Samverkan mellan företag och skola är naturligtvis
              en av nycklarna till att få en väl fungerande ingång i yrkeslivet
              men också till att väcka ett intresse för entreprenörskap hos
              unga människor. Ibland fokuserar vi för mycket på arbetstagartanken.
              Vi behöver också ge chansen för flera unga att komma ut i arbetslivet,
              möta småföretagare och upptäcka: Wow, jag kan faktiskt få chansen
              att förverkliga mina inneboende livsdrömmar också som entreprenör.
              Då är det oerhört viktigt att skapa sådana mötesplatser. Därför
              är ett nytt lärlingsprogram, som vi kristdemokrater tillsammans
              med våra vänner i alliansen driver, ett mycket viktigt steg i
              den riktningen, så att alla får chansen att vara med.
            </seg>
          </u>
          <note n="008af3a1">
            Demokrati och ungt val
          </note>
          <note type="speaker" n="36c08017">
            Anf. 32 ANA MARIA NARTI (fp):
          </note>
          <u who="ana_maria_narti_1cdb99" xml:id="i-899c9dd98355de5e-2" n="fc8a1e13">
            <seg n="02702899">
              Fru talman! Jag har begärt ordet för att ställa frågor.
            </seg>
            <seg n="5be77bcb">
              Det har via en undersökning kommit fram att väldigt många unga
              människor i Sverige i dag skulle rösta på ett främlingsfientligt
              parti.
            </seg>
            <seg n="73702cf1">
              En storm har blossat upp kring den så kallade fildelningen. Musik
              och filmer visar sig vara viktigare än arbetslöshet eller stora
              brister i skolan. Jag tycker att vi allihop bör gå hem och ställa
              oss frågan: Vad har vi gjort för fel?
            </seg>
            <seg n="6595182c">
              Jag har några förslag men inget säkert heltäckande svar. Ett
              förslag är språket. Vi talar så ofta med tomma ord, mina vänner.
              Vi upprepar slagord. Vi låtsas att verkligheten inte finns. Det
              är klart att ingen ung människa vill lyssna på det där. När Göran
              Persson går ut och säger att arbetslösheten inte är ett stort
              problem, då förstår jag att folk vänder ryggen till en sådan politik.
            </seg>
            <seg n="924ecb71">
              Språket är säkert ett mycket stort problem för oss. Vi måste
              lära oss att tala vardagsspråk, och vi måste lära oss att tala
              om verkligheten, fakta, och inte upprepa våra gamla tråkiga, tomma
              slagord.
            </seg>
            <seg n="6082b215">
              Slöseriet: Alla vet i dag att den svenska skolan är den dyraste
              i hela världen, och alla vet också att denna skola ger mycket
              dåliga resultat. Självfixeringen: Vi tänker så mycket på våra
              partier, var och en av oss. Men vi glömmer dialogen med väljarna.
              Då går vi som ekorrar i ett hjul. Vi har en myt om det starka
              samhället som skapar en känsla av att allt lugnar sig och löser
              sig av sig självt. Och om man inte får arbete får man i alla fall
              bidrag. Vad är detta för slags trygghet som vi erbjuder de unga?
              Vi erbjuder dem utanförskap och passivitet.
            </seg>
            <seg n="5482fafd">
              Och sedan har vi den smutsiga politiska debatten. Jag ska ta
              ett exempel, för jag har bara några sekunders talartid kvar. Det
              är det berömda hyrestaket. Det är inte sant att vi vill plocka
              bort hyrestaket. Det är inte sant. Men så låter det i de politiska
              motståndarnas propaganda. När sanningen inte respekteras kan vi
              inte vänta oss att de unga lyssnar på oss.
            </seg>
          </u>
          <note type="speaker" n="fa675d85">
            Anf. 33 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-c6c0bda92f9e7c93-1" n="a606ca94">
            <seg n="c891b012">
              Fru talman! Ana Maria Narti nämnde språket här, och jag tror
              att det är alldeles riktigt. Hon snuddade också vid främlingsfientliga
              partier. Jag tror kanske att det är det som det ligger närmast
              till hands att försöka rätta till, vår attityd till sådana partier,
              före valet. Språket tar tid. Det är ju inte bara främlingsfientliga
              partier som vi ställer oss väldigt tveksamma till. Det finns partier
              som inte tillhör de etablerade men som möter ett stort intresse
              ute bland medborgarna just för att de är nya. De är inte särskilt
              extrema, men de har inte en chans att få komma in i den politiska
              debatten före valet. Jag tror att det är det som är så farligt.
              Det gör människor frustrerade.
            </seg>
          </u>
          <note type="speaker" n="1d2d3cda">
            Anf. 34 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-899c9dd98355de5e-3" n="fc8a1e13">
            <seg n="20db2e96">
              Fru talman! Jag tror att vi borde vara väldigt försiktiga med
              alla förenklade politiska lösningar som kommer från alla möjliga
              håll. Jag har försökt skriva en längre text den senaste tiden
              om vad det är som förför unga människor när det gäller totalitär
              politik. Det gäller faktiskt en förförelse. I den häxsoppa som
              bär fram totalitära tendenser tror jag att de förenklade politiska
              påståendena är en av de giftigaste ingredienserna. Det måste vi
              jobba ordentligt emot.
            </seg>
          </u>
          <note type="speaker" n="f0eca62e">
            Anf. 35 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-c6c0bda92f9e7c93-2" n="a606ca94">
            <seg n="2ca6b4f3">
              Fru talman! Jag håller helt med, men jag tror inte att man jobbar
              emot effektivt genom att låtsas att de inte finns. Sedan handlar
              det ju inte bara om extrema partier. Det handlar, skulle jag vilja
              säga, om partier som har en annan uppfattning i många frågor.
              Låt mig bara nämna Junilistan. Det kan väl inte vara något extremt
              parti? Var kommer de till exempel in i den politiska debatten?
              Det finns liknande partier, Sjukvårdspartiet och annat. De kommer
              inte med i debatten, och de är absolut inte extrema.
            </seg>
          </u>
          <note type="speaker" n="bf8a506c">
            Anf. 36 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-899c9dd98355de5e-4" n="fc8a1e13">
            <seg n="b1d496d0">
              Fru talman! Jag tror att en av de viktigaste sidorna i den här
              svåra diskussionen om riktig dialog, riktig kommunikation med
              väljarna, också har att göra en del politiska äventyrare. När
              en situation inte är så säker, så klar, så tydlig, försöker vissa
              grupper och vissa individer väldigt fort känna en bra plats. En
              annan sak är politiken som bygger på hat och våld. Och det måste
              vi bekämpa.
            </seg>
            <seg n="15be2fc1">
              Statliga företag
            </seg>
          </u>
          <note type="speaker" n="81807838">
            Anf. 37 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-38b08cf42f77f8b4-0" n="672b1c3c">
            <seg n="efd7d63d">
              Fru talman! För några veckor sedan slutförde det statliga bolaget
              Posten ett förvärv av ett privat bolag som heter Strålfors. Den
              totala köpeskillingen uppgick till ungefär 2 miljarder kronor,
              vilket får betraktas som ett ganska högt belopp eftersom Strålfors
              hade visat upp en vinst på ungefär 20 miljoner kronor som bäst.
              Ekonomer vet att det där gör ett PE-tal på hundra, och det är
              väldigt högt värderat.
            </seg>
            <seg n="b7d66f8d">
              Det är inte bara det att Posten går ut och förvärvar privata
              bolag. Det här bolaget förvärvas också med en premie. Man bjöd
              30 % mer än vad marknaden tyckte att företaget var värt. Om man
              räknar om detta i kronor och ören betyder det att 600 kr var ett
              övervärde. Av detta tillföll ungefär 400 miljoner kronor huvudägaren,
              en privat familj som heter Parkander.
            </seg>
            <seg n="d0f48d22">
              Ja, säger man från Postens sida, så gör man på marknaden. Och
              så gör man också på marknaden. Men Posten är inte ett vanligt
              bolag. Posten är ett statligt bolag. Posten ägs av det svenska
              folket. Posten har också ett public service-uppdrag genom att
              förse svenskarna med post- och kassaservice. Postens ledning har
              nu, genom sitt förvärv av Strålfors, bestämt sig för att man ska
              ändra inriktning på Posten. Man ska nu satsa internationellt.
              Det är alltså en internationell expansion som står för dörren.
            </seg>
            <seg n="851c1bd7">
              Det är ett stort belopp, och det är en väsentlig förändring av
              verksamhetsinriktningen. Men hur många i riksdagen var inkopplade
              i detta ärende? Förekom det över huvud taget någon diskussion
              om detta i riksdagen? Svaret är nej, för Posten bedrivs som ett
              aktiebolag. Den insyn som sker i de statliga aktiebolagen sker
              endast genom ägarförvaltningen, som finns i Näringsdepartementet.
            </seg>
            <seg n="fa52dfbd">
              Då undrar jag förstås: Är detta en ordning som vi tycker är bra?
              Om vi räknar ut det sammanlagda värdet på statliga bolag skulle
              det mellan tummen och pekfingret uppgå till ungefär 1 000 miljarder
              kronor, ungefär 30 % av bnp. Detta är en tillgångsmassa. Detta
              är en verksamhet som sker utan att de egentliga ägarna har möjlighet
              till insyn och kontroll i verksamheten. Från regeringens sida
              slår man bara ifrån sig och säger: Ja, men de levererar vinster.
              Visst kan man säga att de levererar vinster. Men det är inte det
              som är poängen med den statliga verksamheten, att man ska leverera
              vinster, utan ägaren har ett rättmätigt krav på insyn och kontroll
              över det som händer.
            </seg>
            <seg n="c1347d6c">
              Från alliansens sida har vi ofta kritiserats för att vi vill
              sälja ut statliga bolag, och vi vill också sälja ut statliga bolag.
              Vi har en lista på vilka vi vill sälja ut. Från regeringens sida
              menar man att detta är ett förfärligt tänkande. Men vad vill regeringen?
              Tycker man att det är en bra ordning att det som händer i de statliga
              bolagen skyddas av aktiebolagslagen, som går före den offentligrättsliga
              lagen? Tycker man att det är en bättre ordning än att man överlåter
              en del av de statliga bolagen till den privata marknaden så att
              de får skötas enligt de principer som gäller där? Det som finns
              kvar ska också, mina vänner, vara skött och lett i en sådan form
              att ägaren har insyn och kontroll över verksamheten.
            </seg>
          </u>
          <note n="1fc47830">
            Yrkeshögskola
          </note>
          <note type="speaker" n="3afab2c6">
            Anf. 38 YVONNE ANDERSSON (kd):
          </note>
          <u who="yvonne_andersson_b37e40" xml:id="i-6f36969d2ada1e0f-0" n="830712b3" next="i-e02a80b102bb5d8c-0">
            <seg n="0bf6cb60">
              Fru talman! Jag skulle gärna vilja börja med en bild. Jag älskar
              praktpetunior, och det är sommar nu. Men för att de ska blomma
              riktigt bra behöver de rätt plats. I dag är det examenstider och
              många ungdomar lämnar gymnasiet, precis som nämnts tidigare. Regeringen
              har satt som mål att 50 % ska gå vidare till akademisk universitetsutbildning
              och högskoleutbildning, men det finns inget självklart mål för
              övriga 50 %. Ändå förväntar vi oss att de ska blomma!
            </seg>
            <seg n="b008222c">
              För att använda den bilden igen: 50 % av våra ungdomar i dag
              har ingen självklar känsla för vart de ska gå vidare, och de behövs.
              I mitt län, Östergötland, har BT Industrier nu fått importera
              arbetskraft till verkstadsindustrin, för det finns inte att tillgå.
              Jo, det finns, men då, fru talman, har de varit tvungna att genomgå
              en uppdragsutbildning när de först har varit i Länsarbetsnämndens
              register.
            </seg>
            <seg n="e189475b">
              På det här sättet handskas vi med unga människor, unga petunieplantor
              som ska blomma i ett bra och välskött samhälle. Vi kristdemokrater
              anser att alla ungdomar är lika mycket värda och har möjligheten
              att blomma utifrån sina förmågor.
            </seg>
            <seg n="4769aae6">
              Därför vill vi ha en yrkeshögskola.
            </seg>
            <seg n="d4c1c8a3">
              Jag måste så här i slutet av en mandatperiod få ställa den fråga
              som jag har funderat på år efter år. Hur kan en socialdemokratisk
              regering med stöd från Vänsterpartiet och Miljöpartiet framhärda
              i att förneka handens kunskap så till den grad att man låter ungdomar
              gå arbetslösa för att de ska få en plats och förkovra sig inom
              det område som de har läggning och utbildning för?
            </seg>
            <seg n="ec3c2945">
              Hur kan det så kallade arbetarpartiet, som en gång stod upp för
              arbetets värde, förneka det praktiska arbetets värde och inte
              se den kunskapen som lika viktig som den teoretiska kunskapen?
            </seg>
            <seg n="64a6a1a5">
              Det är en fråga som jag har ställt mig, och jag vill ställa den
              här i kammaren.
            </seg>
            <seg n="2e449a76">
              I samma tid som vi efterfrågar tekniskt kunnande och mer intresse
              för naturvetenskap och teknik förvägrar vi dem som har intresse
              för teknik och praktisk förmåga att förkovra sig. Det kommer jag
              att efterlysa framöver ända tills vi får ett svar. Någon gång
              måste vi väl ändå få det så kallade arbetarpartiet att acceptera
              arbetets värde för våra ungdomar.
            </seg>
          </u>
          <note n="ae6ff93d">
            Anf. 39 TREDJE VICE TALMANNEN:
          </note>
          <u who="yvonne_andersson_b37e40" xml:id="i-e02a80b102bb5d8c-0" n="830712b3" prev="i-6f36969d2ada1e0f-0">
            <seg n="78955a26">
              Detta får avsluta debattimmen. Den har pågått nästan exakt en
              timme. Jag tackar alla deltagande ledamöter.
            </seg>
          </u>
          <note n="2367039d">
            4 § Förnyad bordläggning
          </note>
          <note n="017fec69">
            Föredrogs och bordlades åter
          </note>
          <note n="ef901185">
            5 § Förnybar el med gröna certifikat och Miljövänlig el med vindkraft
          </note>
          <note n="516a90d0">
            Föredrogs
          </note>
          <note type="speaker" n="50e4765c">
            Anf. 40 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-38b08cf42f77f8b4-1" n="672b1c3c">
            <seg n="ebd63acd">
              Fru talman! Jag undrar om någon i detta land är nöjd med regeringens
              politik på elmarknadsområdet. Det skulle väl i så fall vara ägarna
              och ledningen till eljättarna Vattenfall, Fortum och Eon som kan
              glädja sig åt rekordvinster. Dessa är nu inte främst ett resultat
              av deras egna ansträngningar utan av den förda politiken.
            </seg>
            <seg n="dfd74a74">
              Avregleringen, införandet av utsläppsrätterna och elcertifikaten
              har skickat upp elpriserna i det blå. Detta har särskilt gynnat
              de elproducenter som inte släpper ut koldioxid, bland annat statliga
              Vattenfall.
            </seg>
            <seg n="d688ea5a">
              En kombination av politisk klåfingrighet, överdrivna miljöambitioner
              och inhemsk politisk kohandel har lett till att elmarknaden har
              blivit ett gungfly ett för kunderna dyrt sådant. Frågan är om
              inte de gröna elcertifikaten är det bästa exemplet på detta politiska
              virrvarr.
            </seg>
            <seg n="f1bebc8c">
              Låt mig först som sist slå fast att vi moderater inte tycker
              om elcertifikaten. Vi var emot dem när de infördes och vi vill
              ta bort dem. Vi är nu beredda att låta detta ske i ordnade former
              så att de som gått in i systemet med nuvarande regler inte ska
              behöva drabbas på ett orimligt sätt av att spelreglerna ändras
              i halvtid.
            </seg>
            <seg n="653cefaf">
              Vi är emot de gröna elcertifikaten av flera skäl. De innebär
              en maktöverföring till politikerna. Detta ogillar vi. Politiker
              är inte bättre, snarare sämre, än marknadens alla aktörer på att
              bestämma vad som ska produceras och konsumeras och hur.
            </seg>
            <seg n="cc05de8b">
              Därför vill vi inte i onödan överlåta makt till det politiska
              samhället vare sig på den ekonomiska marknadens eller det civila
              samhällets bekostnad. Till skillnad från de partier som utgör
              regeringsunderlaget tror vi att sådant bara leder till suboptimeringar
              och onödig styrning. Politik vägleds mer av vad som är politiskt
              möjligt än av vad som är samhälleligt önskvärt. Under regeringen
              Perssons tid har vi sett många exempel på att så är fallet.
            </seg>
            <seg n="7f0ea71f">
              Vi menar från moderat håll att de gröna elcertifikaten flyttade
              fram räckvidden för det politiska beslutsfattandet på ett olyckligt
              sätt. Det har lett till ökat krångel och ökat politiskt godtycke.
              Men ska då inte politikerna gå före och ta det miljöpolitiska
              ansvaret och lägga ut kraftfulla styrmedel så att de miljöpolitiska
              kan målen uppnås?
            </seg>
            <seg n="e0e46b93">
              Jo, vi inser också från moderat håll att marknadernas krafter
              ibland måste tämjas. Men detta kan ske på olika sätt och med olika
              medel. De gröna elcertifikaten är en för långtgående styrning.
              De innebär att man ger politiker och myndigheter rätten att bestämma
              vilket slags elproduktion som ska ges stöd och vilken som inte
              ska ges stöd. Vindkraftverk ja. Småskalig vattenkraft nej. Man
              kan undra på vilka grunder en sådan klassificering har skett.
            </seg>
            <seg n="1fffc11c">
              De gröna elcertifikatens största förtjänst, fru talman, är att
              utan dem hade vi inte sett så många propellrar i det blå. Å andra
              sidan hade elpriset varit lägre, något som jag tror att de flesta
              uppskattar mer än vindkraftens eventuella arkitektoniska skönhet.
            </seg>
            <seg n="0cae4893">
              Värt att notera är att träffsäkerheten är svag. Hälften av det
              stöd som var tänkt att gå till producenter av förnybar el hamnar
              någonstans hos mellanhänderna.
            </seg>
            <seg n="2e53e914">
              Fru talman! Det är också viktigt att påpeka att utvecklingen
              bitvis har gått förbi elcertifikaten, eller mer korrekt uttryckt
              det som hänt under senare år har gjort elcertifikaten mindre angelägna.
              Det är också ett resultat av konkret och explicit politiskt beslutsfattande.
              Jag tänker på utsläppsrätterna.
            </seg>
            <seg n="636dbd83">
              De infördes för några år sedan för att begränsa utsläppen av
              koldioxid och därigenom försöka minska växthuseffekten. Produktion
              av miljöfarlig el skulle belastas med särskilda kostnader utsläppsrätter
              medan el som inte är av den beskaffenheten skulle slippa den kostnaden.
              Tanken var att man den vägen skulle uppmuntra produktionen av
              ny miljövänlig el.
            </seg>
            <seg n="214c408e">
              Förmodligen kommer detta att inträffa någon gång i framtiden.
              Det är oklart när. Det tar tid, och för att så ska ske krävs att
              en rad restriktioner som rör utbyggnaden av till exempel storskalig
              vattenkraft och kärnkraft måste avvecklas innan vi får en storskalig
              utbyggnad av förnybar el. Till dess får vi nöja oss med de höjda
              elpriserna.
            </seg>
            <seg n="4545ebca">
              Värt att notera är att det som ska betraktas som förnybar el
              i dag borde gynnas av utsläppsrätterna de belastas inte av utsläppsrätter
              och av elcertifikaten. Det är med andra ord dubbelt stöd både
              hängslen och livrem.
            </seg>
            <seg n="ebb4185e">
              Från moderat håll tycker vi att denna dubbla subvention är att
              gå lite väl långt. Det finns risk att det låser fast elproduktionen
              i en struktur som inte skulle klara sig utan detta dubbla stöd.
              Vi är av den uppfattningen att det hade räckt med utsläppsrätterna
              som en stimulans att uppmana ny produktion av förnybar el.
            </seg>
            <seg n="21f74069">
              Fru talman! Med detta sagt skulle vi kunna yrka avslag på hela
              propositionen. Vi har dock valt att inte göra så. Givet att man
              ska ha det här systemet, som vi alltså i grunden ogillar, är trots
              allt de förslag som regeringen har kommit med bättre än det nuvarande
              systemet. Regeringens förslag som det kommer fram i propositionen
              ökar långsiktigheten. Det är bra. Energiinvesteringar är långsiktiga
              till sin natur.
            </seg>
            <seg n="b3652735">
              Vi tycker också att det är bra att man från regeringens sida
              har övergivit klassificeringen enligt vilken vissa företag ska
              undantas från kvotplikten. Tidigare användes enbart branschtillhörighet
              som instrument. I dag vill man luckra upp det en smula.
            </seg>
            <seg n="6ecdf1c6">
              Vi tycker däremot att regeringens förslag inte är tillräckligt
              bra. Det är för trubbigt och godtyckligt. Vi vill uppmana regeringen
              att återkomma till riksdagen med ett bättre genomarbetat förslag.
            </seg>
            <seg n="1a1b3a4f">
              Det finns också inslag i propositionen som vi ogillar skarpt.
              Det handlar om att regeringen är mer ambitiös i sin målsättning
              än Energimyndigheten har varit. Regeringen har som mål att det
              2006 ska vara 17 terawattimmar som består av förnybar el. Energimyndigheten
              har sagt 15 terawattimmar. Vi tycker att Energimyndighetens mål
              verkar vara en rimlig och realistisk målsättning. Man ska i varje
              fall inte lägga ribban högre än så.
            </seg>
            <seg n="466b5c8a">
              Vidare är vi kritiska till regeringens förslag om att kostnaden
              för elcertifikat inte ska synas direkt på elräkningen. Det är
              liksom ett sätt att smygvägen införa olika typer av stöd utan
              att skattebetalarna och konsumenterna ser vad de här stöden och
              den här politiken kostar. Just genom att synliggöra detta känner
              konsumenterna att det var värt politiken eller att det inte var
              värt de här åtgärderna. Jag gissar att de flesta skulle tycka
              som vi, det vill säga att det inte är värt elcertifikaten.
            </seg>
            <seg n="f3f9e60e">
              Fru talman! Vi är förstås också väldigt kritiska till att den
              småskaliga vattenkraften ska behandlas så njuggt, så snålt. Vi
              kan inte förstå varför inte småskalig vattenkraft ska betraktas
              på samma sätt som elkraftverken.
            </seg>
            <seg n="bd417c8f">
              Fru talman! Elproducenterna har på senare tid fått ta emot mycket
              kritik främst för de höga elpriserna. Regeringens företrädare
              har gläfst lite, men några kraftfulla tag har inte tagits.
            </seg>
            <seg n="9263ba01">
              Hela marknaden har utvecklats till en politisk lekstuga där besluten
              vägletts av diffusa miljöaspekter i kombination med hårda vinstintressen.
              Det har inte blivit bättre, och det har inte blivit billigare.
            </seg>
          </u>
          <note n="f1186465">
            Med dessa ord ställer jag mig bakom samtliga moderata reservationer
            i betänkandena NU17 och NU21. Beträffande NU17 yrkar jag bifall
            till reservation 1 under punkt 1. Med NU21 är det på samma sätt.
            Där yrkar jag alltså bifall till reservation 1 under punkt 1.
          </note>
          <note type="speaker" n="f373ae5e">
            Anf. 41 NYAMKO SABUNI (fp):
          </note>
          <u who="nyamko_sabuni_fae1bc" xml:id="i-0076cca97d59f671-0" n="986e4a79">
            <seg n="3fa9e13f">
              Fru talman! Anne-Marie Pålsson har på ett förträffligt sätt presenterat
              bristerna i de båda betänkanden som vi nu debatterar. Jag skulle
              ändå vilja förtydliga Folkpartiets ställningstagande i frågan.
            </seg>
            <seg n="8d4bf148">
              Vi var också emot elcertifikatssystemet när det år 2003 infördes.
              Vi befarade att systemet skulle komma att omgärdas av en omfattande
              administration och byråkrati, vilket också blev fallet.
            </seg>
            <seg n="6561db1e">
              Ett elcertifikatssystem är ett ineffektivt och för konsumenterna
              mycket dyrt sätt att stödja förnybara energikällor. Hade subventionerna
              till förnybara energikällor bekostats via statsbudgeten hade det
              antagligen kostat oss som skattebetalare mycket mindre än det
              i dag kostar oss som elkonsumenter. I dag betalar jag, ni och
              alla där ute ett överpris för förnybar el ett pris som inte bara
              täcker producenternas kostnader utan också ger klirr i kassan
              för staten och för elleverantörer. Knappt hälften av det vi betalar
              går till dem som producerar elen. 34 % går till staten, och resten,
              17 %, går till leverantörer.
            </seg>
            <seg n="096d4421">
              Vi är av uppfattningen att förnybara energikällor, liksom andra
              energislag, ska klara energimarknadens konkurrens utan omfattande
              subventioner.
            </seg>
            <seg n="ab472fb5">
              En marknad är beroende av stabila regler för att fungera tillfredsställande,
              så också energimarknaden. Därför är det förvånande att riksdagens
              majoritet med dessa betänkanden är beredd att rösta igenom förslag
              som innebär att man inför olika regler för skilda energislag.
              Det kommer att göra ett redan komplicerat system ännu mer komplicerat.
              De här återkommande regeländringslagarna på energiområdet skapar
              inget annat än osäkerhet på marknaden och därmed också bland långivare
              och investerare.
            </seg>
            <seg n="a40a4a97">
              En annan brist värd att nämna är att systemet med elcertifikat
              inte helt är utformat med hänsyn till energikällornas miljöeffekter.
              Hade det varit så hade till exempel torv, som är att betrakta
              som ett fossilt bränsle, inte gynnats i systemet.
            </seg>
            <seg n="310f7500">
              Min och Folkpartiets slutsats blir därför att systemet med elcertifikat
              måste avvecklas så snart det är möjligt. För det första bör anläggningar
              som från och med nästa år tas i drift inte tilldelas certifikat.
              För det andra ska anläggningar som nu ingår i systemet tilldelas
              certifikat till och med år 2010 då kvotplikten enligt dagens lag
              skulle upphöra. År 2010 skulle alltså bli sista året då elcertifikat
              gäller.
            </seg>
            <seg n="0b803f86">
              Jag ska också säga några ord om betänkande 21 om miljövänlig
              el med vindkraft som ger vindkraften en särställning i förhållande
              till andra energikällor. Folkpartiet är av uppfattningen att i
              det fall vindkraften stöter på omotiverade svårigheter ska dessa
              undanröjas. Men det måste ske genom likabehandling, inte genom
              särbehandling.
            </seg>
            <seg n="89fa7deb">
              Vindkraften får för närvarande en rad olika statliga stöd som
              sammantagna ger vindkraften en orimligt gynnad ställning gentemot
              andra energikällor. Vi anser att de flesta statliga stöden till
              vindkraften ska avskaffas. Det ska ske genom en utfasning under
              flera års tid så att inte redan gjorda investeringar hotas. Vindkraften
              kan utvecklas på egna meriter och konkurrera med andra energikällor
              på en fri marknad utan politisk inblandning, menar vi.
            </seg>
            <seg n="22803cd7">
              Vindkraft är en mycket väl etablerad teknik. Ändå föreslås i
              betänkandet en förlängd satsning på pilotprojekt för att utveckla
              vindkraftsteknik. Det menar vi är feltänkt. Pilotprojekt används
              för utveckling av nya tekniker. Vad vindkraften behöver är forskningsanslag
              genom den allmänna energiforskningen.
            </seg>
            <seg n="19929b0c">
              Vi delar regeringens analys att vindkraften missgynnas av dagens
              fastighetsbeskattning där taxeringsvärdet grundas på effekt. Men
              lösningen kan inte vara en särskild, lägre, skattesats för vindkraften.
              Dessutom vet vi inte åtminstone är det tveksamt om det är förenligt
              med EU:s regler om statligt stöd. Vi menar att regeringen i stället
              bör se över hela grunden för taxering av kraftverk i syfte att
              utveckla ett system som behandlar alla typer av kraftverk likvärdigt.
            </seg>
            <seg n="08082a47">
              Självklart står vi bakom våra båda reservationer i betänkande
              NU17 och bakom vår reservation om avslag vad gäller betänkande
              NU21, men vi ämnar inte nu yrka bifall till dem.
            </seg>
          </u>
          <note type="speaker" n="6dd15026">
            Anf. 42 MIKAEL OSCARSSON (kd):
          </note>
          <u who="mikael_oscarsson_78ae8d" xml:id="i-ac6e5654ff9d98f4-0" n="a0e2864e">
            <seg n="caafef8e">
              Fru talman! Kristdemokraterna motsatte sig elcertifikatssystemet
              då riksdagsmajoriteten år 2003 beslutade att det skulle införas.
              Vi ansåg då, och tror alltjämt, att vi med fastprissystemet skulle
              ha nått betydligt bättre resultat när det gäller att främja förnybar
              energi till lägre samhällskostnader. Ett sådant system finns i
              flera andra europeiska länder och fungerar väl.
            </seg>
            <seg n="5890c0d9">
              Certifikatsystemet stöder alltför ensidigt den för tillfället
              mest kostnadseffektiva förnybara energikällan men som kanske inte
              är den energikälla som i framtiden kommer att vara den bästa.
              Ett fastprissystem där hänsyn tas till energiforskningsläget för
              de olika energiproduktionsslagen skulle enligt min mening vara
              betydligt bättre.
            </seg>
            <seg n="0c20ab79">
              Fru talman! Även om flera remissinstanser enligt propositionen
              nu uppger att man förlikar sig med certifikatsystemet och anser
              att det bör vara kvar menar vi kristdemokrater att ett fastprissystem,
              om ett sådant hade införts år 2003, år 2006 skulle ha haft en
              betydligt större acceptans i Sverige än vad certifikatsystemet
              har. Inte heller skulle hushållens ekonomi belastas så tungt.
            </seg>
            <seg n="9f879eef">
              Certifikatsystemet är tyvärr dyrbart för konsumenterna och levererar
              inte särskilt mycket miljövänlig energi för de extra kostnader
              hushållen får på sina elräkningar.
            </seg>
            <seg n="e9521edf">
              Enligt utvärderingar som tidigare gjorts av Energimyndigheten
              gick knappt hälften av det konsumenterna betalade för elcertifikaten
              till producenter av förnybar el under det första året certifikaten
              existerade. Följaktligen gick mer än hälften då till administrativa
              omkostnader och skatter. Det visar att de farhågor som vi kristdemokrater
              åberopade när vi sade nej till införandet har besannats.
            </seg>
            <seg n="9f5c6f4a">
              Regeringen och samarbetspartierna valde att sjösätta ett system
              som är administrativt krångligt och därmed mycket dyrbart för
              medborgarna.
            </seg>
            <seg n="e7cfc4f8">
              Fru talman! Regeringen påstår i den proposition som föregått
              här föreliggande betänkande att det svenska elcertifikatssystemet
              kommer att erövra den internationella marknaden. Självförtroende
              är en god egenskap. Men regeringens starka övertro på den egna
              förmågan och de egna möjligheterna tycks ha slagit över i hybris.
            </seg>
            <seg n="c87b2e7b">
              Kristdemokraterna anser att Sverige i förhandlingar med andra
              länder bör sträva efter att utforma ett gemensamt system och inte
              förutsätta att det bristfälliga svenska systemet blir det allenarådande.
              Vi anser att Sverige måste vara berett att ompröva certifikatsystemet
              för att nå en internationell överenskommelse.
            </seg>
            <seg n="7e61a0a5">
              Fru talman! Kristdemokraterna har respekt för att de flesta aktörerna
              på energimarknaden nu är inställda på att elcertifikatssystemet
              ska finnas under en överskådlig framtid.
            </seg>
            <seg n="303be7b5">
              Vi kristdemokrater månar om fasta spelregler inom energipolitiken,
              vilket är förutsättningen för att investeringar inom energibranschen
              av långsiktig karaktär ska komma till stånd. Elcertifikatssystemet
              bör därför inte rivas upp men kraftigt reformeras så att det blir
              en bättre anpassad och bättre avvägd energipolitik.
            </seg>
            <seg n="1f5cc1aa">
              Elcertifikaten måste reformeras för att stödja en differentiering
              mellan de förnybara energislagen. I vissa produktionsprocesser
              har elcertifikaten inneburit en ren vinst på redan existerande
              verksamhet, medan certifikaten inom andra produktionsslag inte
              räckt till för att göra dessa marknadsmässigt konkurrenskraftiga.
              Kristdemokraterna anser därför att certifikatutdelningen ska differentieras
              bland produktionsslagen så att systemet fungerar på ett mer rimligt
              sätt. Dessutom måste systemet förenklas och administrationen minskas
              väsentligt.
            </seg>
            <seg n="2608bf8c">
              Fru talman! Det nu föreliggande betänkandet är ett hårt slag
              mot den småskaliga vattenkraften i Sverige, vilket regeringen
              också tycks vara fullt medveten om enligt vad som står i bil.
              4 till propositionen. Den småskaliga vattenkraftsproduktionen
              ska enligt Socialdemokraterna upphöra i Sverige. Man inser helt
              och fullt att certifikaten redan för närvarande skiljer vinst
              från förlust för många småskaliga vattenkraftverk och ser därför
              indragandet av certifikaten som ett medel att nå målet om ett
              upphörande.
            </seg>
            <seg n="3f3f3a6b">
              Den småskaliga vattenkraften hade 2005 intäkter från försäljning
              av elcertifikat som uppgick till 340 miljoner kronor eller 17
              öre per kilowattimme. Det genomsnittliga elpriset låg samma år
              strax under 30 öre. Det innebär att över en tredjedel av intäkterna
              för den småskaliga vattenkraften utgörs av elcertifikat.
            </seg>
            <seg n="b3892ad2">
              Regeringens förslag beträffande den småskaliga vattenkraften
              innebär att 1,88 terawattimmar elproduktion allvarligt hotas,
              detta i en tid när samtliga aktörer inom energibranschen och industrin
              kräver ökad produktion. Det gäller inte minst den svenska basindustrin.
            </seg>
            <seg n="b3be1596">
              Den småskaliga vattenkraften uppgår till 2 terawattimmar per
              år, vilket överstiger elanvändningen i Sveriges tredje största
              stad Malmö. Av den totala elproduktionen från vattenkraft kommer
              merparten från Norrland, men när det gäller småskalig vattenkraft
              är det tvärtom: Den största elproduktionen finns i Götaland och
              Svealand. Den småskaliga vattenkraften finns där elen används
              och bidrar till att det finns tillräcklig effekt i elsystemet
              också i södra Sverige. Slutligen finns de småskaliga vattenkraftverken
              redan uppbyggda. De utgör därmed inte nya miljöhot utan är en
              naturlig del av en existerande miljö.
            </seg>
            <seg n="b372da13">
              Inom den småskaliga vattenkraftsbranschen är man orolig inte
              bara för att de ekonomiska förutsättningarna att bedriva verksamheten
              ska krossas genom att certifikaten tas ifrån dem, utan de riskerar
              också att regeringen med stödpartier över en natt gör verken kommersiellt
              helt värdelösa. Hur ska man göra sig av med dem? Vilket ansvar
              har den tidigare elproducenten? Regeringens förslag att avveckla
              den småskaliga vattenkraften synes mycket förhastat och outrett
              i många av sina delar.
            </seg>
            <seg n="b6aac35a">
              Jag står självklart bakom alla kristdemokratiska reservationer,
              men för tids vinnande yrkar jag bifall endast till reservation
              3 i NU17 och reservation 1 i NU21.
            </seg>
          </u>
          <note type="speaker" n="4f5b033d">
            Anf. 43 HÅKAN LARSSON (c):
          </note>
          <u who="hakan_larsson_c0f261" xml:id="i-e654bd43260fe1c2-0" n="58487370" next="i-87a66afb0f098120-0"/>
          <note n="72f5a2c1">
            Fru talman! Jag vill börja med att yrka bifall till utskottets
            förslag i betänkandet om vindbruk, NU21, i dess helhet och till
            utskottets förslag i betänkandet om elcertifikat, NU17, utom när
            det gäller ett förslag. Det handlar om frågan om elcertifikat
            för småskalig vattenkraft. På den punkten vill jag yrka bifall
            till reservation 5.
          </note>
          <u who="hakan_larsson_c0f261" xml:id="i-87a66afb0f098120-0" n="58487370" prev="i-e654bd43260fe1c2-0">
            <seg n="430d4493">
              Det är mycket glädjande att vindkraften nu verkar stå inför ett
              verkligt genombrott även i Sverige. Med det betänkande som vi
              diskuterar i dag kan förhoppningsvis utbyggnaden underlättas och
              påskyndas. I sammanhanget vill jag säga att jag tycker att begreppet
              vindbruk är ett välfunnet begrepp eftersom det handlar om att
              ta vinden i bruk på samma vis som man tar jorden i bruk.
            </seg>
            <seg n="60b2fbb8">
              För nio år sedan, 1997, hade Spanien och Sverige ungefär lika
              mycket vindkraft. Sedan dess har Spanien 40-faldigat sin vindkraftsproduktion
              medan vi i Sverige bara lite mer än fördubblat den del av elproduktionen
              som kommer från vinden och det beror faktiskt inte på att det
              blåser mindre hos oss.
            </seg>
            <seg n="34c768b2">
              Vi kan också jämföra med Danmark, som satsade offensivt på vindkraft
              för flera decennier sedan. I dag ger vinden inte bara en snabbt
              växande del av dansk elproduktion; vindkraftsindustrin sysselsätter
              dessutom ungefär 25 000 personer, och vindkraftverk är numera
              Danmarks näst största exportprodukt.
            </seg>
            <seg n="5146e66c">
              Vi har alltså mycket att ta igen innan även Sverige kan betraktas
              som en ledande vindkraftsnation. Vi har ju faktiskt förutsättningarna
              vind och blåst.
            </seg>
            <seg n="bcfab389">
              Men något är på gång. Det är exempelvis spännande att läsa förra
              veckans utgåva av Ny teknik, där man kan konstatera att storföretag
              som ABB och SKF nu ser vindkraften som en stor och viktig framtidsbransch.
              Det har man också grund för. Enligt det danska marknadsanalysföretaget
              BTM Consult förväntas tillväxten i vindkraftsbranschen fortsätta
              med minst 16 % om året de närmaste åren. Det innebär att vindkraftsmarknaden
              värderas till 970 miljarder kronor under den kommande femårsperioden.
            </seg>
            <seg n="c7a52c26">
              Och på lite sikt kan det bli ännu mer än så. Nyligen presenterade
              nämligen det irländska vindkraftsbolaget Airtricity en idé om
              ett nät av havsbaserade vindparker i Medelhavet, Biscayabukten,
              Nordsjön och Östersjön. Alltfler inser att en viktig del av energiframtiden
              ligger i vinden.
            </seg>
            <seg n="1551b8dc">
              Med betänkandet om vindbruket gör samhället sitt för att underlätta
              vindkraftens expansion. Då handlar det om såväl den småskaliga
              som den storskaliga vindkraften.
            </seg>
            <seg n="3e649874">
              När det gäller det andra betänkande som vi behandlar i den här
              debatten, Förnybar el med gröna certifikat , kan vi först konstatera
              att certifikaten har medverkat till att få fart på en hel del
              investeringar, allra mest inom biokraften. Det gäller såväl i
              skogsindustrin som inom den kommunala fjärrvärmen. Energimyndigheten
              bedömer att det finns goda förutsättningar att målet för certifikatsystemet
              uppnås, vilket är glädjande. Därför anser vi från Centerpartiets
              sida att det är naturligt att systemet förlängs till 2030 och
              att ambitionerna höjs.
            </seg>
            <seg n="6d17dec7">
              Målet för ny produktion av förnybar el höjs till 17 terawattimmar
              till 2016. Det kan i sammanhanget vara intressant att konstatera
              att den norska regeringen nyligen lade fram ett stort förslag
              på energiområdet där man sätter målet så högt som 30 terawattimmar
              förnybar energiproduktion och energieffektivisering mellan 2001
              och 2016.
            </seg>
            <seg n="e3dc815f">
              Centerpartiet står bakom den proposition om certifikatsystemet
              som regeringen lade fram tidigare i vår. Däremot är vi inte med
              på den utfasning av den småskaliga vattenkraften ur certifikatsystemet
              som regeringen senare föreslog i sin ekonomiska vårproposition,
              uppenbarligen efter en överenskommelse med Miljöpartiet.
            </seg>
            <seg n="bab6da8e">
              Jag tycker att det är beklagligt att regeringen gjorde denna
              överenskommelse någon mörk natt under budgetöverläggningarna på
              Finansdepartementet. Självfallet ska miljöhänsyn vägas in vid
              prövning av om vattendrag ska få exploateras. Skyddsvärda oexploaterade
              vattendrag ska inte byggas ut. Det är ju därför vi har en miljölagstiftning,
              en plan- och bygglag och en miljöbalk. Men att med miljöskäl som
              argument fasa ut all småskalig vattenkraft ur certifikatsystemet
              för förnybar energi är minst sagt dumt. Den som anser att miljölagstiftningen
              på det här området inte är tillräckligt långtgående bör självfallet
              arbeta för att skärpa denna lagstiftning, inte för att lyfta ut
              all småskalig vattenkraft ur certifikatsystemet.
            </seg>
            <seg n="41a36699">
              Som framgår av betänkandet beräknas de småskaliga vattenkraftsanläggningarna
              producera närmare 2 terawattimmar el varje år. Dessutom finns
              närmare 2 000 nedlagda vattenkraftverk med befintliga dammar.
              Många av dessa skulle kunna rustas upp och åter tas i bruk för
              elproduktion utan några negativa miljökonsekvenser. Det är inte
              särskilt vist att inte ta vara på den möjligheten, som kan ge
              ytterligare en värdefull terawattimme förnybar energi och många
              nya jobb, inte minst på landsbygden.
            </seg>
            <seg n="42fa428b">
              Allvarligt är dessutom att agerandet har skapat oro inte bara
              bland små vattenkraftsproducenter utan även bland andra producenter
              av förnybar el. Elcertifikatssystemet ska vara långsiktigt. Man
              ska då inte gå in och ändra förutsättningarna bara tre år efter
              införandet av systemet. Det är då lätt att en misstro uppstår
              mot de goda ambitionerna.
            </seg>
            <seg n="e35d7771">
              Det finns dammar i våra vattendrag som har funnits i 50100 år
              och ibland ända sedan medeltiden. Runt dessa finns ofta en levande
              natur- och kulturmiljö med ett utvecklat växt- och djurliv. Dessa
              miljöer kan bevaras samtidigt som en turbin tar vara på kraften
              i det strömmande vattnet och på sätt ger viktig elektrisk kraft.
            </seg>
            <seg n="3053111e">
              Det är ofta bättre att gamla småkraftverk rustas upp och hålls
              i skick än att de står och förfaller. På så sätt kan systemet
              med gröna elcertifikat också spela en positiv roll inte bara för
              energiproduktionen utan även för miljön.
            </seg>
            <seg n="8e13c4b7">
              För övrigt var det intressant att utskottet härförleden fick
              ta del av ett brev från European Small Hydropower Association
              i Bryssel. Där menade man att ett beslut om att fasa ut småkraftverken
              ur systemet med gröna certifikat strider såväl mot Kyotoprotokollet
              som mot ett EU-direktiv. Om beslutet fullföljs kommer organisationen
              att anmäla Sverige till EU-kommissionen, skriver man.
            </seg>
            <seg n="7401f3fb">
              Jag anser definitivt inte att Sverige i alla lägen ska lyda direktiv
              från Bryssel. Men jag har svårt att se varför vi inte i det här
              fallet har starka sakskäl för att ta synpunkterna på allvar.
            </seg>
            <seg n="152c8288">
              Vi bör självfallet ta vara på alla tillskott av förnybar energi
              som är möjliga för att kunna fortsätta att fullfölja energiomställningen
              från kärnkraft och fossil energi till förnybar energi. Då är självfallet
              även den småskaliga vattenkraften värdefull.
            </seg>
          </u>
          <note type="speaker" n="de81d49d">
            Anf. 44 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-fec08526cf987328-0" n="3f58f895">
            <seg n="68f0986b">
              Fru talman! Miljöpartiet stöder betänkandet om vindkraft. När
              det gäller betänkandet om certifikatsystemet har vi ett antal
              reservationer. Jag tänker inte yrka bifall till dem, men jag tänker
              tala lite om dem. Vi tycker till exempel att certifikatsystemet
              har sina brister. Ända sedan det tillkom har Miljöpartiet haft
              synpunkter på utformningen. En hel del av våra farhågor har besannats.
            </seg>
            <seg n="3b606c66">
              Det som har vuxit fram är inte så mycket av den nya tekniken.
              Det är biobränslen som har kommit in i redan befintliga kraftverk
              i stället för andra bränslen. Man kan inte säga att det har vuxit
              fram så mycket ny teknik. Men vi vill ändå inte förorda att man
              avskaffar certifikatsystemet. Det skulle kunna medföra ett ännu
              mer avvaktande investeringsklimat för den förnybara energin, och
              det är vi inte intresserade av.
            </seg>
            <seg n="e0c1571b">
              Däremot vill vi gärna att regeringen åtminstone ska utreda ett
              garanterat minimipris för förnybar elproduktion. Det har haft
              god effekt i de länder som använder det. Det kan vara någonting
              som man kan titta på. Vi tror att det skulle kunna vara en bra
              komplettering av elcertifikatssystemet.
            </seg>
            <seg n="a7211937">
              Vi vill inte att torven ska behandlas som ett förnybart bränsle.
              Torven har koldioxidemissioner motsvarande kol. Det är inte rimligt
              att den då behandlas som ett förnybart bränsle.
            </seg>
            <seg n="cd71949c">
              Vi tycker att kvotplikten borde ha satts högre än vad man nu
              gör. Vi hade förordat 21 terawattimmar. Det beror på att det finns
              väldigt stora potentialer i Sverige för ny förnybar kraft.
            </seg>
            <seg n="570484ef">
              Man kan titta på det som finns i Tyskland, som är ett mindre
              land till ytan än Sverige med mindre goda vindförhållanden och
              större konflikter kring byggnader, eftersom det är mer människor
              per yta. Det har 26 terawattimmar vindkraft.
            </seg>
            <seg n="5b2ec553">
              Vi har stora potentialer för vindkraft i Sverige, och vi har
              stora potentialer över huvud taget. Vi tycker att kvotplikten
              sattes för lågt och att utbyggnaden går för långsamt.
            </seg>
            <seg n="9ce66e63">
              Vi är emot effekthöjningen av kärnkraft. Vi anser att när man
              får lov att höja effekten på kärnkraftverken sker det i konkurrens
              med de nya förnybara bränslen som vi vill ska växa fram. Det blir
              en osäkrare marknad för de bränslena.
            </seg>
            <seg n="b0dd89c0">
              Dessutom vill vi påtala väldigt starkt att effekthöjning är en
              osäker metod. Jag vill rätta till ett misstag som ofta framhålls,
              att effekthöjning skulle vara en effektivitetshöjning. Det handlar
              det inte om.
            </seg>
            <seg n="4c545007">
              En effekthöjning innebär att man tar in mer bränsle i reaktorn,
              och det blir mer avfall. En effekthöjning är inte en effektivisering,
              utan det är en ökning av styrkan på reaktorn. Den ställer till
              mer miljöeffekter i förhållande till det bränsle som tas in.
            </seg>
            <seg n="6a9ab781">
              Reaktorerna i Sverige är dessutom ganska gamla. Egentligen skulle
              de fasas ut av åldersskäl snarare än att man skulle höja effekten
              på dem. De blir osäkrare. Även SKI, som vi från Miljöpartiet nyligen
              besökte, medger att reaktorerna blir osäkrare. Det anser att de
              fortfarande ligger inom de marginaler det har satt upp, men de
              blir osäkrare.
            </seg>
            <seg n="10f105dc">
              Reaktorerna blir skörare när man laddar dem med mer bränsle och
              när det blir mer aktivitet i dem. Det finns många skäl att inte
              ge sig in på den farliga vägen. Vi är ledsna att regeringen nu
              har gett tillstånd till Oskarshamn 3.
            </seg>
            <seg n="7f388309">
              Jag vill också säga några ord om småskalig vattenkraft, eftersom
              många har talat om det här. Jag antar att alla som har talat om
              småskalig vattenkraft vet som att naturvårdsverket inte ville
              ha fortsatta certifikat för småskalig vattenkraft.
            </seg>
            <seg n="e95465fb">
              Man skriver i sitt yttrande: Småskalig vattenkraft medför ofta
              stora negativa miljökonsekvenser. Därför bör de inte ingå i certifikatsystemet.
              De småskaliga vattenkraftverken motverkar möjligheten att uppnå
              miljökvalitetsmålet Levande sjöar och vattendrag. Det växande
              exploateringstrycket på de mindre vattendragen är inte önskvärt
              beträffande ramdirektivet för vatten. Det säger Naturvårdsverket.
            </seg>
            <seg n="c2fc7735">
              Man säger också: Genom införandet av elcertifikatssystemet i
              kombination med stigande elpriser har det skapats ett växande
              intresse för att återuppta driften av ett mycket stort antal nedlagda
              vattenkraftsanläggningar av vilka många ligger i värdefulla vattendrag
              eller vattendrag med förutsättningar för höga naturvärden.
            </seg>
            <seg n="83e0ae78">
              I dag finns drygt 2 000 småskaliga vattenkraftsanläggningar godkända
              för tilldelning av certifikat med årlig produktion på 1,9 terawattimmar.
              Enligt en undersökning från Energimyndigheten planeras 50 gigawattimmar
              fram till år 2010 och fram till år 2015 ytterligare 20 gigawatttimmar.
            </seg>
            <seg n="b76bd6c6">
              Det handlar om ett litet tillskott av vattenkraft som relativt
              sett kan göra stor skada på mindre vattendrag. En stor del av
              de återstående naturvärdena i svenska vattendrag, och särskilt
              i södra Sverige, kan skadas.
            </seg>
            <seg n="3e4d8608">
              Ett ytterligare problem är att det innebär större ekonomiska
              drivkrafter för utbyggnad av småskalig vattenkraft. I ett överklagande
              till Högsta domstolen har Naturvårdsverket påtalat risken för
              att elcertifikat vid bedömning av vattenkraftens samhällsekonomiska
              värde i samband med prövningen enligt miljöbalken i det enskilda
              fallet kan bli avgörande vid tillståndsprövningen.
            </seg>
            <seg n="b326a91f">
              Detta har vi sett i praktiken. Ett vattendrag hade avstyrkts
              av naturvårdande myndigheter, länsstyrelse, kommunen och miljöorganisationer.
              Det var egentligen bara utbyggaren som ville ha det. Men utfallet
              blev att det fick byggas ut på grund av att samhällsnyttan ansågs
              vara så stor i och med att certifikatsystemet kom emellan. Man
              hade alltså tidigare bedömt att det inte skulle få byggas ut,
              och så kom certifikatsystemet, och sedan blev domen att det fick
              byggas ut mot alla miljöintressen. Det är verkligheten.
            </seg>
            <seg n="747d2314">
              Om det nu är så att de som vill ha kvar den småskaliga vattenkraften
              vill ändra verkligheten i fråga om hur man dömer, så gör då det
              först. Låt inte alla de små vattendragen, som har ett stort miljöintresse,
              byggas ut innan ni har fixat så att miljödomstolar inte dömer
              på det viset.
            </seg>
          </u>
          <note type="speaker" n="b5518744">
            Anf. 45 LARS JOHANSSON (s):
          </note>
          <u who="lars_johansson_74863e" xml:id="i-932d307971ad32f2-0" n="050c753c">
            <seg n="457a279a">
              Fru talman! Jag vill inleda med att knyta an till vad Håkan Larsson
              sade i sitt anförande om den förnybara elen och över huvud taget
              den energiomställning vi har i Sverige och vad den betyder. Den
              har betytt väldigt mycket positivt för Sverige.
            </seg>
            <seg n="5307e5a4">
              Sveriges ekonomi går just nu på högvarv. Sysselsättningen ökar,
              och den ekonomiska tillväxten är rekordstor. Sveriges förmåga
              att ha en hög produktion är bland annat beroende av god tillgång
              till el till lägre priser än vad många av våra konkurrentländer
              har.
            </seg>
            <seg n="7c98b111">
              Trots detta har Sverige blivit energieffektivare. Industrins
              energianvändning för sin produktion har minskat med 33 % sedan
              1994 samtidigt som industriproduktionen har ökat med 70 %. Den
              förnybara energin har ökat med hela 31 terawattimmar sedan 1994,
              vilket motsvarar årlig uppvärmning av 1 ½ miljon villor. Biobränslen
              står för den största ökningen. Den förnyelsebara elen har tack
              vare elcertifikaten ökat med 5 terawatt sedan 2002, alltså mer
              el än vad Barsebäcksverket gav, som stängdes förra året. Dessutom
              hade Sverige en nettoexport av hela 8 terawatt under 2005. Sverige
              har också, som sagt, bland de lägsta elpriserna i Europa.
            </seg>
            <seg n="2a34f1e3">
              Men Sverige är inte bara bra på att spara energi och satsa på
              förnybara energikällor som är långsiktiga, utan har också en framgångsrik
              näringspolitik. Några fakta från Statistiska centralbyrån talar
              sitt tydliga språk. Miljöteknikföretagen exporterade för 25 miljarder
              2005. 90 000 människor är sysselsatta där, och näringen omsätter
              totalt 240 miljarder kronor. Det är en starkt växande sektor.
              77 % av de exporterande miljöteknikföretagen är företag med färre
              än 50 anställda, men mer finns att göra.
            </seg>
            <seg n="02980e40">
              LRF, Lantbrukarnas riksförbund, gjorde nyligen bedömningen att
              produktionen av bioenergi i Sverige kan komma att öka med hela
              30 terawatt till 2010. Produktionen skulle kunna ge 25 000 nya
              jobb i det gröna folkhemmet.
            </seg>
            <seg n="fe18eb91">
              När nu Centerpartiet, Vänsterpartiet och Socialdemokraterna ser
              tillbaka på vad som åstadkommits sedan energiuppgörelsen för nio
              år sedan kan vi konstatera att långsiktighet i omställningen till
              förnybar energi och el har varit framgångsrik på flera olika plan.
              Politiken har skapat nya arbetstillfällen, skapat ny energi, sparat
              energi, skapat tillväxt och välstånd, skapat nya företag och minskat
              oljeberoendet. Ja, listan kan göras lång. Det är en energipolitik
              som sträcker sig över tre mandatperioder. Den visar att hållfasthet
              ger resultat. Gemensam energipolitik har i sak goda förutsättningar
              att också komma att gälla under kommande mandatperioder.
            </seg>
            <seg n="3b2ca3b7">
              Det är inte som Folkpartiet tror, att man med trovärdighet kan
              driva en konstlad energipolitik under fyra år för att därefter
              driva en annan politik som ska innebära att nya kärnkraftverk
              ska starta.
            </seg>
            <seg n="5aacdbda">
              När man granskar Moderaternas och Folkpartiets energipolitik
              under våren får man ett intryck av stor passivitet. De verkar
              inte veta vad de vill, mer än att de ska vara överens men om vaddå?
              Som jag bedömer det blir det inga nya satsningar för omställning
              till förnybara energikällor eftersom man säger nej till bland
              annat konverteringsstöd för villaägare som byter bort olja eller
              direktverkande el. Man vill avveckla de gröna elcertifikaten,
              och man vill ta bort det ekonomiska stödet till vindkraften. Däremot
              sjunger man marknadens lov över hur den fria marknaden ska lösa
              frågan.
            </seg>
            <seg n="4c8285de">
              Vid en internationell jämförelse är Moderaternas och Folkpartiets
              ställningstagande än mer märkligt, i synnerhet om vi jämför med
              det arbete som pågår inom EU, där arbetet handlar om energiomställning
              i grön vitbok och i frågan om att ta fram ett särskilt handlingsprogram
              som tar upp betydelsen av att samverka och betydelsen av att stödja
              och stimulera nya alternativa energikällor i Europa.
            </seg>
            <seg n="76bd8050">
              Det vi i dag ska ta ställning till handlar om de gröna elcertifikaten
              och vindkraften. Jag vill säga så här när det gäller de gröna
              elcertifikatens innehåll kort i fyra punkter. Det handlar om höjd
              ambitionsnivå för den förnybara elproduktionen. Förslaget som
              vi lägger handlar om att öka ambitionsnivån till hela 17 terawattimmar
              fram till 2016. Det innebär en ökning av den förnybara elproduktionen
              i Sverige.
            </seg>
            <seg n="c5d17b3c">
              Vi ska komma ihåg att elcertifikatssystemet förlängs till 2030.
              Det innebär dock inte att varje stöd löper fram till 2030, utan
              det är 15-åriga perioder vi talar om när det gäller att stödja
              och stimulera för att få fram ny produktion.
            </seg>
            <seg n="b4282db7">
              Det finns också, som har påtalats i debatten, en liten förändring
              avseende den småskaliga vattenkraften. Där är bedömningen den
              att miljöhänsyn och hänsyn till de småskaliga vattendragen, fiskens
              möjligheter att vandra etcetera gör att elcertifikaten inom det
              området fasas ut lite fortare än under de 15 åren.
            </seg>
            <seg n="fcc4de0f">
              Ett annat område som också tas upp i betänkandet handlar om den
              elintensiva industrin. Med de nya undantagsreglerna för den elintensiva
              industrin omfattas många fler företag än i det nuvarande systemet.
              Det blir en fyrdubbling till ungefär 1 100 företag. Men förslaget
              i sin helhet är inte tillfyllest eftersom företag inom den elintensiva
              branschen som har höga insatskostnader eller varor i sin särskilda
              process som betingar höga kostnader, hamnar i ett läge då man
              inte kan få undantagsregler i den omfattning som åtminstone vi
              tycker att man ska ha. Därför bör regeringen också på den här
              punkten återkomma med en komplettering med nya undantagsbestämmelser.
            </seg>
            <seg n="9679adbf">
              När det gäller frågan om vindkraften handlar det om att stödja
              och stimulera vindkraften, som flera har varit inne på tidigare.
              Vi gör nu en kraftsamling eftersom vi vet att vindkraften är en
              förnybar energikälla som kan vara oerhört långsiktig. Där handlar
              det om att stödja i form av att sänka fastighetsskatten, att ge
              särskilt stöd för att kunna skapa mer vindkraft i Sverige och
              kanske också kunna hamna i det läget att vi får en vindkraftsutveckling
              i Sverige som liknar den som man har till exempel i Tyskland,
              Danmark eller Spanien, som nämndes i tidigare inlägg. Vi har också
              därför avsatt ett särskilt projektstöd på 350 miljoner kronor.
            </seg>
            <seg n="949a17a1">
              Mot den här bakgrunden, fru talman, vill jag yrka bifall till
              förslaget i betänkandet om förnybar el med gröna certifikat och
              förslaget i betänkandet om miljövänlig el med vindkraft samt avslag
              på samtliga motioner.
            </seg>
          </u>
          <note type="speaker" n="212c9736">
            Anf. 46 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-38b08cf42f77f8b4-2" n="672b1c3c">
            <seg n="7657d4e7">
              Fru talman! Jag kunde inte låta bli att begära replik på Lars
              Johanssons skrytvals. Ska vi tro Lars Johansson rätt så lever
              vi i den bästa av alla världar. Den svenska energipolitiken är
              ett föredöme utan några som helst fläckar. Men jag tycker att
              det inte stämmer särskilt väl med sanningen. I själva verket är
              det ju så att skandalerna duggar tätt, inte minst över det statliga
              bolaget Vattenfall, som gång på gång fått stå i skottgluggen.
            </seg>
            <seg n="2a436959">
              För något år sedan handlade det om att Vattenfall struntade i
              de miljöpolitiska mål som riksdagen hade beslutat om. För detta
              fick näringsministern motta väldigt mycket kritik. Nu har det
              sent omsider kommit in en ändring för att vi ska se hur Vattenfall
              kommer att förhålla sig till dessa mål, som har kommit in i bolagsordningen.
              För några veckor sedan kom det nya skandaler. Det påstods att
              Vattenfall hade minskat sin produktion av el för att hålla uppe
              priserna.
            </seg>
            <seg n="680783b0">
              Åtminstone i den officiella retoriken ska kärnkraften avvecklas.
              Som ett led i detta avvecklades Barsebäck. Samtidigt höjdes effekten
              i resterande kärnkraftverk. Vi bygger också kabel till Finland
              för att ta in kärnkraftsel den vägen. Det är alltså en form av
              dubbelmoral så att det skriker om det.
            </seg>
            <seg n="8d9405fa">
              Elcertifikaten framhävs också som någonting som ska ändra den
              svenska energiscenen på ett påtagligt sätt. Men om man lever upp
              till de långt gångna ambitionerna för 2016 skulle den förnybara
              elen motsvara 10 % av den totala elproduktionen. Det kan trots
              allt inte i rimlighetens namn vara frågan om några mer substantiella
              satsningar. Man ger ett sken av att detta är någonting oerhört.
              I själva verket innebär 10-procentsnivån att det fortfarande är
              en ganska begränsad del av den totala elproduktionen som är förnybar.
            </seg>
            <seg n="d9941a90">
              Man talar väldigt lite om kostnaden. Kostnaden döljs på räkningen
              och i alla andra sammanhang. Dessutom planteras det in godtycke
              och krångel som vi i Moderaterna tycker är väldigt allvarligt.
              Marknaden tycker aldrig om godtycke och krångel.
            </seg>
          </u>
          <note type="speaker" n="1a4bda61">
            Anf. 47 LARS JOHANSSON (s) replik:
          </note>
          <u who="lars_johansson_74863e" xml:id="i-932d307971ad32f2-1" n="050c753c">
            <seg n="2500a72d">
              Fru talman! Nu tycker jag att Moderaternas taleskvinna, Anne-Marie
              Pålsson, har vaknat till ordentligt. Det är intressant att notera
              att Moderaterna inte presenterar något egen energipolitik. Man
              har inte något eget alternativ. Man redovisar enbart kritiska
              synpunkter på den förda politiken. Man vet inte vad er politik
              på energiområdet ska leda till, om ni nu har någon politik. Ni
              presenterar ju ingenting. Ni står inte för någonting annat än
              kritiska synpunkter.
            </seg>
            <seg n="3bd078b4">
              Det är klart att vi kan diskutera Vattenfall. Jag noterade för
              övrigt i Dagens Industri i dag att det är ett av de företag i
              Sverige som får det bästa omdömet av sina anställda enligt en
              undersökning som presenterades i dag. Det ligger på topp i det
              avseendet.
            </seg>
            <seg n="4504567e">
              Vattenfall har ett väldigt tydligt uppdrag från riksdagen som
              regeringen också fullföljer genom särskilda ägardirektiv som handlar
              om att man ska medverka i energiomställningen i Sverige. Man ska
              satsa på förnybar el. Man gör en stor satsning på vindkraften
              och har tagit fram ett långtgående program avseende vindkraftverk
              i Sverige. Det var ett exempel. Man satsar på kraftvärmeverk.
              Man gör också investeringar i de befintliga kärnkraftverken för
              att göra dem mer energieffektiva.
            </seg>
            <seg n="a6dd6a00">
              Jag kan inte se att det står i strid med den energipolitik som
              Sveriges riksdag har lagt fram tvärtom. De medverkar i energiomställningen.
              Det väsentliga är att ett statligt bolag går i bräschen för att
              göra detta.
            </seg>
            <seg n="1b6eef81">
              Men vilka förslag har Moderaterna? Vad vill ni göra i stället?
              Ibland säger ni att ni vill sälja ut Vattenfall. I nästa stund
              tar ni tillbaka det och säger att ni inte ska göra det. Vilken
              är er politik i dag avseende Vattenfall? Vill ni bibehålla Vattenfall?
              Vilka ägardirektiv vill ni ge till Vattenfall? Det kan vara bra
              att få svar på den frågan.
            </seg>
          </u>
          <note type="speaker" n="f76c946f">
            Anf. 48 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-38b08cf42f77f8b4-3" n="672b1c3c">
            <seg n="02fbd496">
              Fru talman! Vi har inga krav på oss att vi ska lägga fram några
              egna förslag i den här diskussionen. Är det så att valutgången
              den 17 september blir den vi önskar ska vi nog kunna lägga fram
              ett förslag som Socialdemokraterna kan förhålla sig till.
            </seg>
            <seg n="a32cb9f3">
              Jag tycker att man ska tala om hur det faktiskt är när det gäller
              Vattenfall. Det är inte alls så att Vattenfall har varit steget
              före och varit aggressivt i sitt miljöpolitiska tänkande. Det
              var först efter en prickning från KU och en massiv kritik från
              Riksrevisionen som Näringsdepartementet vaknade och åtgärdade
              det hela och gav Vattenfall ett ägardirektiv på den här punkten.
              Det var ingalunda självklart.
            </seg>
            <seg n="07c51234">
              Låt mig slutligen säga några ord om hur vi moderater förhåller
              oss till energifrågan. Vi tror att med långsiktiga, förståndigt
              formulerade spelregler kan alla de människor som är aktiva på
              energimarknaden, företagare och producenter, själva fatta de beslut
              som är förenliga med de långsiktiga spelreglerna och göra de investeringar
              som man finner lönsamma. Det är viktigt att man har det ekonomiska
              perspektivet klart för sig. Vi skulle säkert kunna bli självförsörjande
              på solenergi i Sverige om vi inte hade några kostnadsrestriktioner
              alls. Men i alla ekonomiska sammanhang finns det kostnadsrestriktioner.
              Det gäller att använda resurserna på det mest kloka och begåvade
              sättet. Vi tycker inte att regeringen gör det i dag med den förda
              politiken. Man uppmuntrar energi som inte skulle kunna klara sig
              utan den dubbla subvention som man får både genom elcertifikat
              och genom utsläppsrätter.
            </seg>
          </u>
          <note type="speaker" n="1076ffc5">
            Anf. 49 LARS JOHANSSON (s) replik:
          </note>
          <u who="lars_johansson_74863e" xml:id="i-932d307971ad32f2-2" n="050c753c">
            <seg n="836541da">
              Fru talman! Återigen blir Anne-Marie Pålsson svaret skyldig avseende
              vilken energipolitik som Moderata samlingspartiet ska föra. Jag
              noterar att ni inte har hunnit med detta. Vi har haft en samverkan
              med Centern och Vänsterpartiet i nio år. Det har väl funnits möjligheter
              under nio år att presentera en egen energipolitik. Det är bara
              det att ni inte har velat göra det. Ni har i stället engagerat
              er i att lämna kritiska synpunkter på den förda politiken, och
              det kan väl vara bra från ett oppositionsparti. Men någon gång
              krävs det också ett eget alternativ, i synnerhet om man begär
              folkets förtroende för att få regera landet. Då måste man ha en
              politik.
            </seg>
            <seg n="047ee194">
              Elcertifikaten är långsiktiga. Vi ger långsiktiga villkor för
              elmarknaden. Man vet vilka villkor som kommer att gälla. Tittar
              vi bakåt har det visat sig att miljöteknikföretag, som både jobbar
              på energi- och på elområdet, har varit oerhört framgångsrika i
              Sverige, och de fortsätter att vara framgångsrika i Sverige. Det
              gäller inte bara dem som producerar el och kraftvärme, utan också
              dem som medverkar i omställningen från fossila bränslen till nya
              bränslen inom bilbranschen, fordonsindustrin och så vidare. Vi
              har ett väldigt brett spektrum, och där har vi ett starkt engagemang
              i Sverige, bland annat bland människor i största allmänhet som
              blir alltmer intresserade av dessa frågor. Det beror på att politiken
              har den tydliga inriktningen också. Vi går i samklang med det
              svenska folket när det gäller energipolitiken. Det gör vi tack
              vare att vi har varit långsiktiga. Vi har inte bara fattat viktiga
              beslut utan också hela tiden drivit ett aktivt opinionsarbete
              för det nya gröna folkhemmet.
            </seg>
          </u>
          <note type="speaker" n="5c64e64a">
            Anf. 50 HÅKAN LARSSON (c) replik:
          </note>
          <u who="hakan_larsson_c0f261" xml:id="i-4d23ae8acff99626-0" n="58487370">
            <seg n="f1b8c823">
              Fru talman! Lars Johansson och jag är överens om det mesta när
              det gäller de två betänkanden som vi diskuterar nu. Men det finns
              en punkt som jag är lite bekymrad över. Det gäller detta att man
              vill fasa ut den småskaliga vattenkraften ur certifikatsystemet.
            </seg>
            <seg n="eb37daea">
              Det skapade ett problem redan i diskussionen med Norge om att
              man skulle inrätta en gemensam svensknorsk certifikatmarknad.
              Norrmännen hade väldigt svårt att förstå varför man inte ska tillvarata
              den allra minsta småskaliga vattenkraften. Nu har Norge lagt fram
              ett eget förslag för att satsa på förnybar energi där man särskilt
              satsar på den småskaliga vattenkraften, de allra minsta mikrokraftverken.
              De har en helt annan syn på detta. Jag tror inte att den norska
              regeringen har en helt annan miljöinsikt än vad vi har i Sverige.
            </seg>
            <seg n="551680f7">
              Jag skulle vilja fråga Lars Johansson om det inte hade varit
              bättre med en annan lösning, om det behövs skärpta miljöbestämmelser,
              än att lyfta ut en hel bransch inom energisektorn ur certifikatsystemet,
              vilket har skapat stor oro även bland andra energiproducenter.
              Tror du inte att det i många fall är positivt för miljön att man
              håller i gång gamla kraftverk och ser till att de fungerar och
              inte står och förfaller? Är inte det bättre för miljön att de
              är i gång än att de står och förfaller?
            </seg>
          </u>
          <note type="speaker" n="6a5d3d55">
            Anf. 51 LARS JOHANSSON (s) replik:
          </note>
          <u who="lars_johansson_74863e" xml:id="i-932d307971ad32f2-3" n="050c753c">
            <seg n="c0ab475a">
              Fru talman! Jag anser att frågan om den småskaliga vattenkraften
              innehåller flera olika dimensioner. Den handlar bland annat om
              vårt kulturarv när det gäller småskaliga vattenkraftverk. Den
              handlar om de dammar som är uppbyggda och den industri som har
              funnits i anslutning till den småskaliga vattenkraften, framför
              allt när det gäller de äldre anläggningarna. Men sedan handlar
              den naturligtvis också om sportfiskarna och deras intresse av
              att laxen lätt kan vandra upp i olika små vattendrag.
            </seg>
            <seg n="31021e40">
              Här finns en konflikt. Vi kan inte bortse från den. Det är en
              av anledningarna till att vi säger: Stopp och belägg vi är inte
              beredda att i dagsläget utöka stödet till den småskaliga vattenkraften!
              Vi vill fasa ut den. Men vi ska komma ihåg att för dem som fanns
              före 2003 gäller stödet ända fram till 2012. De som har startat
              senare kommer att ha stöd i ungefär sju år. Men inga nya kommer
              till.
            </seg>
            <seg n="23a95c1c">
              Jag utesluter inte även om det inte finns någonting sådant i
              betänkandet att frågan kan komma tillbaka längre fram. Det är
              riktigt som Håkan Larsson säger; vi har haft en diskussion med
              Norge om att Norge och Sverige skulle ha ett gemensamt certifikatsystem.
              Men det gick inte att få till stånd en sådan uppgörelse med den
              norska regeringen tidigare i år. Vi kan komma tillbaka, och då
              kan frågeställningarna få en förnyad aktualitet.
            </seg>
          </u>
          <note type="speaker" n="e48e1539">
            Anf. 52 HÅKAN LARSSON (c) replik:
          </note>
          <u who="hakan_larsson_c0f261" xml:id="i-4d23ae8acff99626-1" n="58487370">
            <seg n="1e08de12">
              Herr talman! Jag håller med Lars Johansson om att det finns flera
              dimensioner här. Det finns kulturhistoria, det finns gamla dammar
              och så vidare. Men det är mycket bättre att de kraftverk som finns
              där hålls i gång än att de står och förfaller. Det bör finnas
              andra lagstiftningar som gör att oexploaterade vattendrag förblir
              orörda om det finns starka skäl för det. Men man ska inte lyfta
              ut en hel bransch i detta.
            </seg>
            <seg n="b6cb8306">
              Jag ser det som ganska positivt att Lars Johansson är beredd
              att ta ställning igen. Men varför så förhastat lyfta ut detta
              nu? Det vore väl bättre att låta tiden ha sin gång. Hur snabbt
              är du beredd att ompröva ställningstagandet ifall det visar sig
              att småskalig vattenkraft inte klarar sig lönsamhetsmässigt eller
              att inga nya kraftverk sätts i gång på grund av det här beslutet?
            </seg>
          </u>
          <note type="speaker" n="c3b9ca2e">
            Anf. 53 LARS JOHANSSON (s) replik:
          </note>
          <u who="lars_johansson_74863e" xml:id="i-932d307971ad32f2-4" n="050c753c">
            <seg n="80541c36">
              Herr talman! Jag kommer inte att kunna ge dig något besked på
              den punkten, Håkan Larsson. Jag tycker att vi får se utvecklingen
              an en tid. Lite mer vatten får rinna under broarna, om man får
              vara lite polemisk. Vi får titta på frågeställningen längre fram.
              Jag tycker att det är fel att göra detta i dag. Det är därför
              det inte finns någonting sådant med i själva betänkandet, utan
              majoriteten har beskrivit att det finns en frågeställning som
              har miljöpolitiska konsekvenser som man bör titta på. Därför kan
              man inte avfärda möjligheterna i framtiden. Men för dagen har
              vi kommit till ståndpunkten att vi inte vill fortsätta med stödet
              utöver den period som har redovisats. Men kom ihåg: Det finns
              inget förbud mot att den vattenkraften kan leva vidare på egna
              meriter efter det att stödperioden är avslutad!
            </seg>
          </u>
          <note type="speaker" n="0cf10e94">
            Anf. 54 MIKAEL OSCARSSON (kd) replik:
          </note>
          <u who="mikael_oscarsson_78ae8d" xml:id="i-ac6e5654ff9d98f4-1" n="a0e2864e">
            <seg n="91701248">
              Herr talman! I energipolitiken tycker jag mig se mycket av dubbelmoral
              och flippfloppande från Socialdemokraternas sida. Jag tänker på
              s-kongressen i höstas då Göran Persson sade att han var kärnkraftsmotståndare.
              Då fick vi se att både B 1 och B 2 Barsebäck 1 och 2 lades ned
              till en kostnad av 11 miljarder kronor för skattebetalarna.
            </seg>
            <seg n="68e38bc7">
              Sedan kom det beslut om en kraftig utökning med effektivisering
              av kärnkraftsverken. Göran Persson besökte Oskarshamn och sade
              att KBS-3-metoden för kärnkraftsslutförvaring som SKB använder
              är omodern. Men det visade sig sedan att han inte hade något eget
              förslag för hur det här skulle gå till. Regeringen har flera gånger
              också gett SKB uppdraget att använda metoden.
            </seg>
            <seg n="68b46518">
              När vi nu talar om den småskaliga vattenkraften är det ett faktum
              att elcertifikaten skulle finnas med i uppgörelsen 2003. Nu ser
              vi att det blir en förändring. Min fråga är: Varför vill ni avveckla
              den småskaliga vattenkraften? Varför detta flippfloppande även
              när det gäller den småskaliga vattenkraften?
            </seg>
          </u>
          <note type="speaker" n="b4c6aa15">
            Anf. 55 LARS JOHANSSON (s) replik:
          </note>
          <u who="lars_johansson_74863e" xml:id="i-932d307971ad32f2-5" n="050c753c">
            <seg n="91e69af7">
              Herr talman! Var står egentligen Kristdemokraterna när det gäller
              kärnkraften? Är ni för att man ska starta upp Barsebäck igen?
            </seg>
            <seg n="a79c1657">
              Vår uppfattning är att Barsebäck var fellokaliserat. Det ligger
              på ett felaktigt ställe och borde avvecklas, vilket också nu har
              skett. Vårt alternativ handlar om att ta fram andra förnybara
              energikällor som kan ersätta Barsebäck, vilket vi är i full gång
              att göra. Jag har också redovisat i min inledning att vi till
              och med har ett överskott på el under 2005 med åtta terawatt.
              Den förändringen av den svenska elproduktionen har gått alldeles
              utmärkt. På den punkten tycker jag alltså inte att vi behöver
              känna någon större oro. Men vi ska jobba vidare på att ta fram
              flera nya alternativa energikällor på en lång rad olika områden,
              vilket vi i dag för en debatt om.
            </seg>
            <seg n="77f4dfb2">
              När det gäller frågan om den småskaliga vattenkraften så innehåller
              denna för närvarande ett ganska litet tillskott 1,9 terawatt.
              Det är inte oväsentligt, men vi är inte helt beroende av att den
              kraften finns i framtiden. Det finns möjligheter att satsa på
              andra alternativ. Det som vi har diskuterat nu är framför allt
              att få fart på utbyggnaden av vindkraftverken i Sverige i stor
              skala. Det kommer att omfatta många fler terawatt än de här 1,9.
            </seg>
            <seg n="2d2c7ae2">
              Vi har av miljöpolitiska skäl, som jag har sagt tidigare, kommit
              fram till bedömningen att stödet till den småskaliga vattenkraften
              ska upphöra successivt. Det är som sagt inte omgående, utan det
              ges en ganska lång omställningsperiod för den småskaliga vattenkraften.
              Jag tror nog att många av dessa vattenkraftverk kommer att kunna
              leva vidare också efter elcertifikatsperioden, som i många fall
              går ut 2012. Vi ska komma ihåg att även om detta hade varit med
              så hade det bara handlat om några år till. Elcertifikatsstödet
              omfattar ju enbart 15 år.
            </seg>
          </u>
          <note type="speaker" n="f56ac314">
            Anf. 56 MIKAEL OSCARSSON (kd) replik:
          </note>
          <u who="mikael_oscarsson_78ae8d" xml:id="i-ac6e5654ff9d98f4-2" n="a0e2864e">
            <seg n="7ca5ca7d">
              Herr talman! Jag kan konstatera att dubbelmoralen fortsätter.
              När det gäller kärnkraften säger man först att man är kärnkraftsmotståndare.
              Sedan fattar man ändå beslut om effekthöjningen. När det gäller
              KBS-3-metoden har man inga nya förslag.
            </seg>
            <seg n="2aa20eb5">
              Det är uppenbart att det här kommer att betyda döden för den
              småskaliga vattenkraften. Jag noterar denna dubbelmoral och detta
              flippfloppande som är till skada för Sverige och för energipolitiken.
            </seg>
          </u>
          <note type="speaker" n="1f39fa3e">
            Anf. 57 LARS JOHANSSON (s) replik:
          </note>
          <u who="lars_johansson_74863e" xml:id="i-932d307971ad32f2-6" n="050c753c">
            <seg n="018e0a82">
              Herr talman! Jag noterar samtidigt att Kristdemokraterna efter
              hand också ansluter sig till den förda politiken när det gäller
              till exempel elcertifikaten. Med undantag för den småskaliga vattenkraften
              vill de i dag inte avveckla elcertifikatssystemet. De säger att
              man kan göra vissa justeringar, men tycker ändå att detta är ett
              system som har kommit och som bör fortsätta. Kristdemokraterna
              tycker att vi bör utveckla det ytterligare.
            </seg>
            <seg n="4dba7431">
              Jag tycker att det är intressant att det sker en omsvängning
              också hos Kristdemokraterna. Så dubbelmoralisk tror jag inte att
              den förda energipolitiken är. I så fall skulle ni ju inte kunna
              stödja oss på någon punkt, vilket ni faktiskt gör för närvarande.
            </seg>
          </u>
          <note type="speaker" n="22bf0c30">
            Anf. 58 LENNART BEIJER (v):
          </note>
          <u who="lennart_beijer_79902a" xml:id="i-e1f550fb77d90ab8-0" n="57d3a8a3">
            <seg n="bf20f73e">
              Herr talman! Energiomställningen och energiuppgörelsen 1997 mellan
              centerpartister, socialdemokrater och vänsterpartister lade grunden
              för omställningen av det svenska energisystemet.
            </seg>
            <seg n="6ab20fb6">
              Det var som det brukar vara något trögt i inledningen. Men i
              dag är hela samhället och alla aktörer på marknaden helt inriktade
              på att bygga ett miljövänligare, robustare och effektivare energisystem.
            </seg>
            <seg n="292b7e72">
              De två betänkandena, dels om certifikaten, dels om vindkraften,
              innebär att vi förlänger certifikatsystemet. Vi vet att det blir
              intressantare för banker och för dem som ska stå för investeringarna.
              Det blir alltså mer gjort på det området. När det gäller vinden
              handlar det också om att underlätta för investeringar så att vi
              inte behöver vänta i sju åtta år innan tillstånd för att bygga
              en miljövänlig vindkraftsanläggning blir möjlig. Det är alltså
              två viktiga betänkanden som syr ihop den delen av energiomställningen
              för den här tiden.
            </seg>
            <seg n="95722acc">
              Det framgår av varje debatt, så även i dag, att de borgerliga
              partierna egentligen inte tycker om någon del av omställningen,
              med undantag av Centerpartiet naturligtvis. De vill att den eventuella
              omställningen, om de nu vill ha en sådan, ska ske utan inblandning
              av politiken inga certifikat och inget gynnande av vindkraften.
            </seg>
            <seg n="d1a83d28">
              Herr talman! Ibland undrar man varför vi regeringen, Centerpartiet
              och Vänsterpartiet efter tio år fortfarande håller på med den
              jobbiga energiomställningen, för väldigt många delar måste trots
              allt gå ihop för att det hela ska fungera. Varför fortsätter vi
              att diskutera med industrin frågan om långsiktig forskning och
              effektivisering? Varför genomför vi olje- och elkonvertering?
              Varför håller vi på med detta certifieringssystem? Varför låter
              vi inte vindkraften klara sig på egna meriter?
            </seg>
            <seg n="2c59ca4f">
              Det är klart att det vore mycket enklare att säga att energifrågan,
              elförsörjningsfrågan, fixar vi enkelt i Sverige genom att bygga
              ut kärnkraften allteftersom det behövs mer el. Vi vill dock inte
              ha den utvecklingen, och därför måste politiken in på något sätt.
              Vi vill ha ett robustare energisystem där kol, olja och uran inte
              har någon plats. Vi anser att det är en nödvändig utveckling,
              och vi tror att varje år framöver alltmer kommer att visa att
              detta är nödvändigt. Det kanske behövs ytterligare åtgärder för
              att det här landet exempelvis ska bli eleffektivare.
            </seg>
            <seg n="d26d26ac">
              Någon gång under den kommande mandatperioden blir det, herr talman,
              läge för att diskutera den fortsatta utfasningen av kärnkraftsreaktorer.
              Socialdemokraterna, Centern och Vänsterpartiet är garanter för
              att den inriktningen fortsätter. Vi vet i dag att vi fortfarande
              har samma opposition emot oss på den punkten.
            </seg>
            <seg n="df2e983a">
              Herr talman! Detta är min sista riksdagsdebatt, otroligt nog.
              Jag vill tacka alla men framför allt mina med- och motdebattörer
              för de intressanta, och mindre intressanta, energidebatterna under
              de senaste tio åren.
            </seg>
            <seg n="08e7e16e">
              Jag tackar motdebattörerna för att de orkat hålla i gång en konstruktiv
              diskussion och sett till att vi som står för majoriteten skärpt
              oss så mycket som vi bara kunnat. Det är ju oppositionens uppgift
              att inte stryka medhårs utan hela tiden se de svaga delarna, vilket
              ni verkligen gjort. Vi har sedan efterhand försökt vidta åtgärder
              mot bristerna.
            </seg>
            <seg n="20f22ac3">
              Jag tackar mina meddebattörer och vill samtidigt gratulera dem
              för de stora framgångar som nåtts för att få ett miljövänligare
              och robustare energisystem i landet. Tack ska ni ha!
            </seg>
          </u>
          <note type="speaker" n="a79d9b27">
            Anf. 59 MARIE GRANLUND (s):
          </note>
          <u who="marie_granlund_d24d12" xml:id="i-5b4c38d2ef838d4e-0" n="d2665b3d">
            <seg n="ed28c5e1">
              Herr talman! Först och främst vill jag tacka Lennart Beijer för
              alla insatser i näringsutskottet och framför allt inom energipolitiken.
              Du har varit näst intill ovärderlig, och vi kommer att sakna dig
              mycket, Lennart. Tack för allt arbete!
            </seg>
            <seg n="70676281">
              Jag ska återgå till det politiska. Lars Johansson har vid ett
              flertal tillfällen frågat de borgerliga kamraterna bland Moderaterna,
              Folkpartiet och Kristdemokraterna om olika sakfrågor. Han har
              frågat vad som kommer att hända med energipolitiken efter valet
              och vad de har för energipolitik. Han får dock inget svar, och
              därför har jag satt upp mig på talarlistan.
            </seg>
            <seg n="37baeaaa">
              Vi socialdemokrater har tillsammans med Vänsterpartiet och Centerpartiet
              i ett antal propositioner presenterat vår linje, som ger förutsägbarhet
              och gör att man faktiskt kan investera. Vad är ert alternativ?
              Ni har totalt olika åsikter om gasen. Ni har totalt olika åsikter
              om vindkraften. Jag antar att ni även har totalt olika åsikter
              om biokraften, och ni har totalt olika åsikter om kärnkraften.
            </seg>
            <seg n="1c46c428">
              Vad vill Folkpartiet? Vill ni starta fler reaktorer eller vill
              ni inte göra det? Tidigare kunde man delvis ha respekt för er
              energipolitik även om jag inte delade er åsikt när ni sade att
              ni skulle starta en ny reaktor eftersom vi då skulle få mer energi,
              för man kan inte säga nej både till ny energi och till kärnkraft.
              Men nu är det stiltje. Nu är det status quo. Hur ställer sig Folkpartiet
              till elcertifikatssystemet? När ska det avskaffas, och vad kommer
              i så fall i stället?
            </seg>
            <seg n="4764a237">
              Jag skulle också vilja fråga Moderaterna hur det blir med elcertifikatssystemet.
              Jag läste i dag, eller om det var i går, på TT att näringsutskottets
              vice ordförande Per Bill nu tycker att elcertifikatssystemet är
              väldigt bra. Jag antar att ni moderater i morgon kommer att rösta
              för er reservation, som innebär att elcertifikatssystemet avskaffas.
              Vad tycker ni egentligen?
            </seg>
            <seg n="f10d9282">
              Jag skulle även vilja fråga Kristdemokraterna, detta gamla linje
              3-parti som upprörs så över kärnkraftsavvecklingen, vad de tycker.
              Vad ska ni göra med elcertifikatssystemet? Hur ska ni göra med
              gasen? Är det inte rimligt att väljarna tre månader före valet
              får besked om detta? Det här är den sista energipolitiska debatten
              i riksdagen under den här mandatperioden. Ska inte den energipolitiska
              diskussionen föras här? Om inte, var ska den i så fall föras?
            </seg>
          </u>
          <note type="speaker" n="9b729b16">
            Anf. 60 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-38b08cf42f77f8b4-4" n="672b1c3c">
            <seg n="2b826fc5">
              Herr talman! Jag säger samma sak nu som tidigare. Det är inte
              min eller mina kamraters uppgift att i denna kammare lägga fram
              ett moderat förslag om energipolitiken. Vi sitter här som opposition
              och ska förhålla oss till regeringens förslag. Vi har framfört
              våra synpunkter på regeringens förslag.
            </seg>
            <seg n="bf3873a9">
              Om man ändå skulle säga något i den här frågan kunde det vara
              att en röd linje i vår politik är att vi vill ha mer marknad och
              mindre politik. Vi är fast förvissade om uppfattningen att marknadens
              alla aktörer från vd:arna för Vattenfall, Fortum och Eon till
              ägarna av vindkraft, vattenkraft, torvmossa och allt annat på
              egen hand kan fatta välgrundade beslut om vilka investeringar
              de ska göra och vilka de inte ska göra.
            </seg>
            <seg n="e1c82306">
              Vi tror rent allmänt, herr talman, att det blir bättre om man
              överlåter detta beslutsfattande till enskilda aktörer. Vi tror
              inte att det blir bättre om politiker använder sig av energifrågor
              för att sy ihop politiska kompromisser. När det gäller den småskaliga
              vattenkraften är omsvängningen från Socialdemokraternas sida något
              egendomlig, alltså detta lutande mot Miljöpartiet och kravet att
              den småskaliga vattenkraften inte ska inrymmas i elcertifikaten.
              Vi tror inte att det blir bra när politiker ska använda sig av
              sin politiska makt och sina önskemål för att sy ihop politiska
              kompromisser med hjälp av beslut på energiområdet.
            </seg>
            <seg n="5b38f118">
              Mer marknad, mer civilsamhälle, mindre politik. Så skulle man
              kunna sammanfatta den borgerliga synpunkten.
            </seg>
          </u>
          <note type="speaker" n="a40bd64a">
            Anf. 61 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-1" n="d2665b3d">
            <seg n="3282523b">
              Herr talman! Det är anmärkningsvärt att man i riksdagen, som
              är vårt offentliga rum, inte ska diskutera vad man vill gå till
              val på. Jag tycker att det är en helt orimlig uppfattning. Det
              är väl just här vi ska ge väljarna till känna vad det är vi vill.
              Energipolitiken är ett sådant område.
            </seg>
            <seg n="35ef25ef">
              Om jag förstått det hela rätt, och som jag läst i tidningen,
              kan jag bara konstatera att inte heller Moderaterna vill bygga
              ut kärnkraften. Då skulle jag vilja fråga: Vad vill de ha i stället?
              De vill ju inte ha den förnybara energin. Tror Anne-Marie Pålsson
              att det kommer något nytt av sig själv? Litar Anne-Marie Pålsson
              så mycket på de tre stora företagen på den svenska energimarknaden,
              trots att det visat sig finnas problem med prisbildning och allt
              möjligt? Löser det sig av sig själv? Hur ställer sig Moderata
              samlingspartiet till elcertifikatssystemet? I går sade Per Bill,
              vice ordförande i näringsutskottet, att elcertifikatssystemet
              är bra, men i er reservation säger ni att det ska avskaffas.
            </seg>
          </u>
          <note type="speaker" n="5bccdadc">
            Anf. 62 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-38b08cf42f77f8b4-5" n="672b1c3c">
            <seg n="1a8f4d40">
              Herr talman! Jag tror att ordföranden i näringsutskottet kom
              lite sent till debatten. Om Marie Granlund hade kommit när jag
              började mitt anförande hade jag kunnat ge svar på frågan hur vi
              ser på elcertifikaten. Jag ska dock inte trötta lyssnarna med
              att dra det ytterligare en gång.
            </seg>
            <seg n="18dafa74">
              När det gäller elpolitiken, och energipolitiken i vidare mening,
              är det viktigt att inför lyssnarna påpeka att det inte bara är
              det som vi gör i Sverige som spelar roll. Faktum är att det spelar
              väldigt liten roll. Det är vad man gör i Europa som spelar någon
              roll därför att vi är nu sammanlänkade med den europeiska marknaden.
              Framför allt spelar det väldigt stor roll vad man gör i Indien
              och i Kina. Vi är nämligen ingen isolerad ö i världen. Vi finns
              med på den internationella arenan oavsett om vi vill det eller
              ej.
            </seg>
          </u>
          <note type="speaker" n="3890010e">
            Anf. 63 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-2" n="d2665b3d">
            <seg n="1019e256">
              Herr talman! Jag tycker att det är märkligt. Om man hade en kristallklar
              uppfattning om elcertifikatssystemet hade det väl varit enkelt
              att upprepa det. Det är väl i stället som så att man ändrar sig
              hela tiden.
            </seg>
            <seg n="7f21c8b5">
              Jag är oerhört orolig för vad det här innebär för förutsägbarheten
              för näringslivet, om man inte vet vad det är som ska gälla för
              någonting. Och, som sagt, den totala oenighet som finns inom den
              borgerliga alliansen om gas, om torv, om vindkraft och så vidare
              bådar inte gott för svenskt näringsliv.
            </seg>
          </u>
          <note type="speaker" n="7586e2b9">
            Anf. 64 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-0076cca97d59f671-1" n="986e4a79">
            <seg n="949c6661">
              Herr talman! Det är väldigt lätt att vara självsäker i talarstolen
              när mandatperioden är slut och betänkanden ligger framme och Marie
              Granlund har lyckats få majoritet just när det gäller dessa betänkanden.
              Men jag skulle vilja inleda med att ställa frågan tillbaka till
              dig: Vad tänker du göra om du bildar regering nästa mandatperiod?
            </seg>
            <seg n="03abfa09">
              Centern har ju tyckt att ni har brutit det avtal som ni hade
              slutit, så nu finns det inget tydligt samarbete kvar längre. Miljöpartiet
              ingår inte i uppgörelsen. De är också utanför, vilket betyder
              att Marie Granlund, precis som Folkpartiet, skulle komma att behöva
              hitta nya allianser. Det betyder att man då tillsammans kommer
              överens om hur politiken ska se ut.
            </seg>
            <seg n="79e42f9f">
              Folkpartiet säger att vi ska bygga ut kärnkraften ja. Men Folkpartiet,
              till skillnad mot Socialdemokraterna, menar inte att de här energikällorna
              ska byggas med statliga medel eller att de ska subventioneras
              med statliga medel. Vi säger bara: Ta bort de regler och lagar
              som hindrar att marknaden producerar det som behövs! Vi behöver
              mer el, och vi ska inte behöva betala mer för den än nödvändigt.
            </seg>
            <seg n="828cdc00">
              Sedan gäller det elcertifikaten. Skulle det visa sig att det
              behövs något slags stimulans för att stimulera förnybara energikällor
              får man väl finansiera det via statsbudgeten. Man lurar inte elanvändarna
              genom att införa certifikat där vi inte bara betalar för produktionen
              utan också till statskassan där man sedan, Marie, ska bestämma
              åt det svenska folket hur de pengarna ska användas. Varje enskild
              medborgare i Sverige kan faktiskt själv bestämma hur man ska använda
              de pengarna. Vi kommer att förhandla, och vi vill att marknaden
              ska producera det som behövs, inte att vi som politiker ska in
              där och peta.
            </seg>
          </u>
          <note type="speaker" n="eef72a37">
            Anf. 65 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-3" n="d2665b3d">
            <seg n="7ca22cab">
              Herr talman! Vi socialdemokrater har inte bara lagt fram ett
              par propositioner på energiområdet. Vi har lagt fram väldigt många
              propositioner under den här fyraårsperioden. Det har vi också
              gjort sedan 1997, när den här energiuppgörelsen var. Och det har
              gett en förutsägbarhet för näringsliv och för konsumenter. Sedan
              finns det problem på elmarknaden, och dem vill vi försöka komma
              åt. Det handlar om att komma åt de oligopol som finns och så vidare,
              men det är ingen enkel sak att ta tag i.
            </seg>
            <seg n="82287ba7">
              Men jag återkommer till frågan: Vad vill Folkpartiet med kärnkraften?
              I går läste jag i en nyhet från TT jag vet inte vad som gäller,
              om det är TT eller om det är riksdagen som gäller att partiledaren
              Leijonborg var ute och sade att man inte vill starta några nya
              kärnkraftverk, i alla fall inte förrän efter 2011. Vad är det
              för någonting som gäller? Hur ska ni forma den politiska alliansen?
              Och hur ska ni få samman åsikter om gas, om torv, om vindkraft?
            </seg>
          </u>
          <note type="speaker" n="dbef32d5">
            Anf. 66 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-0076cca97d59f671-2" n="986e4a79">
            <seg n="eed08ef9">
              Herr talman! Vi kommer att jobba på precis samma sätt som Marie
              Granlunds parti i regeringen har jobbat under denna mandatperiod.
              Vi kommer också att lämna propositioner, och då, när de propositionerna
              kommer, har du någonting att ta ställning till. Vi sitter inte
              i regeringsställning nu. Propositioner lämnar vi när vi väl sitter
              där, vilket jag hoppas att vi gör efter den 17 september.
            </seg>
          </u>
          <note type="speaker" n="9e504272">
            Anf. 67 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-4" n="d2665b3d">
            <seg n="6a176ddb">
              Herr talman! Det är riktigt att oppositionen inte kan lämna några
              propositioner. Men vore det inte ganska rimligt att i den här
              sista energipolitiska debatten före valet faktiskt berätta för
              väljarna vad man tycker, när det är tre månader kvar? Hur blir
              det med kärnkraften? Hur blir det med certifikatsystemet? Hur
              blir det med vindkraften och så vidare? Det tycker jag hade varit
              rimligt att svenska folket hade fått veta.
            </seg>
          </u>
          <note type="speaker" n="215bfa8b">
            Anf. 68 MIKAEL OSCARSSON (kd) replik:
          </note>
          <u who="mikael_oscarsson_78ae8d" xml:id="i-ac6e5654ff9d98f4-3" n="a0e2864e">
            <seg n="e46b22ac">
              Herr talman! Den fråga som jag skulle vilja ställa till Marie
              Granlund är: Vilken energipolitik kommer det att vara i Sverige
              efter valet om ni vinner valet?
            </seg>
            <seg n="df94cd66">
              Nu är ju den här uppgörelsen med Centerpartiet förbi. Då är frågan:
              Är det Miljöpartiets förslag som kommer att gälla? I sådana fall
              kommer vi att få se ännu mer av förtida avveckling av kärnkraften,
              till exempel.
            </seg>
            <seg n="18b595db">
              Vi har ju, som jag nämnde förut, Barsebäck 1 och 2 som avvecklades
              i förtid och som kom att kosta skattebetalarna långt över 10 miljarder
              i böter. Kraften skulle kunna användas i Sverige. I stället får
              vi starta upp skitig kraft i Polen, till exempel.
            </seg>
          </u>
          <note n="37fa2f10">
            Vilken energipolitik kommer att gälla efter valet, Marie Granlund?
          </note>
          <note type="speaker" n="a443bd3a">
            Anf. 69 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-5" n="d2665b3d">
            <seg n="d2a2528e">
              Herr talman! Det kommer att gälla en energipolitik som är bra
              såväl för konsumenter som för miljön och för näringslivet. Vi
              kommer att fortsätta att satsa på certifikatsystemet och utveckla
              detsamma för att få fram förnybar energi som också har visat sig
              vara väldigt lyckosam. Vi har väldigt tydliga mål med det.
            </seg>
            <seg n="e8a8a6b8">
              Vi kommer också att satsa på effektiviseringar. Vi kommer också
              att satsa på att försöka komma åt elmarknaden och den prisbildning
              som är där. Vi har redovisat vår politik i sju, åtta, nio, tio
              propositioner, och de gäller. Men vad vill ni för någonting? Vill
              Kristdemokraterna bygga ut kärnkraften? Det blir ju ganska konstigt
              om man inte vill satsa på någonting nytt. Då blir det ju status
              quo. Då står vi stilla. Då blir det ingen mer energi. Det blir
              ingen mer el. Vad vill ni?
            </seg>
          </u>
          <note type="speaker" n="6ea2f68e">
            Anf. 70 MIKAEL OSCARSSON (kd) replik:
          </note>
          <u who="mikael_oscarsson_78ae8d" xml:id="i-ac6e5654ff9d98f4-4" n="a0e2864e">
            <seg n="2dd120b7">
              Herr talman! Vad gäller kärnkraften har vi föreslagit att det
              skulle kunna vara en ny folkomröstning. Vi tycker att det är helt
              orimligt att den här döda handen ligger över frågan. Vi tycker
              att svenska folket borde få säga sitt i den här frågan.
            </seg>
            <seg n="519fbdd3">
              När det då gäller valet får vi ju varje dag rapporter om hur
              Miljöpartiet och Vänsterpartiet lovar nya saker. Senast i går
              hörde vi att Vänsterpartiet kom med förslag om 200 000 nya jobb,
              ofinansierat. Man kan se på alliansen. Vi har sex olika arbetsgrupper
              med klara förslag på det ena området efter det andra, när det
              gäller skolan, när det gäller omsorgen, när det gäller att få
              fram nya företag.
            </seg>
            <seg n="58cc31e5">
              När det gäller energipolitiken har vi kristdemokrater hela tiden
              eftersträvat breda uppgörelser. Det vill vi ha i framtiden också,
              men regeringspartiet, som än så länge är Socialdemokraterna, har
              ju varit mycket ointresserat av detta.
            </seg>
            <seg n="f411474a">
              Men nu är ju den här uppgörelsen med Centerpartiet slut, och
              då är frågan: Vart ska man vända sig? Det är så oerhört viktigt
              att vi får långsiktighet, fasta spelregler. Vi har en basindustri
              som behöver väldigt mycket energi, och de behöver klara besked
              från vänsterkartellen. Vilken politik är det som gäller? Vilka
              vill Socialdemokraterna göra upp med om man vinner valet, vilket
              jag hoppas inte blir fallet?
            </seg>
          </u>
          <note type="speaker" n="8eedfd22">
            Anf. 71 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-6" n="d2665b3d">
            <seg n="2758d325">
              Herr talman! Jag tror att såväl näringsliv som konsumenter vet
              att vi bedriver en bra energipolitik i en ganska svår tid. Men
              jag återkommer till frågan: Vad kommer att hända det har ju tydligen
              inte varit någon arbetsgrupp när det gäller det? Vad kommer att
              hända om den borgerliga alliansen vinner? Vad kommer att hända
              med kärnkraften? Vad kommer att hända med gasen? Vad kommer att
              hända med torven, och vad kommer att hända med vindkraften?
            </seg>
            <seg n="781e8f18">
              Det blir ju ett investeringsstopp om man inte tror att det finns
              möjligheter att investera i den här alternativa energin.
            </seg>
            <seg n="3c6c6d94">
              Jag tycker faktiskt att väljarna borde få svar på det här, och
              det är inte helt fel att man kan få svar i Sveriges riksdag.
            </seg>
          </u>
          <note type="speaker" n="2377aad8">
            Anf. 72 PER BILL (m):
          </note>
          <u who="per_bill_561422" xml:id="i-bb0be808c1c49230-0" n="42ba235b">
            <seg n="ca6c3649">
              Herr talman! Jag hade inte tänkt sätta upp mig på listan för
              den här debatten. Jag tycker att Anne-Marie Pålsson har skött
              de blåa flaggorna alldeles utmärkt. Men när jag blir apostroferad
              flera gånger måste jag faktiskt gå upp.
            </seg>
            <seg n="841d4f23">
              Anfall är bästa försvar, tycks vara Marie Granlunds och Socialdemokraternas
              taktik. Det är inget som helst tvivel om att i det här betänkandet
              har Vänsterpartiet och Socialdemokraterna svikit Centerpartiet.
              Man har gått ifrån en av de saker som var bra med de gröna certifikaten,
              nämligen att det är förnybar energi som ska premieras, inte något
              annat. Helt plötsligt är det vad som enligt Miljöpartiet för tillfället
              är politiskt korrekt energi som ska få tilldelning av certifikat.
            </seg>
            <seg n="e8b42651">
              Om man ska ha ett subventionssystem finns det två fördelar med
              systemet med gröna certifikat. Den ena är att man sätter upp en
              tydlig linje för vad som ska få denna typ av subventioner. Den
              andra är att man gör det under en begränsad tid. Politiker tycker
              ibland att det är trevligt att ha saker utanför statsbudgeten,
              till exempel lägga dem direkt på elräkningarna och därmed inte
              få budgetpåverkan. Det är just det man går ifrån när man låter
              Miljöpartiets budgetförhandling spräcka den del av de gröna certifikaten
              som var riktigt bra.
            </seg>
            <seg n="cbc70934">
              Marie undrar vad som är Moderaternas energipolitik. Vi har diskuterat
              frågan 10 eller 20 gånger. Precis som Anne-Marie Pålsson säger
              handlar det om mindre politiskt klåfingrande och mer marknad.
              Det handlar också mycket mer om att inte se Sverige som en isolerad
              ö utan som en del i en gemensam europeisk energimarknad.
            </seg>
            <seg n="cb2987e8">
              Sedan handlar det om långsiktighet. Det är därför vi har sagt
              att när vi kommer till makten kan vi inte ta bort allting som
              vi tycker är mindre bra i energipolitiken för att sedan efteråt
              säga att vi vill ha en bred överenskommelse. Därför skrev vi till
              propositionen om gröna certifikat ett särskilt yttrande där det
              framgick att om riksdagen röstade igenom detta vill vi vara konstruktiva.
              Vi går därför in och har åsikter om hur varje punkt kan göras
              bättre.
            </seg>
            <seg n="a1042d61">
              Det normala är att om man är emot själva idén man sedan avstår
              rakt igenom betänkandet. Men i och med att riksdagen nu har bestämt
              sig för att dessa certifikat ska finnas kvar under lång tid gäller
              det för oss att vara konstruktiva och att försöka göra dem så
              bra som möjligt eller så lite dåliga som möjligt. Jämfört med
              andra system som finns runtom i Europa för att främja framväxten
              av ny energi blir jag, sakta men säkert, mer övertygad om att
              de gröna certifikaten är bättre än de andra systemen. Det gör
              det lite lättare att fortsätta att vara pragmatisk och försöka
              hitta något som vi kan bli överens om under lång tid.
            </seg>
          </u>
          <note type="speaker" n="aa136e41">
            Anf. 73 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-7" n="d2665b3d">
            <seg n="95b892f5">
              Herr ålderspresident! Per Bill uttalade sig i går i tidningen
              och sade att man närmar sig regeringens energipolitik och att
              certifikat inte är så fel. Varför skriver man då över huvud taget
              en reservation om att regeringen ska återkomma med förslag om
              att upphäva dessa? Vad är Moderaternas åsikter om certifikatsystemet
              egentligen? Är det någonting som har ändrats den senaste veckan
              som allting annat ändras? Om man är för certifikatsystemet, kommer
              det att bli alliansens mening att certifikatsystemet ska vara
              kvar?
            </seg>
          </u>
          <note type="speaker" n="0f8ab45b">
            Anf. 74 PER BILL (m) replik:
          </note>
          <u who="per_bill_561422" xml:id="i-bb0be808c1c49230-1" n="42ba235b">
            <seg n="7a1bef9f">
              Herr ålderspresident! Det är precis som vi faktiskt säger i reservationen.
              Den typ av gröna certifikat som finns nu vill vi ta bort, när
              man gör dem till vad Miljöpartiet anser är för tillfället politiskt
              korrekt energi.
            </seg>
            <seg n="3286bc9e">
              Om man däremot hade hållit kvar vid den lösning som togs fram
              av Centerpartiet, om det var 10 % som gick till administration
              och inte 50 %, hade vi där hittat en långsiktig överenskommelse
              som vi hade kunnat vara överens om när hettan i valet har lagt
              sig.
            </seg>
            <seg n="c5f53087">
              Vi måste få ett certifikatsystem som handlar om objektiva kriterier
              för vad som är förnybar energi. De ska vara vetenskapligt objektiva.
              Det ska inte vara Miljöpartiets kongress som bestämmer år för
              år vilka saker som ska ingå och inte ingå i certifikatsystemen.
              Är det så skapar man en enorm osäkerhet på marknaden. Det är just
              ökad säkerhet på marknaden som Anne-Marie Pålsson i dag har talat
              om och som är Moderaternas politik. Vi vill ha mer och mer säkerhet.
              Politikerna ska inte gå in och bestämma än det ena, än det andra.
            </seg>
            <seg n="7e364b16">
              Redan under nästa mandatperiod ska Socialdemokraterna och Vänsterpartiet
              sätta sig ned och diskutera nästa kärnkraftsreaktor. Det är kanske
              därför som man bråkar extra mycket med Folkpartiet eftersom man
              vill skyla över det faktum att man under nästa mandatperiod ska
              ta nästa steg i avvecklingen av kärnkraftverken och peka ut nästa
              reaktor.
            </seg>
          </u>
          <note type="speaker" n="d64233c3">
            Anf. 75 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-8" n="d2665b3d">
            <seg n="60a956fd">
              Herr ålderspresident! Per Bill pratar om oenighet och en liten
              del i elcertifikatssystemet, nämligen den småskaliga vattenkraften
              som fasas ut två år tidigare. Det är vad det handlar om. Vi kan
              ha olika åsikter om det, och det kan säkert ske en översyn av
              hur det har fungerat så småningom.
            </seg>
            <seg n="b5cb8125">
              Vilken energipolitik står Moderaterna för? Hur kommer det egentligen
              att bli med elcertifikatssystemet? Vad är alliansens förslag om
              gasen? Ni har totalt olika åsikter. Hur kommer vindkraften att
              främjas om man tycker att det är viktigt? Kommer det att byggas
              nya kärnkraftsreaktorer?
            </seg>
          </u>
          <note type="speaker" n="97975f4d">
            Anf. 76 PER BILL (m) replik:
          </note>
          <u who="per_bill_561422" xml:id="i-bb0be808c1c49230-2" n="42ba235b">
            <seg n="f5a5b55f">
              Herr ålderspresident! Det är precis som Anne-Marie Pålsson sade
              i sin inledning. Vi tror att kloka företag kommer att fatta kloka
              beslut. Det innebär att det är dessa företag som kommer att bestämma
              hur mycket man vill öka sina satsningar på biogas, torv, kärnkraft
              och vindkraft.
            </seg>
            <seg n="4061031f">
              Vad som har hänt under denna tid, och som är det positiva med
              de ökade energipriserna det finns en positiv sida, även om vi
              alla har det tungt och jobbigt när vi ska betala våra elräkningar
              är att många nya energiformer och många nya projekt är kommersiellt
              intressanta.
            </seg>
            <seg n="fda0141d">
              Jag pratar numera om det gröna guldet. Inte bara massaved utan
              också bioenergi kommer under en lång tid att vara en riktig framtidsgren
              för Sverige. Vi har det blå guldet, vattenkraften, som också är
              en fantastisk möjlighet för Sverige. Precis som Centerpartiet
              tycker vi att det är konstigt att man låter Miljöpartiets kongress
              avgöra att dessa ska fasas ut ur certifikatsystemen.
            </seg>
            <seg n="33c44b59">
              Vi tror att på en reglerad, tydlig marknad där politiker inte
              vare sig bygger energianläggningar eller förstör energianläggningar
              kommer kloka marknadsaktörer att bygga upp en mix. Vi kommer att
              se alla möjliga nya, spännande energiprojekt eftersom många av
              dessa energiprojekt blir lönsamma efter mycket kort tid.
            </seg>
          </u>
          <note type="speaker" n="ed3f53cb">
            Anf. 77 MARIA LARSSON (kd):
          </note>
          <u who="maria_larsson_49fd18" xml:id="i-742c85558a673385-1" n="f98b23fb">
            <seg n="53351b7c">
              Herr ålderspresident! Det är intressant att höra Marie Granlund
              stå här och efterfråga gemensamma förslag från alliansen, med
              tanke på att vi säkert har presenterat någon hade räknat ut det
              700 gemensamma förslag på en rad olika områden. Vänsterpartierna
              har däremot inte presenterat ett enda gemensamt förslag för kommande
              mandatperiod. Det finns inget gemensamt valprogram, ingen gemensam
              agenda för vad man vill göra över huvud taget.
            </seg>
            <seg n="8dbb17fc">
              Marie Granlund tar exemplet från energipolitiken, som är ett
              av de områden där vi ännu inte har presenterat gemensamma förslag.
              Jag vill betona: ännu inte har presenterat gemensamma förslag.
              Marie Granlund kan se fram emot ytterligare trevligheter när det
              gäller vad vi kommer att presentera för väljarna.
            </seg>
            <seg n="9d9e00f8">
              Jag är bekymrad för väljarnas del över den totala avsaknaden
              av gemensamt valmanifest från vänstern. Hur ska det bli när Vänsterpartiet
              föreslår 200 000 nya jobb helt ofinansierat inom offentlig sektor?
              Är det också Marie Granlunds förslag? Hur ska det bli med föräldraförsäkringen?
              Vänsterpartiet går till val på en fifty-fifty-delning, och Miljöpartiet
              vill ha en tre-tre-tre-delning. Socialdemokraterna har stora interna
              problem med frågan, för kongressen har sagt ett men Göran Persson
              säger något annat. Några partier vill ta bort utgiftstaket. Vänsterpartiet
              vill lyfta upp hela utgiftstaket. Hur ska Marie Granlund tackla
              det?
            </seg>
            <seg n="a1996242">
              Här finns en massa frågor. Ska det bli som vanligt, att det där
              avgörs i nattmanglingar och budgetsamtal och det kommer ut någonting
              helt annat än det väljarna hade förväntat sig? Vilken väljare
              som röstade på Socialdemokraterna hade till exempel förväntat
              sig friår? Nej, Marie Granlund är svaret skyldig. Vi har lagt
              massor med gemensamma förslag.
            </seg>
            <seg n="2f7a7e02">
              När det gäller energipolitikens område är Marie Granlund också
              svaret skyldig. Vi har här i kammaren under hela mandatperiodens
              gång letat efter och sökt få till stånd breda lösningar.
            </seg>
            <seg n="ae05890f">
              Jag har stått här i kammaren och erbjudit samarbete. Per Bill
              har stått här i kammaren och erbjudit samarbete. Vi har inte fått
              en enda förfrågan, inte en enda inbjudan. Om det är så att Marie
              Granlund verkligen menade någonting med sitt vurmande för näringslivet
              jag hoppas det borde hon ha sett till att det tagits initiativ
              för att få till stånd de breda lösningarna. När det gäller energipolitiken
              tror jag att det är väldigt avgörande att man kan ha blocköverskridande
              lösningar, som kan ligga fast långsiktigt, till gagn för producenterna
              och till gagn för konsumenterna.
            </seg>
            <seg n="4c55b417">
              Nej, inga sådana initiativ har tagits. Ingenting har hänt. Det
              är ett stort ansvar som den sittande regeringen bär.
            </seg>
            <seg n="ccd530b1">
              Den gamla alliansen av samarbetspartier när det gäller energipolitiken
              är upplöst den finns inte i dag. Frågan är verkligen, oavsett
              regering, hur man kommer att agera fortsättningsvis.
            </seg>
            <seg n="68bd3931">
              Vi har inom alliansen närmat oss varandra alltmer i vår politik
              under den här mandatperioden. Jämför antalet gemensamma reservationer
              i dag! De är fler än de någonsin har varit. Men det här verkar
              Marie Granlund blunda inför.
            </seg>
            <seg n="7d770091">
              Varför har inte initiativen kommit till att inbjuda till de breda
              lösningarna, som Marie Granlund står och talar positivt om här
              i dag?
            </seg>
          </u>
          <note type="speaker" n="29def622">
            Anf. 78 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-9" n="d2665b3d">
            <seg n="af909d22">
              Herr ålderspresident! Vi kan ju ta en allmänpolitisk debatt,
              men jag tänkte hålla mig till el. Annars kunde jag fråga hur det
              blir: Kommer ni att acceptera Centerpartiets förslag om att unga
              under 26 år knappt ska ha några rättigheter på arbetsmarknaden?
              Kommer den borgerliga alliansen att driva vårdnadsbidrag? Jag
              tänker inte göra det utan hålla mig till den fråga som det gäller.
            </seg>
            <seg n="44081e57">
              Det är inte sant att väljarna inte får reda på vad vi tycker.
              Vi har nu lagt fem propositioner, och två diskuterar vi nu och
              ska besluta om här i morgon. Det gäller bland annat ett elcertifikatssystem
              som ska gälla till 2030. Jag tror nog att väljarna får reda på
              vad som händer. Det får också de små producenterna av alternativ
              energi.
            </seg>
            <seg n="2df8daff">
              Men vad är de borgerligas förslag? Vill ni avveckla certifikatsystemet,
              eller vill ni inte avveckla det? Ni säger att ni har gemensamma
              reservationer. Jag tror att det är en av åtta, och det gäller
              den småskaliga vattenkraften. Så mycket enighet var det inte på
              det området.
            </seg>
          </u>
          <note type="speaker" n="01cf9956">
            Anf. 79 MARIA LARSSON (kd) replik:
          </note>
          <u who="maria_larsson_49fd18" xml:id="i-742c85558a673385-2" n="f98b23fb">
            <seg n="4d66bf8d">
              Herr ålderspresident! Skillnaden mellan oss och er är, som sagt
              var, att vi har 700 förslag som vi har lagt fram gemensamt. Ni
              har lagt ett antal propositioner, varav en del sträcker sig längre
              fram i tiden. Det är lovvärt, men det säger ingenting om er gemensamma
              agenda för den närmaste mandatperioden. Det här är sådant som
              redan är beslutat, som är färdigt eller som snart kommer att beslutas.
              Ni har ingen gemensam agenda för vad ni vill göra de kommande
              fyra åren. Det har vi, och vi kommer att utveckla den ytterligare.
            </seg>
            <seg n="6abe8927">
              När det gäller elcertifikatssystemet tror jag att Marie Granlund,
              om hon inte har varit alldeles döv, mycket väl känner till Kristdemokraternas
              sätt att resonera i den här frågan. Jag har märkt att också flera
              andra partier resonerar likadant.
            </seg>
            <seg n="aa9b465a">
              Vi hade från början önskat ett annat system. Vi hade velat ha
              ett system som vi tror bättre hade gagnat utvecklingen av de förnybara
              energikällorna, därför att det här är inte det optimala systemet.
              Vi ser också hur vissa har tagit över på andras bekostnad. Vi
              tror att det behövs en viss form av stöd till det som är förnybart
              för att det ska kunna växa sig starkt på marknaden.
            </seg>
            <seg n="4526ef3f">
              I dag finns elcertifikatssystemet på plats, och där kan man givetvis
              inte, med hänsyn tagen till producenter och konsumenter, bara
              kasta omkull energipolitiken. Det har varit alldeles för mycket
              ad hoc i energipolitiken under Socialdemokraternas ledning. Det
              har gjort att vi i dag inte står väl rustade inför framtiden i
              det här landet.
            </seg>
            <seg n="7d2978c3">
              Vi har respekt för beslut som har fattats och att vi behöver
              ha långsiktighet i agerandet. Vi vill skruva en del på nuvarande
              elcertifikatssystem, och vi vill framför allt hitta gemensamma
              europeiska lösningar. Men vi vill rusta Sverige, för att få ett
              land som kan både tillgodose det egna behovet av energi och fungera
              som nettoexportör till Europa. Det är inte så länge sedan vi var
              där, men under Socialdemokraterna, tillsammans med samarbetspartiernas
              ledning, har man fört oss i en riktning där vi inte längre är
              en naturlig nettoexportör bara vissa gynnsamma år utan i stället
              är en nettoimportör.
            </seg>
            <seg n="1eb57df1">
              Det här är ett stort misslyckande med den energipolitik som har
              bedrivits. Det hade varit bra om vi hade kunnat få till stånd
              bredare lösningar som kunnat vara mer långsiktiga och skapat kraft
              också ute i ett europeiskt perspektiv.
            </seg>
          </u>
          <note type="speaker" n="fb4ecab9">
            Anf. 80 MARIE GRANLUND (s) replik:
          </note>
          <u who="marie_granlund_d24d12" xml:id="i-5b4c38d2ef838d4e-10" n="d2665b3d">
            <seg n="5b61d769">
              Herr ålderspresident! Vi har diskuterat väldigt mycket energipolitik
              den här våren, och vi har också lagt fast och återupprepat vad
              vi tycker om gasen, att gas kan vara bra men att det inte ska
              vara några storskaliga lösningar och att det ska vara kommersiellt
              gångbart. Vi lägger nu fast ett elcertifikatssystem som ska gälla
              till 2030, så att vi ska veta hur den alternativa energin ska
              kunna fungera och förhålla sig i framtiden. Detta system har redan
              gett fem nya terawattimmar.
            </seg>
            <seg n="c59028f1">
              Vi har också tagit ett antal beslut om hur vi ska komma åt elmarknaden
              så att den blir bättre fungerande och konsumenterna får större
              makt och inflytande och också se över maktkoncentrationen på elmarknaden.
            </seg>
            <seg n="0ac7d2bf">
              Mot det här står totalt olika åsikter, om gas, om vindkraft,
              om biobränslen, om kärnkraft och så vidare. Jag tycker att det
              hade varit intressant för väljarna att få reda på vad man tycker
              om det här.
            </seg>
          </u>
          <note type="speaker" n="93c2681a">
            Anf. 81 MARIA LARSSON (kd) replik:
          </note>
          <u who="maria_larsson_49fd18" xml:id="i-8f5e6da70ca5747d-0" n="f98b23fb" next="i-e22a8ec1bd2199d3-0">
            <seg n="ee2a1953">
              Herr ålderspresident! Marie Granlund använder den sista debatten
              till att ställa en rad frågor till fyra partier som har valt att
              inför kommande valrörelse samarbeta, och samarbeta i en utsträckning
              som aldrig har skett tidigare i svensk historia och där vi har
              gemensamma frågor och gemensamma svar på en rad olika områden.
              Fler svar kommer att levereras.
            </seg>
            <seg n="331bd140">
              Marie Granlund har inte gett ett enda svar, inte ett enda svar
              om varför man under fyra år har försummat att inbjuda till samtal
              för att söka breda, blocköverskridande lösningar som kan ligga
              fast under lång tid. Hon har inte heller gett ett enda svar om
              varför man med de partier som man avser att samregera med eller
              samarbeta med under nästa mandatperiod inte har visat upp någon
              form av gemensamt valmanifest.
            </seg>
            <seg n="51dcaf31">
              Det kan bara tolkas på ett sätt: Man tror kanske att man får
              en 50-procentig majoritet, vilket man naturligtvis inte får. Men
              man vill inte ge väljarna besked. Och man är inte beredd att göra
              någonting som är blocköverskridande för att verkligen få till
              stånd det som kan gagna vårt land, våra producenter av energi
              och våra konsumenter av energi. Jag kan bara beklaga att det har
              varit fallet under så lång tid och uppenbarligen kommer att vara
              fallet också i framtiden.
            </seg>
          </u>
          <note n="0d67d115">
            Överläggningen var härmed avslutad.
          </note>
          <note n="24c8177c">
            6 § Uppskov med behandlingen av vissa ärenden
          </note>
          <note n="516a90d0">
            Föredrogs
          </note>
          <u who="maria_larsson_49fd18" xml:id="i-e22a8ec1bd2199d3-0" n="f98b23fb" prev="i-8f5e6da70ca5747d-0">
            <seg n="df6d4772">
              Ålderspresidenten konstaterade att ingen talare var anmäld.
            </seg>
          </u>
          <note n="0fddf4d5">
            7 § Konsumentpolitikens mål och inriktning och En handlingsplan
            för hållbar konsumtion för hushållen
          </note>
          <note n="516a90d0">
            Föredrogs
          </note>
          <note type="speaker" n="b67bcdf0">
            Anf. 82 MARIANNE CARLSTRÖM (s):
          </note>
          <u who="marianne_carlstrom_41d7e7" xml:id="i-b9b3685ec1fc8577-0" n="42e22c0d">
            <seg n="65d17ead">
              Herr ålderspresident! Vi ska nu debattera konsumentpolitiken.
              Vi har två olika betänkanden. Det ena handlar om hållbar utveckling,
              och det andra handlar om konsumentpolitikens mål och inriktning.
              Det handlar om trygga konsumenter som handlar hållbart. Vi ska
              diskutera de nya målen. Det är ett huvudmål och tre delmål. I
              lagutskottets betänkande 33 finns det 32 reservationer och två
              särskilda yttranden, och i lagutskottets betänkande 36 finns det
              en reservation, om jag minns rätt.
            </seg>
            <seg n="2927ed74">
              Jag överlämnar nu ärendet till debattörerna.
            </seg>
          </u>
          <note type="speaker" n="cd24dbfc">
            Anf. 83 HENRIK VON SYDOW (m):
          </note>
          <u who="henrik_von_sydow_8da056" xml:id="i-347d4097b6788ba0-0" n="44a9ade9" next="i-8213bb4684d5d237-0">
            <seg n="80a4711e">
              Herr ålderspresident! Jag vill börja med att yrka bifall till
              reservation 1 i lagutskottets betänkande 33. Vi står naturligtvis
              bakom alla reservationer från Moderaterna i lagutskottets betänkande
              33 och också reservationen i lagutskottets betänkande 36. Men
              för tids vinnande yrkar jag bifall till bara den första reservationen.
            </seg>
            <seg n="8071c292">
              Det här handlar framför allt om regeringens proposition om nya
              konsumentpolitiska mål. Detta är ett viktigt politisk fält. Det
              är en del av vår välfärd att vi har en fungerande marknadsekonomi
              där svenska konsumenter får del av säkra varor och tjänster, ett
              brett utbud till rimliga priser.
            </seg>
            <seg n="fa862392">
              I Moderaternas motion från i höstas om konsumentmakt redogör
              vi för hur vi vill stärka den enskildes konsumentmakt och kunskaper,
              forma en politik för låga priser och ett brett utbud och för att
              alla varor och tjänster i Sverige ska vara säkra och trygga.
            </seg>
            <seg n="fc184ed5">
              Den socialdemokratiska regeringens fokus i konsumentpolitiken
              framstår vid en granskning av propositionen dessvärre som både
              oklart och otydligt. Trots att regeringen föreslår endast ett
              mål för konsumentpolitiken är det svårt att se att målet Trygga
              konsumenter som handlar hållbart är särskilt mätbart eller tjänar
              som en klargörande kompass för det viktiga konsumentpolitiska
              arbetet.
            </seg>
            <seg n="260c8819">
              Tvärtom är den socialdemokratiska propositionen dessvärre fylld
              med stora ord och ett litet verkligt innehåll. Formuleringar travas
              på varandra: trygga konsumenter ska handla hållbart, kunniga konsumenter
              ska hushålla med egna och andras resurser.
            </seg>
            <seg n="ee8987ba">
              Detta är utmärkt. Få kan motsätta sig detta. Men det är tråkigt
              att regeringen saknar de konkreta förslag eller verktyg som med
              kraft skulle föra politiken mot målen.
            </seg>
            <seg n="fec92dae">
              I regeringens proposition saknas det dessutom en fördjupande
              diskussion om konkurrensens betydelse för konsumentpolitiken och
              den för de allra flesta konsumenter så viktiga frågan om pressade
              priser. Det saknas förslag och mätverktyg som skulle stärka konkurrensen
              och pressa priserna till förmån för konsumenterna. Det är synd
              eftersom vi vet att en sund konkurrens också är konsumentens bästa
              vän.
            </seg>
            <seg n="9d515b80">
              Vi vill att konkurrensen på den svenska marknaden ska öka genom
              att nya företag etablerar sig och konkurrenshinder tas bort. I
              marknadsekonomins natur ligger att gamla lösningar ständigt får
              vika för nya som är bättre ägnade att tillfredsställa konsumenternas
              varierade krav. En stärkt konkurrens skulle innebära lägre prisnivåer,
              vilket skulle leda till betydande vinster för det svenska folkets
              välfärd.
            </seg>
            <seg n="944d1fc2">
              Med ett stort och brett utbud ges konsumenterna möjlighet att
              göra egna val, att välja och välja bort. Den europeiska inre marknaden
              är gynnsam för svenska konsumenter eftersom den skapar ett större
              utbud av varor och tjänster. Därför måste den europeiska inre
              marknaden vårdas i syfte att öka konkurrensen på ett sätt som
              kommer konsumenterna till del.
            </seg>
            <seg n="29d544df">
              Notera också, herr ålderspresident, att det är en politik för
              större utbud och pressade priser som är av allra största vikt
              för de konsumenter som har tunnast plånböcker. Det är människor
              med hög inkomst, som riksdagsledamöter, som klarar av vårt höga
              svenska prisläge. Men det kostar allra mest för dem med lägst
              inkomster.
            </seg>
            <seg n="cfd18f37">
              Vi anser att konsumenternas intresse för en sund konkurrens som
              medför lägre priser tydligare måste vara en del av målet för vår
              konsumentpolitik. Och vi beklagar att det perspektivet till stor
              del utelämnas av regeringen och framför allt inte får några avtryck
              i den förda politiken.
            </seg>
          </u>
          <note n="19fe531f">
            Den socialdemokratiska regeringen föreslår i stället att försöksverksamheten
            med Konsumentombudsmannens medverkan i vissa tvister utvidgas
            till att omfatta tvister på hela det konsumentpolitiska området.
            Dessutom föreslås försöksverksamheten förlängas till utgången
            av år 2011.
          </note>
          <u who="henrik_von_sydow_8da056" xml:id="i-8213bb4684d5d237-0" n="44a9ade9" prev="i-347d4097b6788ba0-0">
            <seg n="6db5cb39">
              Vi motsätter oss detta förslag. Det är knappast förtroendeingivande
              att den socialdemokratiska regeringen lägger fram lagförslag som
              ska gälla på försök. Förslag till riksdagen bör vara väl förberedda,
              väl förankrade och utredda. Det är inte lämpligt att testa nya
              lagar.
            </seg>
            <seg n="42e74c45">
              Flertalet remissinstanser har också påpekat för den socialdemokratiska
              regeringen att det föreligger risker för intresse- och jävskonflikter
              om Konsumentombudsmannen agerar ombud samtidigt som det är Konsumentverkets
              eget regelverk som kommer att prövas. Att regeringen utan något
              djupare resonemang säger sig ha svårt att se sådana intressekonflikter
              eller jävssituationer känns tyvärr inte som en garanti för att
              så inte kommer att bli fallet. De dubbla rollerna i rättsprocesserna
              är uppenbara, och det riskerar att gå ut över den enskildes rättssäkerhet.
            </seg>
            <seg n="cdda813c">
              Mot bakgrund av de här föreslagna förändringarna för Konsumentombudsmannen
              är det än mer överraskande att Socialdemokratierna i en motion
              föreslår att man ska avskaffa kravet på att Konsumentombudsmannen
              ska vara utbildad jurist. Efter utskottets hörande av remissinstanser
              och Lagrådet föreslår majoriteten i utskottet en utredning av
              ärendet. Och bara det torde överraska många eftersom regeringen
              samtidigt föreslår att de juridiska processmöjligheterna ska bli
              avsevärt större för KO. Vi kan inte utesluta att förslaget om
              att avskaffa kravet på att Konsumentombudsmannen ska vara jurist
              läggs fram i det krassa syftet att kratta för och underlätta för
              den socialdemokratiska regeringens utnämningsmakt och för utnämningar
              där andra motiv än juridisk kompetens spelar roll.
            </seg>
            <seg n="3b4d491b">
              Till sist måste jag i detta sammanhang säga att det finns skäl
              att bekymra sig över hur den socialdemokratiska regeringen vårdar
              resurserna på Konsumentverket. I ett slag bestämde regeringen
              att flytta Konsumentverket från Helsingfors till Karlstad. Visst
              finns det duktiga jurister i Karlstad. Det är en trevlig stad.
              Men flyttlasspolitiken fick också till konsekvens att blott en
              av myndighetens ca 30 jurister valde att flytta med. Det kommer
              förstås att ta tid och kraft att ersätta duktig och erfaren kompetens
              på det här området.
            </seg>
            <seg n="422d16fe">
              Bristen på erfarna jurister ger skojare större möjligheter att
              lura de svenska konsumenterna. Det har till exempel Sveriges Konsumentråd
              varnat för i Dagens Nyheter den 24 november förra året. Det bekymrar,
              och vi får, herr ålderspresident, när vi ska anta dessa målsättningar
              hoppas att de här farhågorna, som lever i verkligheten, inte besannas.
            </seg>
            <seg n="b70cadee">
              Eftersom det här är lagutskottets sista debatt vill jag rikta
              ett stort tack till lagutskottets kansli och tjänstemän för den
              behjälplighet som tjänstemännen har visat oss ledamöter.
            </seg>
          </u>
          <note type="speaker" n="fb0e037b">
            Anf. 84 MARTIN ANDREASSON (fp):
          </note>
          <u who="martin_andreasson_f03825" xml:id="i-2727c22d2534b7f4-0" n="0a6a0224">
            <seg n="ec83d1ec">
              Herr ålderspresident! Vad är syftet med att ha en konsumentpolitik?
              Vad är själva det grundläggande skälet till att det är viktigt
              att i vårt samhälle ha en tydlig, medveten och aktiv konsumentpolitik?
            </seg>
            <seg n="9c26130e">
              För oss i Folkpartiet handlar konsumentpolitiken om att ge den
              enskilde konsumenten makt på marknaden, att vi som enskilda konsumenter
              ska få större möjligheter att hävda våra intressen gentemot näringsidkare,
              och garantera att vi får korrekt och tydlig information om de
              varor eller tjänster som vi antingen har köpt eller är på väg
              att köpa. Genom att kombinera en tydlig och robust konsumentpolitisk
              lagstiftning med ett arbete för ökad konkurrens, för frihandel
              och för öppnare marknader ska den se till att den enskilde konsumenten
              får så stora möjligheter som det bara går att hitta varor och
              tjänster som han eller hon upplever som köpvärda och prisvärda.
            </seg>
            <seg n="b7593d19">
              Däremot, herr ålderspresident, är det inte i konsumentpolitikens
              intresse att tala om för konsumenterna vad de ska handla eller
              vad de borde köpa.
            </seg>
            <seg n="c38dad51">
              Jag börjar i den här änden därför att jag i mitt anförande avser
              att återkomma till en rad punkter där jag känner ganska stor oro
              för att konsumentpolitiken håller på att styras i riktning mot
              statlig ideologiproduktion. Det är ett antal områden där vi ser
              att konsumentpolitiken gör en gir bort från att öka konsumenternas
              valfrihet och över till att säga åt konsumenterna vad de ska köpa.
              I en marknadsekonomi är det faktiskt du och jag som konsumenter
              som inte bara har rätt att avgöra vad vi köper utan också ansvaret
              att agera med omdöme och förnuft utifrån våra egna värderingar.
            </seg>
            <seg n="6164e486">
              Den konsumentpolitiska proposition som vi just nu debatterar
              tillsammans med skrivelsen om hållbar konsumtion för hushållen
              hänger ihop med ett antal andra skrivelser och produkter som har
              landat på riksdagens bord ungefär samtidigt. Jag tror att många
              av de problem som vi ser i den här propositionen och i den här
              skrivelsen handlar om att regeringen vid olika tillfällen under
              den här mandatperioden velat visa handlingskraft genom att sätta
              i gång olika utredningsprocesser och ta olika initiativ. Så småningom
              måste man ju se till att det blir någonting av det där. Men man
              har inte haft kapacitet att ha en helhetssyn på sina egna utredningsprodukter.
              Man har också haft förfärligt bråttom på slutet, vilket gör att
              riksdagen ungefär samtidigt fått dels en skrivelse om den svenska
              strategin för hållbar utveckling. Sedan fick man en skrivelse
              om ekologisk produktion och konsumtion, som mycket handlar om
              konsumtionsfrågor, vilket naturligtvis framgår av titeln. Dessutom
              kom en skrivelse om hållbar konsumtion för hushållen, som vi just
              nu debatterar, och därtill en konsumentpolitisk proposition som
              mycket handlar om hållbarhet ur konsumtionssynpunkt.
            </seg>
            <seg n="d027ea0b">
              Jag tror, herr ålderspresident, att en av orsakerna till att
              det spretar så förfärligt i de här dokumenten är just att de är
              olika och att regeringen inte har haft politisk handlingsförmåga
              att sammanföra sin analys till en helhetsbild. Det här dyker upp
              här och var. Jag ska ta ett exempel.
            </seg>
            <seg n="344c3568">
              I skrivelsen om hållbar konsumtion lyfter man fram som någonting
              stort och betydelsefullt att Konsumentverket ska ha i uppdrag
              att bistå kommunerna med hållbarhetsaspekter på samhällsplaneringen
              ur ett konsumentperspektiv. Nu är det bara det att Konsumentverket
              redan arbetar med den sortens frågor, herr ålderspresident.
            </seg>
            <seg n="f822f035">
              Dessutom står det i det andra dokumentet att Konsumentverket
              nu tydligare ska fokusera sin verksamhet på tillsyn och kontroll
              av den marknadsrättsliga lagstiftningen, det vill säga man ger
              i de olika dokumenten två helt olika signaler.
            </seg>
            <seg n="b2599376">
              Sedan har vi det konsumentpolitiska mål som den tidigare talaren
              redan har varit inne på. Som flera remissinstanser har pekat på
              är det i princip omöjligt att definiera hur man på något sätt
              skulle kunna vara emot ett konsumentpolitiskt mål som handlar
              om att trygga konsumenter ska handla hållbart. Men det är just
              det som är problemet, som har visats i det remissyttrande som
              till exempel Konkurrensverket gav på den departementspromemoria
              som ligger bakom den här propositionen. Det här är så vagt och
              allmänt syftande att det egentligen inte säger någonting alls
              om åt vilket håll politiken är på väg.
            </seg>
            <seg n="84d25901">
              Det blir dessutom lite stötande när det här kombineras med att
              man inte presenterar några indikatorer för hur man ska mäta ifall
              man uppnår sitt konsumentpolitiska mål. Det enda som vi får veta,
              i kapitel 12 i propositionen, är att regeringen så småningom,
              2009, kommer att återkomma till riksdagen och berätta hur man
              har mätt.
            </seg>
            <seg n="4bf220cd">
              Jag tycker ärligt talat att detta är ganska bekymmersamt eftersom
              det faktiskt blir en oerhört innehållslös riksdagsbehandling av
              detta förslag till konsumentpolitiska mål om inte vi kan ta ställning
              till ungefär hur regeringen tänker gå till väga för att ta reda
              på om man uppnår detta mål. Statskontoret och en rad andra instanser
              har vid olika tillfällen pekat på vilka stora problem man bygger
              in i den statliga förvaltningen när man formulerar just den här
              sortens fluffiga mål som inte går att stämma av i efterhand.
            </seg>
            <seg n="49b3059b">
              Folkpartiet har i vår svarsmotion på den här propositionen visat
              på en alternativ målstruktur men också pekat på hur viktigt det
              är att riksdagen får möjlighet att lämna sina synpunkter på hur
              målen ska mätas. Det kanske inte är så att vi ska rösta om vartenda
              kommatecken när det gäller hur indikatorerna ska se ut eller hur
              regeringen ska mäta det här, men vi måste i alla fall ha möjlighet
              som folkets representanter att ge våra kommentarer till den allmänna
              inriktningen. Den möjligheten förnekas vi nu.
            </seg>
            <seg n="0086f6d5">
              Ett problem med den här propositionen är också, trots att den
              känns lite framhastad på slutändan, att den kommer väldigt sent.
              Konsumentverket fick redan förra året besked om att man skulle
              flytta, vilket gör att man sedan dess har inlett en mycket omfattande
              nyrekrytering av alla de tjänster som måste nybemannas i Karlstad.
              Nästan ett år efteråt får man veta vad det är man ska arbeta med
              de kommande åren. Jag tror att många på Konsumentverket känner
              en viss frustration över att man inte fick de här signalerna för
              ungefär ett år sedan så att man visste med vilken inriktning man
              skulle börja rekrytera. Jag vet att Konsumentverket gör sitt allra
              bästa för att lösa sina uppgifter i en svår situation, men här
              har regeringen faktiskt lagt lite krokben för sin egen myndighet.
            </seg>
            <seg n="2c94fae0">
              Sedan kommer vi då till olika punkter där jag tycker att det
              finns en tydlig tendens till att man styr konsumenternas val.
              En sådan finns i propositionen och i ett antal andra sammanhang
              där man talar om att regeringen ska verka för en ökning av den
              etiska konsumtionen. Det kopplar man till olika former av etisk
              märkning som finns på marknaden, som i sin tur kopplas till den
              sociala hållbarheten som är en del av Johannesburgsmålen. Jag
              tror att man är ute på en ganska farlig väg när man så oreflekterat
              sätter likhetstecken mellan de här tre leden, därför att lika
              självklart och viktigt som det är att den sociala hållbarheten
              är en del av den hållbara utvecklingen tror jag att det är att
              man håller en klar gränslinje mellan detta och de etiska överväganden
              som varje konsument måste göra själv utifrån sina egna värderingar.
            </seg>
            <seg n="3dd8a9e5">
              Jag kan till exempel för egen del inte tänka mig att handla hos
              de klädkedjor som trycker upp T-shirtar med Che Guevara, Mao Zedong
              och andra massmördare, därför att för mig är det oetiskt att stödja
              företag som ägnar sig åt att flirta med den sortens mörkerkrafter.
              Men det vore mig ganska främmande att skriva in den sortens etiska
              överväganden i en statlig konsumentpolitik.
            </seg>
            <seg n="57df131e">
              Man skulle kunna börja i en helt annan ände och titta på vad
              Johannesburgsmålen handlar om när det gäller den sociala hållbarheten.
              Ja, då skulle man i stället för att mäta andelen som handlar rättvisemärkt
              eller med någon sorts etisk märkning på andra sätt till exempel
              kunna titta på det här är bara en tanke och inte ett formellt
              förslag hur stor del av vår utrikeshandel som sker med länder
              som har yttrandefrihet, där arbetarna alltså har möjlighet att
              påverka och protestera mot sina arbetsförhållanden, och hur stor
              del av vår utrikeshandel som sker med länder med en organisationsfrihet
              där anställda kan bilda fackföreningar. Det hade varit ett annat
              sätt att mer neutralt titta på frågor om social hållbarhet utifrån
              våra konsumtionsmönster.
            </seg>
            <seg n="6bd878f7">
              På samma sätt vill man styra konsumtionen så att vi handlar mer
              Kravmärkt. Jag handlar gärna mer Kravmärkt och annat mer miljömärkt,
              men det är ett medel och inte ett mål. Målet är att miljöbelastningen
              av våra konsumtionsval ska minska. Då måste man titta på hela
              konsumtionen, inte bara på det som är miljömärkt. Då måste man
              arbeta utifrån till exempel beräkningar av ekologiska fotavtryck
              och annat.
            </seg>
            <seg n="41ca12cb">
              Fetma man vill göra det till ett konsumentpolitiskt mål att mäta
              andelen feta i befolkningen. Jag håller med om att det är ett
              folkhälsomål. Men är det verkligen ett konsumentmål? Om några
              veckor går de flesta på semester, och väl tillbaka från semestern
              kanske många av oss har gått upp ett par kilo. Det kan man möjligtvis
              tycka är ett bekymmer ur folkhälsosynpunkt. Men, herr ålderspresident,
              ska vi verkligen säga att det är ett bekymmer ur konsumentpolitisk
              synpunkt?
            </seg>
            <seg n="9d033acf">
              När man talar om konsumentpolitik säger man sedan att konsumenten
              ska skapa arbetstillfällen genom sin konsumtion av varor och tjänster.
              Och det är då som det stora vemodet rullar in, herr ålderspresident,
              för vi konsumerar ju inte därför att det är vår uppgift att skapa
              arbetstillfällen, utan det är producenternas uppgift att se till
              att producera saker som vi vill konsumera. Resonemanget är fullständigt
              bakvänt.
            </seg>
            <seg n="aa92c2f2">
              Jag vill, herr ålderspresident, med detta naturligtvis markera
              att jag står bakom alla Folkpartiets reservationer men vill för
              tids vinnande yrka bifall bara till reservation 1 i det betänkande
              som handlar om propositionen om konsumentpolitik.
            </seg>
            <seg n="552a333d">
              Om ålderspresidenten ursäktar tidsöverdraget vill också jag,
              eftersom det är vår sista debatt i lagutskottet över huvud taget
              som det verkar, passa på att rikta ett tack till mina kolleger
              i lagutskottet för ett gott samarbete under de här åren. Jag tycker
              att vi har haft ett väldigt bra arbetsklimat och spännande diskussioner
              med heta meningsmotsättningar men också utrymme för ett och annat
              skratt under utskottssammanträdena. Det tycker jag har varit väldigt
              värdefullt. Jag vill naturligtvis också rikta ett stort tack till
              utskottets kansli, som på ett väldigt värdefullt sätt har bistått
              oss ledamöter i vårt arbete.
            </seg>
          </u>
          <note type="speaker" n="8ba4f9e3">
            Anf. 85 INGEMAR VÄNERLÖV (kd):
          </note>
          <u who="ingemar_vanerlov_e66ee6" xml:id="i-6c70c14479d5b6b2-0" n="b0b3b50e" next="i-1aff8098f23d941d-0">
            <seg n="36bab22c">
              Herr ålderspresident! I det här betänkandet finns vi kristdemokrater
              på papperet med på tolv reservationer. Men åsiktsmässigt finns
              vi i allra högsta grad med på ytterligare en, nämligen reservation
              32, förslagspunkt 28, om behörighetskrav för Konsumentombudsmannen,
              även om det olyckligtvis inte framgår av betänkandet.
            </seg>
          </u>
          <note n="7bdb4a6d">
            Hur kunde det bli så? Jo, så här ligger det till. Regeringens
            proposition om konsumentpolitikens mål och inriktning jämte motioner
            föredrogs i lagutskottet den 25 april. När nämnda ärende behandlades
            den 27 april var det bara Kristdemokraterna som yrkade avslag
            på motionen om behörighetskrav för Konsumentombudsmannen av Marianne
            Carlström med flera från Socialdemokraterna och Vänstern. I motionen
            föreslås det att juristkravet tas bort. När ärendet skulle justeras
            den 18 maj hade andra partier tänkt en gång till, och utskottet
            beslutade då att remittera Carlströms motion och uppdrog åt kansliet
            att bestämma remissinstanser.
          </note>
          <note n="012cb319">
            Vid utskottets sammanträde den 30 maj anmäldes inkomna remissyttranden,
            vilka i huvudsak var negativa till motionen och avstyrkte den.
            I det läget beslöt utskottet att inhämta Lagrådets yttrande över
            Carlströms motion. Förslagspunkterna 127 justerades, varvid reservationer
            anmäldes av Moderaterna, Folkpartiet, Kristdemokraterna, Vänsterpartiet
            och Centerpartiet. Betänkandets sista förslagspunkt, nr 28, skulle
            justeras vid ett plötsligt extrainsatt sammanträde fredagen den
            2 juni, då Lagrådet väntades ha inkommit med sitt yttrande. Lagrådet
            yttrade sig den 1 juni över Carlströms motion och avstyrkte densamma,
            vilket anmäldes på sammanträdet den 2 juni. De kristdemokratiska
            ledamöterna i lagutskottet var tyvärr förhindrade att närvara
            vid detta plötsligt uppkomna sammanträde, varför endast Moderaterna,
            Folkpartiet och Centern var med på den reservation som anmäldes
            vid justeringen av förslagspunkt 28, trots att det var vi kristdemokrater
            som först och hela tiden hade avstyrkt Carlströms motion.
          </note>
          <u who="ingemar_vanerlov_e66ee6" xml:id="i-1aff8098f23d941d-0" n="b0b3b50e" prev="i-6c70c14479d5b6b2-0">
            <seg n="d46fb9f0">
              Herr ålderspresident! För att det inte ska råda någon tvekan
              om vår uppfattning när det gäller förslagspunkt 28 om behörighetskrav
              för Konsumentombudsmannen yrkar jag här bifall till reservation
              32, eftersom vi har samma uppfattning i frågan som Lagrådet och
              alla de remissinstanser som avstyrkte Marianne Carlströms motion.
              Ett borttagande av kravet på juristkompetens skulle leda till
              en försvagning av möjligheterna att hävda konsumenternas intressen,
              och det ställer vi oss inte bakom.
            </seg>
            <seg n="234a21c8">
              För övrigt, herr ålderspresident, tänker jag nu beröra några
              av de reservationer där Kristdemokraterna finns med.
            </seg>
            <seg n="b1910c50">
              När det gäller konsumentpolitikens mål och inriktning tror Kristdemokraterna
              på människans förmåga att själv välja och ta ansvar för fattade
              beslut. Konsumentpolitiken får aldrig bli en passiviserande förmyndarpolitik.
              Konsumentmakt och valfrihet är mål som bara kan tillgodoses inom
              ramen för marknadsekonomin.
            </seg>
            <seg n="7d69aab8">
              En väl fungerande marknad är den bästa förutsättningen för att
              tillgodose konsumenternas önskemål om bra produkter till låga
              priser med god service. Konsumenterna ska kunna göra sina val
              och tryggt kunna förlita sig på sin egen kunskap och sunda lagar
              och med en lyhörd och ansvarstagande marknad som stöd.
            </seg>
            <seg n="0fe37f0d">
              En konsumentpolitik byggd på ett ovanifrånperspektiv tar ifrån
              den enskilde konsumenten både inflytande och bestämmanderätt och
              minskar således den verkliga konsumentmakten. Att konkurrensutsätta
              totalreglerade delar av ekonomin är ett viktigt redskap för att
              stärka konsumentmakten.
            </seg>
            <seg n="e3c1abfc">
              Konsumenternas ställning måste även stärkas vad gäller offentligt
              finansierade produkter och tjänster. Fritt in- och utträde på
              marknaden, fri prisbildning och fri konkurrens är viktiga förutsättningar
              för en fungerande marknad, och därmed viktiga förutsättningar
              för verklig konsumentmakt. Det måste vara utgångspunkten för hela
              konsumentpolitiken. God information och marknadsvårdande insatser
              är viktiga förutsättningar också när det gäller den offentligt
              styrda och finansierade tjänstesektorn. Konsumentpolitikens syfte
              bör vara att stärka konsumenternas ställning genom att skapa ökad
              medvetenhet och kunskap om vilka val man kan göra och om konsekvenserna
              av dessa val så att jämförelser kan göras.
            </seg>
            <seg n="dc2a0c7c">
              Konsumentverket är central förvaltningsmyndighet för konsumentfrågor
              och har huvudansvaret för att genomföra den statliga konsumentpolitiken.
              Konsumentombudsmannen, KO, är generaldirektör och chef för verket.
              Verket har även uppdrag inom energipolitiken och den regionala
              utvecklingspolitiken samt ett sektorsansvar för konsumentrelaterade
              miljö- och handikappfrågor. Konsumentverket och Konsumentombudsmannen
              har tillsyn över ett stort antal lagar. Konsumentombudsmannen
              har även möjlighet att biträda enskilda konsumenter i tvister
              om finansiella tjänster och att driva grupptalan i Allmänna reklamationsnämnden.
              Allmänna reklamationsnämnden och Konsumentverket svarar för rådgivningskontoret
              Konsument Europa, som bland annat bistår konsumenter vid gränsöverskridande
              tvister.
            </seg>
            <seg n="4bf08665">
              Det är uppenbart att Konsumentverkets uppgifter är alltför omfattande.
              Konsumentverket har den dubbla rollen att dels vara marknadsvårdande
              och utöva marknadskontroll, dels företräda den ena parten på marknaden
              i en opinionsbildande roll. Konsumentverkets myndighetsutövning
              bör separeras från de opinionsbildande uppgifterna och verksamheten
              begränsas till de rent produktkontrollerande uppgifterna samt
              tillsyn över den konsumenträttsliga lagstiftningens efterlevnad.
            </seg>
            <seg n="5622d261">
              En reservation med det innehållet fick riksdagens stöd under
              förra riksmötet, och vad reservanterna anförde gavs regeringen
              till känna. Efter riksdagens tillkännagivande har regeringen i
              förevarande proposition tyvärr inte presenterat en samlad analys
              av denna fråga och av vilka åtgärder som bör vidtas. Utskottsmajoriteten
              menar dock att det som regeringen redovisat är ett viktigt steg
              i den riktning som riksdagen förordat. Det må så vara, men vad
              som förvånar är att utskottsmajoriteten anser att det, som det
              står i betänkandet, inte är lämpligt att nu gå längre i denna
              strävan. Varför då, om man får fråga? Kristdemokraterna anser
              att regeringen snarast ska gå vidare i den riktning som riksdagen
              redan har pekat ut. I samband med detta bör det övervägas hur
              Konsumentverkets nuvarande opinionsbildande uppgifter kan skötas
              av andra aktörer.
            </seg>
            <seg n="284e6f21">
              Jag vill också säga något om konsumentvägledning. Avståndet mellan
              rika och fattiga grupper i samhället har ökat under senare år.
              Vissa grupper har fått en starkare hushållsekonomi samtidigt som
              andra grupper har fått möta nya svårigheter. Regeringen bör ta
              initiativ till åtgärder för att konsumentvägledningen ska nå ut
              till de ekonomiskt svaga grupperna i samhället. En större del
              av de offentliga resurser som i dag anslås till myndigheter bör
              fördelas till det civila samhället i form av fristående konsumentorganisationer.
              Regeringen bör ta initiativ till åtgärder för att främja den frivilliga
              konsumentvägledningen.
            </seg>
            <seg n="0d77348a">
              Sedan gäller det opinionsbildning riktad mot barn. Barns kostvanor
              påverkas i stor utsträckning av reklam och medier. I marknadsföringslagen
              är reklam riktad till barn inte särskilt reglerad. Lagen förbjuder
              inte reklam till barn, och lagen föreskriver inte heller särskilda
              krav på marknadsföring riktad till barn. Detta kan jämföras med
              radio- och tv-lagen, som stadgar att reklam i en tv-sändning inte
              får syfta till att fånga uppmärksamheten hos barn under tolv år.
              Norge har varit ett föregångsland när det gäller reklam riktad
              till barn, och den norska lagstiftningen bör vara en inspiration
              även för EU.
            </seg>
            <seg n="34138806">
              EU:s konsumentministrar träffade i maj förra året en politisk
              överenskommelse om ett förslag om direktiv om otillbörliga affärsmetoder.
              Sverige röstade emot förslaget eftersom det innebär att vi inte
              får behålla våra strängare nationella regler annat än under en
              övergångsperiod. Konsumentverket och Konsumentombudsmannen menar
              att direktivet i sin nuvarande lydelse skulle leda till ett sämre
              konsumentskydd och medföra både rättsosäkerhet och tillämpningsproblem.
              I direktivet finns inget om förbud mot marknadsföring riktad till
              barn. I hela dokumentet nämns ordet barn på ett enda ställe, inom
              parentes. Det är viktigt att Sverige i ministerrådet driver frågan
              om att särskilda restriktioner ska gälla reklam riktad till barn.
            </seg>
            <seg n="bee428bd">
              Så har vi miljömärkning. I dag är Krav det svenska miljömärket
              för ekologiskt odlad mat men också för några andra produktområden
              som textilier. EU:s miljömärkning, EU-blomman, bör vidareutvecklas
              till att även omfatta livsmedel. Det behövs också en ordentlig
              revidering och ett stärkande av EU-blomman så att bland annat
              livscykelanalyser får ökad betydelse. En enhetlig märkning som
              alla har förtroende för är viktigt. Samtidigt får det inte ske
              till priset av en alltför krånglig byråkratisk process.
            </seg>
          </u>
          <note n="b96f0ed6">
            Herr ålderpresident! Med detta slutar jag och yrkar även bifall
            till reservation 20. Jag började med att yrka bifall till reservation
            32 och yrkar nu även bifall till reservation 20.
          </note>
          <note type="speaker" n="0cf8ac41">
            Anf. 86 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-ab9b7e787a1167cd-0" n="1de9c963" next="i-c008eca3b28e94c0-0">
            <seg n="20f1d9d2">
              Herr ålderspresident! Först kan man konstatera att oavsett höger
              eller vänster är vi alla konsumenter. Eftersom det snart är val
              skulle jag också vilja rikta mig till B-alliansen på den vänstra
              sidan i salen och säga att är det så att Vänsterpartiet kommer
              i regeringsställning tillsammans med Socialdemokraterna och Miljöpartiet
              är jag helt övertygad om att problemet med de brister som faktiskt
              finns i den proposition som vi debatterar i dag kommer att lösas
              på ett alldeles ypperligt sätt. Men det här är trots allt en samarbetsproposition.
              Både skrivelsen, och handlingsplanen, och propositionen är produkter
              av ett samarbete mellan Vänsterpartiet och den socialdemokratiska
              regeringen.
            </seg>
            <seg n="21aa17dc">
              Men förutom att vi är konsumenter tar väl likheterna mellan höger
              och vänster slut där, verkar det som, trots att mycket av det
              som har kommit fram i debatten hittills enligt min mening inte
              har visat några enormt stora skiljaktigheter. Jag kommer att gå
              in på det här senare. Alla tjänar inte lika bra som vi riksdagsledamöter,
              och alla har inte de kunskaper som krävs för att kunna ta vara
              på sina rättigheter i en djungel av bitvis snåriga köpeavtal och
              en snårig konsumentlagstiftning. Det är just därför, herr ålderspresident,
              som det krävs en stark konsumentpolitik.
            </seg>
            <seg n="093cb940">
              Vänsterpartiet ser inte hur de konsumtionsproblem som drabbar
              en ensamstående, långtidssjukskriven, invandrad kvinna med försörjningsansvar
              för tre barn ska kunna lösas av marknaden. Den kvinnan har begränsade
              möjligheter att göra ett bra köp. Hon löper större risk än alla
              vi andra att köpa en vara av dålig kvalitet eller att göra köp
              på kredit med ockerränta. Om produkten sedan skulle visa sig gå
              sönder eller vara felaktig har hon kanske svårt att tyda innebörden
              av det avtal hon har skrivit under för att inte tala om hur svårt
              det är för henne att tyda konsumentköplagen. Kort sagt: Hon har
              mycket små möjligheter att få rätt gentemot näringsidkaren. Ni
              i B-alliansen talar mycket om marknaden, om den fria konkurrensen
              och den fria prisbildningen som universalmedel för alla välfärdsstatens
              krämpor. Det tror inte vi riktigt på.
            </seg>
            <seg n="e3d9c162">
              Herr ålderspresident! Det är svårt att känna makt när man saknar
              rättigheter. I reservation 1 från B-alliansen kan man märka att
              konsumentpolitiken som vi i Vänsterpartiet och regeringen nu presenterar
              i den här propositionen driver och bygger på ett ovanifrånperspektiv.
            </seg>
            <seg n="0cd286b1">
              Som lagstiftare måste vi ställa upp de ramar som krävs för att
              enskilda konsumenter ska ha någon faktisk möjlighet att ta till
              vara sina rättigheter.
            </seg>
            <seg n="d8eb55cd">
              Det är det som konsumentpolitiken bygger på. Det är den ramlagstiftning
              som den innebär. Detta arbete står inte i motsättning till konsumentmakten.
              Vår politik är en förutsättning för verklig konsumentmakt.
            </seg>
            <seg n="cfa82bd8">
              Kunskap sparar pengar. Konsumentverket har en ovärderlig roll
              när det gäller att hjälpa konsumenter att tillvarata sina rättigheter.
              Det sker lika mycket genom upplysning, utbildning och tillsyn
              över lagarna som genom opinionsbildning. Det är svårt att, som
              de borgerliga partierna vill, separera dessa instanser från varandra.
            </seg>
            <seg n="8b0b6377">
              För att stärka konsumenternas makt krävs en kommunal konsumentvägledning
              som fungerar mycket bättre än i dag, herr ålderspresident. Det
              krävs långsiktiga satsningar för att uppnå detta. Den lokala konsumentvägledaren
              har möjlighet att vara ett värdefullt stöd till kommunens invånare.
              Det ska handla om att ge råd om hur man kan agera vid en köprättslig
              tvist eller om att tolka villkoren i ett avtal. Konsumentvägledarens
              arbete kan förebygga att människor hamnar i lånekaruseller och
              överskuldsättning, och det är viktigt.
            </seg>
            <seg n="83f0050f">
              Deras arbete är ett värdefullt komplement till den kommunala
              budget- och skuldrådgivning som är obligatorisk i dag. Det är
              glädjande att regeringen äntligen har tagit initiativ till att
              se över frågan om den kommunala konsumentvägledningen just ur
              aspekten hur en likvärdig nivå ska kunna uppnås i landets alla
              kommuner för att täcka alla invånare.
            </seg>
            <seg n="77039b32">
              Vänsterpartiet har länge drivit frågan om obligatorisk konsumentvägledning
              just därför att vi anser att den här verksamheten är så viktig.
              För att de grupper av konsumenter som har den svagaste ställningen
              i förhållande till marknaden ska stärkas tror vi att det är nödvändigt
              att varje kommun tar ansvar för att tillhandahålla de här tjänsterna.
            </seg>
            <seg n="1f6411fb">
              Det bör på sikt inte gynna enbart de enskilda konsumenterna.
              Vi tror faktiskt att också kommunerna gynnas av detta.
            </seg>
            <seg n="ccb1deb2">
              Det finns ingen motsättning mellan en obligatorisk konsumentvägledning
              och en verksamhet som riktar sig till de ekonomiskt svagaste grupperna.
            </seg>
            <seg n="1f530b4f">
              Eftersom regeringen nu har aviserat en kommande utredning av
              konsumentvägledningen har jag och Vänsterpartiet valt att inte
              reservera oss i den här frågan, utan står bakom att det tillsätts
              en utredning. Vår målsättning är att vi ska få till stånd ett
              obligatorium med konsumentvägledning i landets alla kommuner.
            </seg>
            <seg n="f34fb291">
              Herr ålderspresident! Vänsterpartiet har fem reservationer i
              dagens betänkande.
            </seg>
            <seg n="1e272a9a">
              Det handlar om märkning av päls. Vi vill se en skyldighet för
              producenter att upplysa konsumenterna om vilket djur pälsen kommer
              från. Helst skulle man inte köpa päls, om jag fick bestämma. I
              marknadens namn vill vi i alla fall se till att det blir en märkning
              så att konsumenterna själva kan välja, utan att vi ovanifrån säger
              vad de ska köpa.
            </seg>
            <seg n="8887efae">
              Alla vill inte köpa päls från hundar som flåtts levande. Vidare
              bör allt kött, inte som i dag bara nötkött, vara märkt med var
              djuret är uppfött, slaktat och styckat. Utan ett bra märkningssystem
              kan inte konsumenten göra medvetna val. Det är där poängen ligger.
            </seg>
            <seg n="a3c67d33">
              Det är faktiskt där poängen ligger med hela den konsumentpolitik
              som vi debatterar i dag. Vilka verktyg ger vi konsumenterna så
              att de kan vara fria konsumenter som väljer själva?
            </seg>
            <seg n="3e4e6d3c">
              Innehållsförteckningarna på livsmedel måste tydligare ange om
              produkten innehåller någon genetiskt modifierad organism, alltså
              GMO. Det är ett krav som vi ställer från Vänsterpartiet.
            </seg>
            <seg n="26ce90fe">
              Herr ålderspresident! Flickor leker med dockor och klär sig i
              rosa prinsesskläder. Pojkar leker med häftiga actiongrejer som
              låter. De har kläder med kamouflagemönster och manliga superhjältar.
              Kroppsfixeringen, könsrollsuppfattningen och könsrollsuppdelningen
              smyger sig allt längre ned i åldrarna. De föräldrar som är modiga
              nog att låta sin son gå till dagis i klänning riskerar att bli
              betraktade som galna och pojken riskerar att bli mobbad. Detta
              trots att vi lever i världens mest jämställda land och året är
              2006.
            </seg>
            <seg n="5dd19f65">
              När det gäller reklam riktad till barn har jag valt att stödja
              en utmärkt motion som föreslår att reklamen ska granskas ur ett
              genusperspektiv. I dag är det dessvärre så att den reklam som
              riktas till barn helt motverkar vårt jämställdhetsarbete och genomsyras
              av den heteronorm som samhället genomsyras av.
            </seg>
          </u>
          <note n="5414a7e3">
            Jag vill yrka bifall till reservation 21.
          </note>
          <u who="tasso_stafilidis_76d4bc" xml:id="i-c008eca3b28e94c0-0" n="1de9c963" prev="i-ab9b7e787a1167cd-0">
            <seg n="d76d8106">
              Av samma anledning som jag nyss har nämnt har jag en motivreservation
              som handlar om könsdiskriminerande reklam. Som alla känner till
              vill Vänsterpartiet förbjuda reklam som är kränkande och förnedrande
              mot kvinnor eller män på grund av kön. Det är självklart att den
              typen av bilder försvårar vårt jämställdhetsarbete.
            </seg>
            <seg n="54731d73">
              I propositionen finns en skrivning som kan tolkas som att regeringen
              eventuellt kan tänka sig att utreda frågan om ett förbud mot könsdiskriminerande
              reklam men bara under förutsättning att branschens egenåtgärder
              inte ger tillräcklig effekt.
            </seg>
            <seg n="44ebd035">
              Jag menar att regeringen kunde och borde ha gått mycket längre
              här. Näringslivet har redan för länge sedan bevisat att man i
              stort sett är inkapabel att lösa de här problemen. Vi har inte
              sett några riktiga lösningar.
            </seg>
            <seg n="e7b81e2f">
              Eftersom det inte finns något konkret förslag om det som Vänsterpartiet
              driver har vi lagt den här motivreservationen som i viss mån skiljer
              sig från den motivreservation som finns från Kristdemokraterna
              och Centerpartiet.
            </seg>
            <seg n="26fe4e58">
              Herr ålderspresident! Jag går över till den fråga som lagutskottet
              kanske har ägnat allra mest tid, vilket förvånar mig. Det är frågan
              om behörighetskraven för Konsumentombudsmannen. Henrik von Sydow
              nämnde tidigare att det här skulle vara ett sätt för regeringen
              att underlätta att tillsätta tjänsten politiskt genom att man
              tar bort kravet att det ska vara en jurist. Samtidigt har det
              aldrig någonsin lyfts upp något förslag där man helt och hållet
              förbjuder jurister att söka tjänsten.
            </seg>
            <seg n="b9b3ce51">
              Självfallet skulle Vänsterpartiet aldrig ställa sig bakom ett
              krav som innebär att en socialdemokrat skulle bli tillsatt på
              en tjänst politiskt. Tvärtom är Vänsterpartiet också kritiskt
              till hur det har sett ut bakåt i tiden och instämmer i mycket
              av den kritik som har riktats mot regeringen och framför allt
              statsministern mot de utnämningar som har skett.
            </seg>
            <seg n="eebd43ec">
              Varför ställde sig Vänsterpartiet bakom den här motionen?
            </seg>
            <seg n="b4a26eae">
              Vi ville se över detta och se på möjligheterna att likställa
              Konsumentombudsmannen med andra ombudsmän. Nu har vi emellertid
              tagit intryck av de remissvar som har kommit in till lagutskottet.
              Många remissvar har poängterat att man inte har kunnat ta ställning
              till frågan eftersom det har saknats ett beredningsunderlag. Det
              kan jag instämma i. Det har vi också gjort i utskottets majoritet.
              Vi skriver i betänkandet att behörighetskraven för Konsumentombudsmannen
              ska ses över. Utskottet säger att vi inte är beredda att inom
              ramen för det här ärendet ta ställning till hur framtiden kommer
              att se ut.
            </seg>
            <seg n="2374cbb7">
              Vi har gett ett i stort sett öppet mandat för att man ska se
              över hur det fungerar. De som är insatta i Konsumentverkets organisation
              vet att det inte är personen konsumentombudsmannen som driver
              ärendena i domstol till exempel. Det finns ju andra höga jurister
              inom verket i dag som har de uppgifterna.
            </seg>
            <seg n="cdc25ec2">
              Jag ska inte gå djupare in i den frågan. Utskottet har nu öppnat
              och släppt det krav som fanns i den gemensamma motionen och föreslår
              i stället en utredning.
            </seg>
            <seg n="080faab0">
              Avslutningsvis, herr ålderspresident, vill jag tala om att på
              den fråga som handlar om huruvida de offentliga tjänsterna ska
              ingå i konsumentlagstiftningen eller ej är utskottets svar otroligt
              tydligt. Vi säger att om den offentligrättsliga lagstiftningen
              behöver ändras och det kanske den gör i vissa fall ska det göras
              i de lagar vi i dag har, till exempel skollagen och hälso- och
              sjukvårdslagen. Vi anser fortfarande inte att det är rätt att
              lyfta in sjukvård och skola i konsumentlagstiftningen.
            </seg>
            <seg n="7dd4c1a5">
              Med detta, herr ålderspresident, vill även jag rikta ett stort
              och varmt tack till mina utskottskolleger, oavsett partifärg.
              Det har varit väldigt spännande fyra år. Jag vill önska er alla
              en glad sommar.
            </seg>
            <seg n="dc668cf3">
              Detta är lagutskottets absolut sista debatt, vilket jag beklagar.
              Vi som har läst riksdagens protokoll har kunnat konstatera att
              om de elva som avstod från att rösta hade röstat tillsammans med
              oss som ville bibehålla lagutskottet så hade också lagutskottet
              varit kvar, för då hade vi fått majoritet. Jag vet inte vilka
              jag ska pekat ut, men de som avstod har i alla fall ett ansvar
              för att lagutskottet trots allt läggs ned.
            </seg>
            <seg n="87389b4c">
              Jag vill också rikta ett stort tack till lagutskottets kansli,
              som på ett väldigt professionellt sätt har stöttat oss ledamöter
              men också skrivit alldeles ypperliga betänkanden i det arbete
              som har legat till grund för den lagstiftning som lagutskottet
              har föreslagit riksdagen att ställa sig bakom.
            </seg>
          </u>
          <note n="3af3204c">
            Med detta, herr ålderspresident, yrkar jag bifall till reservation
            21.
          </note>
          <note type="speaker" n="2905317a">
            Anf. 87 VIVIANN GERDIN (c):
          </note>
          <u who="viviann_gerdin_444e1c" xml:id="i-0746555e645c6909-0" n="238e7f5c" next="i-83a7613f815c15db-0">
            <seg n="22d86354">
              Herr ålderspresident! Regeringen har lagt fram ett förslag om
              nya konsumentpolitiska mål samt en handlingsplan för hållbar konsumtion.
              Efter en granskning av förslaget finner vi att det mesta har funnits
              med tidigare, med några få undantag. Regeringens förslag är också
              av en övergripande karaktär och kan nog mer sammanfattas som en
              redovisning.
            </seg>
          </u>
          <note n="ee73a425">
            I betänkandena framgår skiljelinjen mellan regeringens ovanifrånperspektiv
            och Centerpartiets underifrånperspektiv. Den framgår tydligt i
            våra 20 reservationer i betänkande LU33 samt i allianspartiernas
            gemensamma reservation i betänkande LU36.
          </note>
          <u who="viviann_gerdin_444e1c" xml:id="i-83a7613f815c15db-0" n="238e7f5c" prev="i-0746555e645c6909-0">
            <seg n="5baac3da">
              Trygga konsumenter som handlar hållbart är det nya målet. Det
              kan nog alla politiska partier ställa sig bakom. Frågan är dock
              hur vi arbetar för att genomföra detta mål.
            </seg>
            <seg n="837b27f2">
              De ökade kontakterna med omvärlden ger oss fantastiska möjligheter
              att få ta del av andra länders varor samtidigt som våra egna varor
              efterfrågas av nya konsumenter. Den internationella handeln har
              ökat utbudet av varor och tjänster. Vi kan i dag importera varor
              och tjänster till lägre priser än vad vi många gånger själva klarar
              av att producera. Konkurrensen om kunderna är stor, och prispressen
              på produkterna ökar även kraven på kunskap bland oss konsumenter.
            </seg>
            <seg n="ff746ecc">
              För att man som konsument via sina vardagliga inköp ska ha möjlighet
              att verka för en bättre hälsa, en bättre miljö och en rättvis
              handel krävs det att märkningen på de varor man köper är tydlig
              och lättläst. Den som väljer att marknadsföra en vara måste kunna
              stå upp för hela kedjan bakom produkten och om så önskas även
              kunna presentera dokument som styrker märkningen.
            </seg>
            <seg n="341e44ab">
              Att alla varor, oavsett varifrån de kommer eller vilken typ av
              vara det är, ska ursprungsmärkas är ett viktigt led i både hälso-
              och miljöarbetet. Märkningen är också viktig för solidaritet ur
              ett globalt människoperspektiv, framför allt för att man som konsument
              ska ha möjlighet att få fram information om varans ursprung men
              även om vilka arbetsmetoder som använts, om barnarbete har förekommit
              samt under vilka humana, ekonomiska och sociala förhållanden varan
              har producerats. Det här är viktigt.
            </seg>
            <seg n="18cccc2b">
              Jag vill börja med några frågor som rör vår hälsa. Detta tas
              också upp i betänkande 36. Det gäller vad vi äter och hur vi mår.
            </seg>
            <seg n="9f2321a7">
              Från vår sida har vi jobbat i många år för att vi ska ha nyttiga
              och hälsosamma livsmedel och förmedla goda exempel till våra barn.
              I dag ser vi en ökad utbredning av övervikt bland många människor.
              Inom WHO klassas i dag fetma som världens snabbast växande epidemi.
              Utvecklingen är oroande inom hela västvärlden. Det är viktigt
              för den enskilde individen att vi får förmedlat till oss vad som
              är nyttigt och vad det finns risker med. Det handlar inte bara
              om vad vi äter, utan även fysiska aktiviteter hör ihop med en
              god hälsa.
            </seg>
            <seg n="d082dc9f">
              En annan sak som tas upp i handlingsplanen är våra livsmedel
              och tillgången till godis, chips och läskedrycker i skolorna.
              Med tanke på det kommunala självstyret vill jag inte uppmana någon
              att förbjuda detta, men det vore väldigt bra om vi kunde arbeta
              för att uppmuntra till att få bort godis, chips och läskedrycker
              inom skolan, det vill säga att skolan inte ska idka någon försäljning.
            </seg>
            <seg n="eda6de9c">
              För att det över huvud taget ska fungera och vara enkelt att
              göra ett bra val när vi handlar är A och O en tydlig varudeklaration.
              I dag upplever dock väldigt många konsumenter att den både är
              otydlig och smått förvirrande. För att verkligen stärka konsumentmakten
              och förmågan att göra egna val, och även kloka val, måste vi inrikta
              väldigt mycket i konsumentpolitiken på tydlig och lättläst information.
            </seg>
            <seg n="7870cd5b">
              Jag vill också ta upp en sak som rör att öka konsumentkunskapen
              i skolan. Att tidigt bli en medveten konsument har stor betydelse
              för barns och ungdomars hälsa och ekonomi. Skolan är också ett
              mycket lämpligt forum för att förmedla kunskaper om sambandet
              mellan kost och hälsa. I läroplanen bör det framgå att alla som
              arbetar med barnen tillsammans har ett ansvar för att vägleda
              eleverna i deras kunskapssökande. Det finns också en reservation
              där vi föreslår att man ska öka konsumentkunskapen inom skolan,
              bland annat då det gäller privatekonomi och hushållsekonomi.
            </seg>
            <seg n="83e3b6e9">
              Som jag sade gäller det inte bara hälsa utan också miljö. Miljöhänsyn
              är viktiga på många sätt. I dag finns det brister här. Från Centerpartiets
              sida tycker vi att det är viktigt att man väger in miljön vid
              offentlig upphandling för att likvärdiga varor ska kunna få förutsättning
              att konkurrera. I dag beaktar man inte alla framtida kostnader
              för varutransporter, vilket gör att stora och omfattande sortiment
              som kommer från andra länder har konkurrensfördelar framför mindre
              enheter av livsmedel som produceras lokalt. Om man både förenklar
              och förtydligar i EU:s upphandlingsregler och gör det möjligt
              för lokala producenter att delta i anbudsgivningen kan vi också
              minska transporterna, som är en stor bidragande orsak till de
              utsläpp som vi har i dag och som påverkar miljön negativt.
            </seg>
            <seg n="584ada16">
              Jag vill också ta upp lite grann om koncentration och konkurrens.
              I alla branscher där det endast finns en grossist eller en försäljare
              av en vara eller en tjänst blir följden av detta att konsumenterna
              blir lidande. Man får en sämre service och drabbas av högre priser.
              Detsamma gäller när marknaden domineras av några få aktörer som
              sinsemellan kan hålla uppe priserna. Sund konkurrens är en förutsättning
              för att konsumenterna ska kunna göra bra val och inte bara styras
              av det utbud som finns.
            </seg>
            <seg n="bc00ce0c">
              Utöver att konsumenterna stärks i sitt arbete med att kunna göra
              ett bra val har även Konkurrensverket ett ansvar för att göra
              stickprov och se till att gällande regler följs.
            </seg>
            <seg n="dc842804">
              Vi har ett särskilt yttrande om könsdiskriminerande reklam. Vi
              har dock inget yrkande därför att detta har behandlats i samband
              med en annan motion i ett annat utskott. Jag vill ändå säga några
              ord om könsdiskriminerande reklam.
            </seg>
            <seg n="ac1daef6">
              Vi har föreslagit att ett råd inrättas som har en bred sammansättning
              av representanter för att få en fördjupad och nyanserad diskussion.
              Vi tycker nämligen att dagens näringsråd inte fungerar. Här bör
              sammansättningen ändras. För att få det att fungera bör man låta
              konsumenterna vara i majoritet i det här rådet. Det är viktigt
              att det kommer till stånd därför att Näringslivets Etiska Råd
              mot Könsdiskriminerande reklam är i dag en mycket uddlös organisation.
            </seg>
            <seg n="ad076c07">
              Sammanfattningsvis vill jag avsluta anförandet med att säga följande.
              Konsumentpolitiken grundas på att varor och tjänster som erbjuds
              konsumenterna på marknaden uppfyller de krav som ställs från lagstiftarnas
              sida och även motsvarar konsumenternas förväntningar. Det är också
              viktigt att det görs en systematisk uppföljning, att vi har en
              fungerande tillsyn och att allmänheten kan känna förtroende för
              de myndigheter som har ålagts ansvaret att göra de här stickproven.
            </seg>
            <seg n="37f65d14">
              I en reservation föreslår vi att man skiljer på rollerna så att
              Konsumentverket inte är både myndighetsutövare och opinionsdrivande.
              Vi tror att det blir mycket starkare med en sådan åtskillnad och
              om vi låter konsumentorganisationerna bli en starkare röst nationellt
              och också i EU-sammanhang. För att det arbetet ska bli lite vassare
              behöver de ytterligare medel. Vi har också föreslagit en omfördelning
              här.
            </seg>
            <seg n="dadabbcc">
              Det är även viktigt att gå ut till allmänheten med årliga enkäter
              för att få reda på och låta konsumenterna betygsätta kvaliteten
              på varor och tjänster. Detta finns som ett förslag i en reservation.
            </seg>
            <seg n="1da958f3">
              Med detta vill också jag avsluta med att framföra ett tack till
              alla ledamöter för samarbetet under alla år jag varit med i lagutskottet.
              Det har varit väldigt spännande. Det har varit informativt, och
              det har varit mycket lärorikt att få ta del av alla frågor som
              vi har jobbat med.
            </seg>
            <seg n="2f557cfd">
              Jag vill också framföra ett stort tack till en kanslipersonal
              som alltid varit väldigt välvillig och hjälpt till när man behövt
              lite ytterligare information utöver den som framkommit vid våra
              möten.
            </seg>
            <seg n="804e87e3">
              Det känns lite extra i dag eftersom detta är lagutskottets absolut
              sista debatt, men så är det här i livet; det kommer att gå vidare.
              För min del är det dessutom sista debatten här i riksdagen eftersom
              också jag tillhör dem som slutar i riksdagen. Jag kommer alltså
              definitivt inte att finnas med nästa mandatperiod, så jag vill
              tacka och hälsa till alla som har deltagit och bistått mig.
            </seg>
          </u>
          <note type="speaker" n="d372ee85">
            Anf. 88 MARIANNE CARLSTRÖM (s):
          </note>
          <u who="marianne_carlstrom_41d7e7" xml:id="i-b6e432cd2b817f69-0" n="42e22c0d" next="i-7c591764e0de2b2b-0">
            <seg n="8efc4ad0">
              Herr ålderspresident! Jag har en dröm, en önskan och en uppmaning,
              och det är att konsumentpolitiken ska få den status som den förtjänar.
            </seg>
            <seg n="6c8644d9">
              Konsumentpolitiken är en stor och viktig del av välfärdspolitiken.
              Men den har inte den platsen hos alla än. Därför vill jag uppmana
              alla politiker och alla andra i Organisations-Sverige att se betydelsen
              av och verka för en aktiv och verkningsfull konsumentpolitik.
              En sådan konsumentpolitik är lönsam för den enskilde, för näringslivet
              och för samhället.
            </seg>
            <seg n="67160c0d">
              Det vi som enskilda individer tjänar på en aktiv konsumentpolitik
              kan uppväga en dålig löneutveckling. När vi gör felaktiga köp,
              vare sig det gäller varor eller tjänster, kostar det pengar och
              ger problem helt i onödan.
            </seg>
            <seg n="372a168e">
              Alla individen, samhället och näringsidkaren tjänar på starka
              konsumenter. Vi är alla aktörer på samma marknad och tillhör ofta
              två eller flera av de grupperna.
            </seg>
            <seg n="a2fcbacb">
              Det svenska välfärdssamhället ska vara ett samhälle där alla
              kan vara trygga också som konsumenter. Konsumenterna ska kunna
              lita på varors och tjänsters säkerhet, kvalitet och användbarhet.
            </seg>
            <seg n="57bd1589">
              Alla konsumenter ska ha likvärdig tillgång till varor och tjänster,
              information och kunskap samt råd och stöd.
            </seg>
            <seg n="37ddd376">
              Det är därför viktigt att utsatta grupper får stöd så att konsumentpolitiken
              kan bidra till en jämnare fördelning av resurser på både individ-
              och samhällsnivå. Här spelar den kommunala konsumentvägledningen
              en viktig roll.
            </seg>
            <seg n="8f059aef">
              Detta är socialdemokratisk konsumentpolitik. Den har stor betydelse
              för vår vardag. Vi ska nu ta ställning till de nya målen. Dessförinnan
              vill jag nämna att det här är en samarbetsproposition.
            </seg>
            <seg n="2e004a47">
              Det nya målet för konsumentpolitiken är trygga konsumenter som
              handlar hållbart. Här finns det tre delmål:
            </seg>
          </u>
          <note n="cf135f18">
            .
          </note>
          <u who="marianne_carlstrom_41d7e7" xml:id="i-7c591764e0de2b2b-0" n="42e22c0d" prev="i-b6e432cd2b817f69-0">
            <seg n="58024f55">
              Det nya målet och delmålen ska gälla för arbetet både i EU och
              i andra internationella forum.
            </seg>
            <seg n="ce8b3839">
              Vi socialdemokrater vill att den framtida konsumentpolitiken
              ska integrera arbetet för hållbar konsumtion liksom barns och
              ungas perspektiv i olika sakområden.
            </seg>
            <seg n="5caf8ff8">
              En effektiv och väl fungerande marknadskontroll och tillsyn av
              efterlevnaden av lagstiftningen på konsumentområdet är prioriterade
              områden liksom att uppnå ett högt konsumentskydd, särskilt på
              elmarknaden och inom området elektronisk kommunikation. Resurssvaga
              grupper ska särskilt uppmärksammas.
            </seg>
            <seg n="4a36c49f">
              Det nya målet med delmål täcker in konsumentpolitikens syften
              på ett bra sätt. Trygga konsumenter vågar handla och har lättare
              att välja på den alltmer komplicerade marknaden. Att handla hållbart
              och att hushålla med våra gemensamma resurser, lokalt och globalt,
              framstår som allt viktigare. All tillgänglig forskning visar på
              resursernas ändlighet och på hur viktigt det är att vi tar ett
              lokalt och globalt ansvar.
            </seg>
            <seg n="b5992751">
              Denna värld, som ställer andra och föränderliga krav på oss,
              är också en värld som ger oss större och större möjligheter. De
              kunniga konsumenterna klarar sig bättre i denna värld. Man har
              också större möjligheter att sätta press på marknaden.
            </seg>
            <seg n="bc5c537e">
              Mina partivänner Anneli Särnblad och Hillevi Larsson kommer att
              ta upp barnens situation respektive frågor om hållbar utveckling
              i sina anföranden senare i debatten.
            </seg>
            <seg n="536cce71">
              Jag tänker nu gå in på några reservationer, mest de som B-alliansen
              gemensamt står bakom och några reservationer som jag tycker är
              speciellt intressanta.
            </seg>
            <seg n="ea28cdcb">
              Jag börjar med den första reservationen i LU33. Vi socialdemokrater
              är för en fri marknad. Jag har svårt att förstå hur ett väl fungerande
              konsumentskydd kan minska konsumentmakten. Gemensamma och tydliga
              regler ökar i stället konsumentmakten och ger enskilda människor
              ett större inflytande. Det är bara starka konsumenter som kan
              och vågar ställa krav. Vi fortsätter med den tradition som den
              svenska konsumentpolitiken alltid haft i vårt välfärdssamhälle.
              Låt oss också komma ihåg att den svenska konsumentpolitiken har
              ett gott rykte internationellt.
            </seg>
            <seg n="cccbc339">
              Jag yrkar avslag på den reservationen.
            </seg>
            <seg n="170089c7">
              Nästa reservation är nr 2, också från B-alliansen. Vårt nya konsumentpolitiska
              mål med sina tre delmål, som jag redan har sagt, täcker väl in
              den moderna konsumentpolitiken. Det tar upp det som kommer att
              bidra till en hållbar utveckling och en ökad välfärd. Regeringens
              strategi innehåller verktyg som ska användas för att uppnå målen.
              De målen är ett mer tillgängligt samhälle där alla kan leva trygga
              och hälsosamma liv samt delta som aktiva konsumenter. Ökad tillgänglighet
              för funktionshindrade, boende i glesbygd med flera kan skapas
              genom till exempel kommunal konsumentverksamhet.
            </seg>
            <seg n="20d5cc2e">
              Sedan går jag till frågan om Konsumentverket. Konsumentverket
              håller på att flytta till Karlstad, och i samband med det ses
              en del av verksamheten över. Redan i dag har Konsumentverket en
              bra verksamhet. Men den behöver hela tiden följas upp och ses
              över. Visst är det väldigt många nyanställda på Konsumentverket,
              och det innebär en hel del svårigheter. Men vi som sitter i Konsumentverkets
              styrelse, Martin Andreasson och jag, vet också att man har kommit
              väl till rätta med problemen, och det fungerar bra med flytten.
            </seg>
            <seg n="0bdef58e">
              Vi vet från andra utlokaliseringar att det tar tid innan det
              blir bra och sätter sig. Men på sikt är det bra, och för regionalpolitiken
              måste det vara väldigt bra. Verkets webbplats är en mycket bra
              plats och har fått flera pris. Den bör fortsätta att utvecklas
              och vara en samlingsplats för information till konsumenter och
              vidareinformatörer. Det finns redan i dag en informationsservice
              på telefon. Den ska vi ha kvar, och den ska också utvecklas. Jag
              yrkar avslag också på den reservationen.
            </seg>
            <seg n="2f999c28">
              Sedan gäller det konsumentvägledning. En utredning som Konsumentvägledarnas
              förening har gjort visar att kommuninvånarna tycker att konsumentvägledarna
              gör ett bra jobb, men att de är svåra att få tag på. En konsumentvägledare
              säger: Det är viktigt att nå särskilt utsatta konsumenter, framför
              allt ungdomar, ekonomiskt svaga grupper, lågutbildade och medborgare
              med dåliga kunskaper i det svenska språket. Vi kanske mer borde
              fundera på hur vi ska utforma verksamheten för att bättre stödja
              dessa grupper.
            </seg>
            <seg n="f966887d">
              PRO i Trollhättan har skapat en egen konsumentinformation som
              bemannas av två medlemmar som har en speciell kompetens. Den ena
              är en före detta konsumentvägledare, den andra är en facklig representant
              som har varit ansvarig för konsumentfrågor. De säger att de får
              många frågor om garantier, reklamations- och bytesrätt. De får
              informera om skuldsanering, bostadsbidrag, med mera. Det är viktigt
              att förbättra konsumenternas trygghet när de ska handla, för det
              är vad de har behov av.
            </seg>
            <seg n="85be371c">
              Vi tycker att den kommunala konsumentvägledningen är en viktig
              del för att nå konsumentpolitikens mål. Verksamheten borde finnas
              på många fler platser än var den finns i dag så att alla kommuninvånare
              hade tillgång till vägledning. Det vore också bra om mindre kommuner
              kan dela en konsumentvägledning. I det här sammanhanget är det
              väldigt bra att man utvecklar telefonservicen på Konsumentverket.
              Då kan man avlasta med mycket rutinarbeten.
            </seg>
            <seg n="66774153">
              Det är i den uppsökande verksamheten man når de svaga grupperna.
              I den konsumentvägledning som fanns i Bergsjön i Göteborg, som
              är ett av våra riktigt invandrartäta områden, hade man mycket
              uppsökande verksamhet. Man vet att det gav ett väldigt gott resultat.
            </seg>
            <seg n="92313d8f">
              Nästa fråga gäller kunskapsuppbyggande. Det handlar om skola
              och konsumentpolitik. Skolan på grundskole- och gymnasienivå bör
              ge denna kunskap. Det sker i dag ofta i hem- och konsumentkunskap
              och i samhällskunskapen. I 21 år har jag motionerat i dessa frågor,
              med inte så gott resultat. Tyvärr gick det inte heller under den
              borgerliga majoritetsperioden. Vi som är särskilt intresserade
              av de frågorna får nog göra ytterligare en insats för att nå lite
              längre. Min förhoppning är att det ska ske en dag. Man ska också
              komma ihåg att det inte bara handlar om skolan, utan man kan också
              få information om konsumentfrågor via bildningsförbund, olika
              föreningar och medierna. Jag yrkar avslag även på denna reservation.
            </seg>
            <seg n="c9e9cb71">
              Sedan gäller det Moderaternas enskilda reservation om en lagkostnadskommission.
              Jag kan inte låta bli att kommentera den. Det är konstigt att
              man alltid talar om kostnader för konsumentvägledning. Hur vore
              det att vända på saken och tala om vinsten med konsumentvägledning?
              Det tycker jag att Moderaterna ska fundera på till nästa mandatperiod.
            </seg>
            <seg n="aa483023">
              Nästa fråga gäller konsumenträtten inom offentlig verksamhet.
              Vi har haft uppe den frågan till debatt förut. Vi socialdemokrater
              vill i den offentliga verksamheten ha hög kvalitet och starkt
              brukarinflytande. Men vi vill inte blanda ihop detta med konsumentjänstlagen.
              Vi tycker inte att man kan jämföra skola och vård med tv-köp och
              skomakare. Det är inte samma sak.
            </seg>
            <seg n="b1190f93">
              Vi har i dag patientombudsman, patientnämnder, medborgarkontor
              och politikerjourer. Sedan har vi, som vi har i år den 17 september,
              allmänna val. Då kan man använda sig av det. Sedan tycker jag
              i och för sig att man ska se över lagstiftningen på den offentliga
              sektorn och förändra den.
            </seg>
            <seg n="c25769e8">
              Sedan har vi reservationen om prisinformation. Prisinformationen
              är en viktig del av konsumenträtten, tycker Folkpartiet, och det
              är bra. Men sedan kommer det: regelverket är dock för detaljrikt
              i vissa avseenden, och det gäller tydligen skyltningsreglerna.
              I Konkurrensutredningen som föregick lagen kan man läsa: Konkurrenspolitiken
              verkar på flera olika plan, och de konkurrensfrämjande åtgärderna
              kan bestå dels av olika typer av ingrepp med stöd av konkurrenslagstiftningen,
              dels av information som ökar kunskapen hos de aktörer som är verksamma
              på den aktuella marknaden. För att marknadsekonomin ska fungera
              krävs välinformerade konsumenter. Vidare sägs: Prisinformation
              i skyltfönster stärker avsevärt konsumenternas förutsättningar
              att göra väl underbyggda val. Det är en tolkning som vi socialdemokrater
              står bakom. Jag yrkar avslag också på den reservationen.
            </seg>
            <seg n="1f5dcbb1">
              Nu ser jag att min talartid har runnit i väg. Jag avslutar därför
              mitt anförande. Tasso Stafilidis berörde reservation 32. Det kommer
              säkert repliker om den.
            </seg>
            <seg n="365e4b62">
              Detta är mitt sista anförande. Jag vill tacka för 21 år i riksdagen.
              Det har varit en alldeles fantastisk tid, både att få vara med
              och påverka politiken men också lärorikt och givande på många
              sätt. Jag vill rikta ett varmt tack till alla riksdagskamrater
              i alla partier i utskottet och i övrigt. Sedan vill jag inte minst
              rikta ett varmt tack till riksdagens underbara personal. Det gäller
              naturligtvis utskottet men också all annan personal som alltid
              ställer upp på ett fantastiskt sätt både i vardagen och i krissituationer,
              och det har det hunnit bli några under alla dessa år.
            </seg>
            <seg n="fe48e5f4">
              Det enda jag kan tycka är tråkigt är att detta är lagutskottets
              sista debatt. Det är både tråkigt och onödigt, för att uttrycka
              mig försiktigt. Hade alla i lagutskottet varit lika eniga i kammaren
              som i utskottet och röstat emot eller avstått hade det kunnat
              undvikas. Men sådant händer inte i den politiska världen som är
              så reglerad. Jag hoppas ändå att våra frågor, som är så viktiga
              för den enskilde medborgaren, ska få sitt berättigade utrymme
              i den fortsatta debatten. Tack för mig!
            </seg>
          </u>
          <note type="speaker" n="1eeb7dce">
            Anf. 89 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-2727c22d2534b7f4-1" n="0a6a0224">
            <seg n="d95b665a">
              Fru talman! Först och främst tycker jag att det var intressant
              att Marianne Carlström i sitt anförande inte på något sätt kommenterade
              den övergripande kritiken mot att konsumentpolitiken håller på
              att laddas med en massa andra mål som handlar om att säga åt konsumenterna
              vad de ska välja.
            </seg>
            <seg n="e05a9633">
              Jag själv räknade upp en rad punkter i mitt anförande där jag
              tycker att konsumentpolitiken är inne på en farlig väg när man
              säger åt konsumenterna att de väljer fel. Jag tycker att det vore
              värdefullt om Marianne Carlström tog sig tid att kommentera detta.
            </seg>
            <seg n="03eb15ff">
              Det andra jag vill ta upp är hur viktigt det är med konsumentvägledning.
              Där är vi fullständigt överens, både inom den borgerliga alliansen
              som ju utgör majoritetsalternativet inför årets val och den socialdemokratiska
              minoritetsregeringen. Men vi tycker att det är viktigt att peka
              på det ansvar som kommunerna själva har inom ramen för det kommunala
              självstyret. Det är inte vi här i riksdagen som ska bestämma ifall
              två kommuner ska samarbeta om en konsumentvägledare. Här finns
              det ett viktigt ansvar för kommunpolitikerna själva att ta.
            </seg>
            <seg n="76037fc3">
              Problemet är att Marianne Carlström talar om olika saker som
              är viktiga, men det kommer inga konkreta besked i propositionen.
              Marianne Carlström tog upp vad frivilligorganisationer kan göra,
              till exempel. Det kommer inte en enda krona mer i pengar till
              konsumentorganisationerna i propositionen. Det är ett rent nollsummespel.
            </seg>
            <seg n="7ca2f962">
              Marianne Carlström säger att hon inte vill stärka möjligheten
              att tillämpa konsumenträtt på offentligt finansierad verksamhet.
              Låt oss för all del föra den juridiska diskussionen! Vilka andra
              sätt vill ni arbeta för, då? Vi i Folkpartiet lägger till exempel
              fram förslag om en stärkt omsorgsgaranti inom äldreomsorgen som
              fungerar offentligrättsligt och inte civilrättsligt. Den röstade
              ni ju också emot. Vad är det för konkreta besked som ni har? Det
              enda ni har är att rösta nej till alla de konkreta förslag som
              kommer från den borgerliga alliansen.
            </seg>
          </u>
          <note type="speaker" n="6e5397e8">
            Anf. 90 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-b9b3685ec1fc8577-1" n="42e22c0d">
            <seg n="929dc583">
              Fru talman! När det gäller att vi skulle tala om vad konsumenterna
              ska köpa skulle jag vilja säga att Martin Andreasson läser propositionen
              som en viss potentat läser bibeln. Jag kan inte tolka det på det
              viset. Vi lever tydligen i två helt olika världar.
            </seg>
            <seg n="5c870aec">
              Jag har sagt flera gånger här kanske alldeles för många att kunniga
              konsumenter är trygga konsumenter. Trygga konsumenter vågar handla.
              Upplysta konsumenter pratar om de olika sätt som man kan få kunskap
              på. Men var står det att vi ska välja? Vi säger att vi vill styra
              konsumenterna mot etisk konsumtion. Vad är det? Jo, det är att
              man talar om vilka olika etiska ställningstaganden som man kan
              göra. Sedan är det väl upp till den enskilda konsumenten var man
              handlar.
            </seg>
            <seg n="309c3a7f">
              Du kan ta det här med jämställdhetsmärkning, som din partivän
              Eva Eriksson så förtjänstfullt har utrett. Det är ju en upplysning
              till oss konsumenter om hur vi kan välja på olika sätt. För mig
              kan det aldrig vara att vi talar om för någon hur man ska välja.
              Men det är självklart att vi vill slå vakt om de svaga grupperna.
            </seg>
            <seg n="09219faf">
              Vi säger inte nej till allting när det gäller den offentliga
              sektorn. Vi har andra värderingar och andra sätt att arbeta på
              än vad den borgerliga alliansen och Folkpartiet har. Vi ser inte
              på samma sätt på de här frågorna.
            </seg>
          </u>
          <note type="speaker" n="842eb2d1">
            Anf. 91 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-2727c22d2534b7f4-2" n="0a6a0224">
            <seg n="ee360250">
              Fru talman! Problemet är inte vad Marianne Carlström står här
              i talarstolen och säger. Problemet är vad som står i propositionen.
              Marianne Carlström får ursäkta, men det är faktiskt propositionen
              som kommer att vara styrande för hur konsumentpolitiken kommer
              att utvecklas. Där sätter skrivningarna om till exempel etisk
              konsumtion likhetstecken mellan social hållbarhet, etisk konsumtion
              och de olika enskilda system för etisk märkning som finns i dag
              på marknaden. Detta ser jag som ett stort problem, för de etiska
              märkningarna är någonting som för vissa konsumenter kan vara bra
              konsumentinformation. Det är ju en del av den fria opinionsbildningen,
              som vi vill slå vakt om i samhället. Detta är ingenting där staten
              ska säga att man väljer fel eller väljer rätt. Men det är faktiskt
              det som står i propositionen att man ska främja denna form av
              konsumtionsval. Det är vad som står.
            </seg>
            <seg n="ab21e101">
              Jag måste påminna Marianne Carlström om en sak. Jag tycker att
              det var intressant att hon tog upp jämställdhetsmärkning. Det
              är ju ett märkningssystem som propositionen slår fast att man
              inte ska införa på statlig väg. Det har jag stor respekt för;
              jag ansluter mig till den bedömningen. Jag tycker att jämställdhetsfrågor
              är extremt viktiga att driva i ett konsumentperspektiv. Vi som
              konsumenter ska använda vår konsumentmakt till att säga ifrån
              till de näringsidkare som spelar på könsrollsfördomar och uppmuntra
              dem som arbetar medvetet med att behandla konsumenter jämställt.
            </seg>
            <seg n="aa68d4a8">
              Men de enskilda valen är inte heller någonting som kan styras
              från statens sida. Därför har också regeringen sagt att man inte
              kommer att medverka till något statligt system. Det får i så fall
              hanteras med den enskilda opinionsbildningen. Det är det som jag
              undrar över. Ser inte Marianne Carlström problemet med denna styrning
              som ligger i propositionens resonemang på andra områden?
            </seg>
          </u>
          <note type="speaker" n="95c8a94a">
            Anf. 92 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-b9b3685ec1fc8577-2" n="42e22c0d">
            <seg n="0d10b467">
              Fru talman! Jag höll på att gå in på Hillevi Larssons del här
              förut. Hon återkommer till den delen sedan. Eftersom vi nu har
              delat upp det så vore det fel av mig att gå in på den delen.
            </seg>
            <seg n="c029f28c">
              Jag tycker ändå att jämställdhetsmärkning skulle kunna vara en
              bra lösning. Personligen tycker jag att om jag får mer upplysningar
              om vad som är jämställt och inte så ger det mig vägledning när
              jag ska handla.
            </seg>
          </u>
          <note type="speaker" n="b07cf84f">
            Anf. 93 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-5e444a5a858e31ed-0" n="44a9ade9">
            <seg n="86a1df2f">
              Fru talman! Jag vill börja med att påpeka för Marianne Carlström
              och även för andra debattörer att det borgerliga partisamarbetet
              heter Allians för Sverige. Det vore artigt om Socialdemokraterna
              också kallade det för det. Men det kanske är att hoppas på för
              mycket.
            </seg>
            <seg n="a7ebf80c">
              Marianne Carlström inledde sitt anförande med att säga att konsumentpolitiken
              ska få den status som den förtjänar. Detta är hennes rum. Jag
              vill bara göra klart att Moderaternas utgångspunkt är att detta
              redan i dag är ett stort, viktigt och växande civilrättsligt politiskt
              område som ska tas på största allvar. Det har redan i dag en hög
              status. Det berör många människor. Det berör förstås svenska konsumenter
              och även svenska företagare. Redan i dag är det alltså ett stort
              och mycket viktigt politiskt fält.
            </seg>
            <seg n="e876eaeb">
              Det Marianne Carlström tar upp mest tid till att kommentera är
              just frågan om konsumentvägledning. Det kanske är ett bra exempel,
              för det visar lite grann på skiljeriktningarna. Det är storskaligheten,
              det är centralstyret och det är lösningar i skala 1:1 som präglar
              Socialdemokraternas konsumentpolitik. Det finns statliga utredningar
              som visar att det är 85 % av kommunens utgifter som redan i dag
              är uppbundna och uppknutna till statliga åtaganden, som staten
              har lagt på kommunerna. Marianne Carlström tycker förmodligen
              att detta ska uppåt. Jag vet inte vad hennes siffra är 90 eller
              95 %, kanske.
            </seg>
            <seg n="42f848b7">
              Det är lätt att stå i riksdagens talarstol och prata om vikten
              av att det ska vara konsumentpolitiska vägledare ute i våra kommuner.
              Men det får konsekvensen att det blir prioriteringar som går ut
              över äldrevården, över skolan och över andra av de kommunpolitiska
              åtaganden som finns.
            </seg>
            <seg n="46e7cf48">
              Det är det pris man får betala för att Socialdemokraterna vill
              centralstyra svenska folket ännu mer. Det blir konsumentvägledning
              i skala 1:1 på bekostnad av äldrevården, på bekostnad av sjukvården
              och på bekostnad av satsningar på skolan.
            </seg>
          </u>
          <note type="speaker" n="e988c90a">
            Anf. 94 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-b9b3685ec1fc8577-3" n="42e22c0d">
            <seg n="907ed01c">
              Fru talman! Det gäller först det här med B-alliansen. Det var
              faktiskt Sören Holmberg som var här i riksdagen och drog några
              undersökningar som använde detta uttryck. Jag tycker att det på
              ett enkelt sätt sammanfattar det samarbete som ni har på er sida.
              Men om ni föredrar det så får väl jag säga det borgerliga samarbetet.
              Det andra tycker jag verkar vara väl långt och krångligt.
            </seg>
            <seg n="b6890931">
              Konsumentpolitiken ska få den status den förtjänar. Med detta
              menar jag naturligtvis inte för oss som sitter här vi som arbetar
              i lagutskottet. Jag utgår från att för oss är detta ett alldeles
              speciellt intresse. Men Henrik von Sydow kan väl ändå inte påstå
              att alla politiker och alla i Sverige tycker att konsumentpolitiken
              är den viktigaste frågan och har insett vilken betydelse den har?
              Det tycker inte jag, men det är väldigt bra om det är så. Jag
              tycker nog att fler borde inse hur viktig konsumentpolitiken är
              för människor i vardagen.
            </seg>
            <seg n="ba32ab07">
              Sedan har vi påståendet om att om man har ett aktivt konsumentarbete
              i kommunen, alltså en konsumentvägledning, skulle skola, sjukvård
              och äldreomsorg få stå tillbaka för det. Jag bara häpnar. Vi pratar
              om en enda person. I Göteborg är det visserligen några personer
              som arbetar, och de gör en jätteinsats. Jag är övertygad om att
              de tjänar pengar, både åt kommunen och åt enskilda medborgare.
              Inte behöver man dra till och säga att det skulle ha betydelse
              för den kommunala servicen. Det var det mest överdrivna jag har
              hört.
            </seg>
          </u>
          <note type="speaker" n="3dec7d2a">
            Anf. 95 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-5e444a5a858e31ed-1" n="44a9ade9">
            <seg n="5fbf3abe">
              Fru talman! Låt mig börja med att säga att jag visst tror att
              konsumentpolitiken har en stor status, inte bara här i kammaren
              utan ute hos svenska folket. Svenska folket bryr sig om låga priser.
              Det är ett problem för människor med låga inkomster utanför det
              här huset att vårt kostnadsläge, att handla mat och kläder, är
              mycket högt. Det är tydligen inte en efterfrågan på politiken
              som Marianne Carlström känner av, men det gör jag. Det är för
              höga priser i vårt land. Det är för kostsamt att handla mat. Priserna
              behöver pressas. Detta är sannerligen ett konsumentintresse, och
              det har hög status hos svenska folket. Det vill jag med bestämdhet
              slå fast.
            </seg>
            <seg n="26b03890">
              Det är klart att som Marianne Carlström nu uttrycker det, med
              en nyanställning i kommunen, kommer det inte få några konsekvenser
              för skolan eller för äldrevården. Men du måste ju se hela bilden
              och alla de beslut som fattas här i riksdagen. 85 % av de svenska
              kommunernas utgifter är styrda av statliga riktlinjer och åtaganden
              som kommunerna har mot staten. Konsekvensen av denna socialdemokratiska
              centralstyrning, Marianne Carlström, är att kommunpolitiker i
              alla läger, både socialdemokrater och andra, får stå till svars
              för sina väljare, sina grannar och sina vänner och göra de tuffa
              prioriteringar som du, med sådana här beslut, skickar till dem.
              De får göra dessa avvägningar.
            </seg>
            <seg n="8a8a3846">
              Sedan pratar man om att det är svårt att rekrytera människor
              att kandidera till kommunfullmäktige, och då är detta en del av
              problemet.
            </seg>
            <seg n="92896424">
              Det var bra att vi fick den här diskussionen. Den visar den centrala
              skillnaden mellan Moderaternas konsumentpolitik och Socialdemokraternas.
              Det ena är mer centralstyrning och mer av lösningar i skala 1:1.
              Jag tror att det är just sådant som gör att konsumentpolitiken
              kanske inte får den respekt som den skulle ha.
            </seg>
          </u>
          <note type="speaker" n="c4334f9a">
            Anf. 96 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-b9b3685ec1fc8577-4" n="42e22c0d">
            <seg n="0c16a7d9">
              Fru talman! Det låter på Henrik von Sydow som om min dröm redan
              är uppfylld, och då är jag tacksam för det. Jag ser det inte riktigt
              så. Jag ser att det fortfarande finns ett stort behov av till
              exempel kommunal konsumentvägledning. Den här undersökningen som
              de kommunala konsumentvägledarna själva har gjort visade att folk
              tycker att det är viktigt, att de gör ett bra jobb men att det
              finns ett ännu större behov. Målet är egentligen att man ska ha
              en konsumentvägledare på 20 000 invånare. Jag tror att det lönar
              sig för kommunen att föra en sådan politik och ha en sådan konsumentvägledning.
              Det är jag övertygad om.
            </seg>
            <seg n="c780d670">
              Vi har haft debatten om centralstyrning och att kommunerna inte
              har någonting att säga till om så många gånger. Vi på den socialdemokratiska
              sidan samarbetar med våra politiker i kommuner, regioner och landsting.
              Vi ser inte problematiken på det sättet. Vi stöder naturligtvis
              vår egen politik. Vi ser inte problemet såsom Henrik von Sydow
              gör det.
            </seg>
          </u>
          <note type="speaker" n="9117241e">
            Anf. 97 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-f67d11f08a17cc21-0" n="b0b3b50e">
            <seg n="7e4e1d5b">
              Fru talman! Jag har en annan anledning att ta upp frågan om det
              överbelastade Konsumentverket. Jag nämnde detta i mitt anförande.
              Förra riksmötet vann en borgerlig reservation kammarens gillande.
              Reservationen gick ut på att Konsumentverkets myndighetsutövning
              borde separeras från de opinionsbildade uppgifterna. Verksamheten
              borde begränsas till de rent produktkontrollerande uppgifterna
              samt tillsyn över den konsumenträttsliga lagstiftningens efterlevnad.
              Det har då regeringen, gissar jag, försökt att i någon mån efterkomma.
            </seg>
            <seg n="0e2e4d00">
              Min fråga till Marianne Carlström är den fråga som jag ställde
              i anförandet. Det står i betänkandet att enligt utskottets mening
              är det inte lämpligt att nu gå längre i denna strävan. Hur kommer
              det sig att Marianne Carlström och utskottet kan bedöma detta?
            </seg>
          </u>
          <note type="speaker" n="f2159d9a">
            Anf. 98 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-b9b3685ec1fc8577-5" n="42e22c0d">
            <seg n="5900bcd6">
              Fru talman! Översynen av Konsumentverket och Konsumentverkets
              organisation pågår ju hela tiden kontinuerligt. Det finns en hel
              del olika utredningar. Flytten och översynen av hur man arbetar
              på Konsumentverket pågår också hela tiden. Vi har alltså inte
              för avsikt att genomföra några förändringar för tillfället, precis
              som det står i betänkandet.
            </seg>
          </u>
          <note type="speaker" n="ec740d0a">
            Anf. 99 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-f67d11f08a17cc21-1" n="b0b3b50e">
            <seg n="f3ee7c53">
              Fru talman! Jag hör vad Marianne Carlström säger. Men faktum
              kvarstår, majoriteten i riksdagen har givit regeringen ett besked
              om vad som bör ske. När vi läser propositionen kan vi inte finna
              att man uppfyller det som riksdagen har önskat. Riksdagen är ju
              svenska folket, och jag undrar om Marianne Carlström och Socialdemokraterna
              tycker att det är väldigt viktigt att se till att det som riksdagen
              och svenska folket har bestämt genomförs, och att det genomförs
              ganska snart.
            </seg>
          </u>
          <note type="speaker" n="58945eb8">
            Anf. 100 MARIANNE CARLSTRÖM (s) replik:
          </note>
          <u who="marianne_carlstrom_41d7e7" xml:id="i-b9b3685ec1fc8577-6" n="42e22c0d">
            <seg n="ef79f461">
              Fru talman! Ja, vi går snart in i en ny mandatperiod, och då
              får vi se hur det ser ut. Det är klart att vi hela tiden betar
              av alla de beslut som fattas i riksdagen. Men det är helt omöjligt
              att göra någonting åt alla önskemål som kommer från riksdagen
              på en gång. Det är så att vissa frågor blir liggande längre än
              andra. Den här frågan har ju inte legat särskilt länge, så jag
              har inte särskilt dåligt samvete för det.
            </seg>
          </u>
          <note type="speaker" n="f27378d6">
            Anf. 101 MIKAEL JOHANSSON (mp):
          </note>
          <u who="mikael_johansson_6a9f74" xml:id="i-f530f01d83a2156f-0" n="dd439468">
            <seg n="79661ed2">
              Fru talman! Jag vill fokusera på två reservationer och framför
              allt inrikta mitt anförande på de områden där vi i Miljöpartiet
              de gröna har en direkt påverkan på hur majoritetsförhållandena
              faller ut här i riksdagen.
            </seg>
            <seg n="6336fec1">
              Fru talman! Först vill jag yrka bifall till reservationerna nr
              5 och nr 12. Jag utgår ifrån att tjänstgörande talman i morgon
              uppfattar majoritetsförhållandena så att vi slipper en tidsödande
              manuell votering.
            </seg>
            <seg n="e94677dd">
              Det handlar om Konsumentverkets dubbla roll att både vara tillsynsmyndighet
              och ha en opinionsbildande roll. Det är helt klart splittrande.
              Konsumentverket arbetar med konsumentfrågor av skiftande slag
              som reklam, avtalsvillkor, konsumentinformation, hushållsekonomi,
              varors och tjänsters säkerhet, kvalitet och miljöpåverkan. Vi
              har tidigare hört Ingemar Vänerlöv argumentera mycket väl när
              det gäller den här mångfalden av uppgifter som Konsumentverket
              har. Det är väldigt många uppgifter.
            </seg>
            <seg n="02ffa9a1">
              Men Konsumentverket har ju bara hand om tillsyn och opinionsbildning
              för den del av konsumtionen som vi gör som enskilda personer.
              När det handlar om vad vi handlar tillsammans via det offentliga,
              så kallad offentlig upphandling, är det andra som har tillsynsansvar
              och rådgivande funktion. Den offentliga upphandlingen omfattar
              enorma ekonomiska värden och påverkar marknaden. Den har stor
              betydelse för konsumtions- och produktionsmönster. Det är precis
              det som ligger under Konsumentverkets ansvarsområde, men det är
              dock inte de som har hand om det.
            </seg>
            <seg n="4a21ed4f">
              Det är inte bra att liknande ansvar fördelas på olika myndigheter
              eller att myndigheter har dubbla roller. Därför yrkar Miljöpartiet
              de gröna bifall till de här två reservationerna, nr 5 och nr 12,
              och det hoppas vi få majoritet för i morgondagens votering.
            </seg>
          </u>
          <note type="speaker" n="bc57995c">
            Anf. 102 HILLEVI LARSSON (s):
          </note>
          <u who="hillevi_larsson_b1be97" xml:id="i-2af87ed57864e5c9-0" n="7650d13e">
            <seg n="0b286696">
              Fru talman! Jag kommer att tala om handlingsplanen för hållbar
              konsumtion för hushållen. Även producenterna är naturligtvis viktiga
              i det här sammanhanget, men regeringen har valt att spara det
              till en egen handlingsplan. Det här handlar alltså enbart om hushållens
              konsumtion.
            </seg>
            <seg n="537d664b">
              Vad är då hållbar konsumtion? Man kan säga att det finns fyra
              speciellt viktiga faktorer. Det handlar om en konsumtion som främjar
              hälsan och miljön. Det handlar om en konsumtion som fungerar med
              människors privatekonomi och även bekämpar orättvisor, både i
              samhället här men också globalt.
            </seg>
            <seg n="096ecd7e">
              Europa har 7 % av världens befolkning, men vi står för 17 % av
              konsumtionen. Det är alltså en ganska stor konsumtion i det perspektivet.
            </seg>
            <seg n="a754c0dc">
              Regeringen har tre mål. Det handlar om att se till att det finns
              förutsättningar för en hållbar konsumtion. Det gäller inte minst
              samhällsplanering, till exempel tillgång till kollektivtrafik.
              Det gäller även motivation för konsumenterna. Här handlar det
              om ett utbud, till exempel av varor till rimliga priser. Ett konkret
              exempel är att se till att frukt och grönsaker inte är för dyra,
              för då finns det en motivation att handla nyttigt.
            </seg>
            <seg n="80ade937">
              Det handlar också om engagemang i de här frågorna. Som en röd
              tråd löper kunskap. Det handlar inte om att tvinga konsumenterna
              att göra vissa val, utan det handlar om att man ska få kunskap
              så att man kan göra de här valen, både utifrån ekonomi och utifrån
              till exempel etisk märkning. Man gör själv valet om man tycker
              att det här är viktigt eller inte, exempelvis om man tycker att
              det är viktigt om den matta eller fotboll man köper är tillverkade
              av barnarbetare eller inte. Om man tycker att det är viktigt att
              varan inte är tillverkad av barnarbetare tror jag att det kan
              vara värdefullt att man faktiskt har en etisk märkning som garanterar
              att till exempel den här fotbollen inte är tillverkad av barnarbetare.
              Detta är alltså någonting som snarare stärker konsumenterna än
              lägger någon speciell pålaga på dem. Sedan är det ytterst det
              fria valet som styr vad man vill köpa.
            </seg>
            <seg n="b3db2b1f">
              Det är också en del saker som kommer att mätas årligen för att
              se hur utvecklingen ser ut. En av de sakerna är övervikt och fetma.
              De allra flesta bedömer att detta är en av de största folkhälsofarorna
              framöver. Vi går i viss mån mot samma utveckling som i USA. Lite
              övervikt är absolut inte skadligt, men det är när den når skadliga
              nivåer som vi måste bekämpa den. Det handlar om en explosion av
              diabetes och hjärt-kärlsjukdomar inte minst, som alltså kommer
              redan hos barn och ungdomar i vissa fall. Detta måste bekämpas,
              och det tycker jag har ett väldigt nära samband med hållbar konsumtion
              om man ser det i ett bredare perspektiv där det inte bara handlar
              om miljö utan även folkhälsa. Även människorna ska hålla en längre
              tid.
            </seg>
            <seg n="b9045455">
              Det är viktigt att ekologiska livsmedel finns till rimliga priser
              och att det finns ett utbud så att man kan välja det när man går
              och handlar.
            </seg>
            <seg n="fffde4a3">
              Hushållen står för en rätt stor del av energianvändningen, och
              det är också viktigt att se hur det går till och möjligheten till
              miljövänlig energianvändning.
            </seg>
            <seg n="61132a02">
              Sedan gäller det också avfall och utsläpp, inte minst från bilar.
            </seg>
            <seg n="ae3bfd0b">
              Jag vill säga något om de motioner som kommit in. Det finns en
              motion som handlar om möjligheten till odling nära det ställe
              där man bor. Det tror jag är viktigt, både från folkhälsosynpunkt
              man mår bra av att vistas i naturen och odla och från miljösynpunkt
              man mår bättre i en grönare miljö. Detta förutsätter vi att regeringen
              tar hänsyn till framöver, även i samhällsplaneringen, och det
              är också någonting som regeringen håller på med.
            </seg>
            <seg n="2aaefddb">
              När det gäller konsumentpolitiken, att man inte ska styra konsumenterna,
              finns det ett förslag i en motion. Där säger vi definitivt nej.
              Som vi ser det handlar det snarare om att ge konsumenterna fler
              valmöjligheter genom information och ett gott utbud. Finns det
              inte ett utbud av till exempel ekologiska varor, hur ska då konsumenterna
              kunna välja det? Vi ser det alltså inte alls på det sättet.
            </seg>
            <seg n="8cc2db55">
              När det gäller de saker som ska mätas finns det faktiskt vissa
              saker som föreslås i en motion som mycket väl skulle kunna vägleda
              regeringen i det fortsatta arbetet. Det handlar om att se till
              det totala ekologiska avtryck som man gör, alltså allt man gör
              i sin konsumtion som påverkar miljön. Det handlar om att det finns
              mer eller mindre farligt hushållsavfall, vilket faktiskt kunde
              vara intressant att titta på, och det handlar om utsläpp från
              gamla bilar kontra nya bilar. Detta har vi ingenting emot att
              man lägger in, men det står inte i motsats till nuvarande mål,
              som vi tycker är väldigt bra.
            </seg>
            <seg n="b008b0b3">
              Däremot vill jag motsätta mig ett förslag i Folkpartiets motion
              som handlar om att man ska lyfta ut folkhälsan. Vi tror att det
              skulle vara väldigt allvarligt att man bara tittar ensidigt på
              miljön och struntar i folkhälsan. Sedan föreslår Folkpartiet att
              vi av någon anledning ska lyfta in handelspolitiken i detta. Vi
              ska alltså lyfta ut folkhälsopolitiken och lyfta in handelspolitiken.
              Där är det så att redan i dag är vår handelspolitik sådan att
              vi står för frihandel, men jag kan mycket väl tänka mig i framtiden
              att man även nämner det i det här sammanhanget. Även om det redan
              är vår politik kanske det kan vara värt att nämna även i det här
              sammanhanget. Men då bör man snarare lyfta in fler områden än
              lyfta ut viktiga områden som exempelvis folkhälsopolitiken.
            </seg>
            <seg n="e43051e0">
              Jag vill säga någonting kort om offentliga tjänster. Där föreslås
              att man ska lyfta in de rättigheter vi har som medborgare, till
              exempel att lyfta in när vi till exempel tar del av sjukvård och
              skola i gällande konsumenträttsliga lagar. Jag är väldigt orolig
              för en sådan utveckling. Som jag ser det är de medborgerliga rättigheterna
              starkare än konsumenträtten. Man har också en unik möjlighet som
              medborgare, och det är att man har kollektiva rättigheter. Det
              innebär till exempel att om man dömer ut miljön på en skola är
              det inte bara den eleven som har klagat eller tagit hjälp av sina
              föräldrar för att klaga som får rätt, utan det gäller alla. Jag
              är rädd för en utveckling där det bara blir den starke, den som
              skriker högst, som får rätt. Det är ju faktiskt så det ser ut
              i konsumentlagstiftningen. Där handlar det ju om en marknad där
              man har handlat en tjänst. Det här öppnar också upp för avgifter.
              Konsumentlagarna är ju sådana att det bara är om man har betalt
              en vara som man har rätt att klaga på den. Vad händer då med dem
              som inte har råd med höga avgifter eller försäkringar? De riskerar
              ju att ställas utanför.
            </seg>
            <seg n="8032c25b">
              Jag är alltså inte beredd att jämställa de medborgerliga rättigheter
              vi har i välfärden med den fria marknaden. Jag tycker att det
              egentligen är väljarna som ska göra det ställningstagandet i allmänna
              val där vi har olika alternativ som står emot varandra, till exempel
              det medborgerliga perspektivet med en stark välfärd och att marknaden
              ska begränsa sig till exempelvis när man går till affären men
              inte när man går till skolan. Jag tycker att väljarna får göra
              det valet då. Då bestämmer man även skattesatsen, för den är ju
              helt avgörande för att man ska kunna bekosta skola, vård och så
              vidare. Jag är rädd att vi hamnar i en situation där vi säger:
              Tyvärr, skattepengarna räcker inte till mer än så här nu tar vi
              ut avgifter!
            </seg>
            <seg n="4fdc6b23">
              Och så utestängs många.
            </seg>
            <seg n="cad49ac3">
              Detta handlar alltså om mycket stora frågor. Vi har redan stärkt
              det medborgerliga perspektivet, exempelvis genom en vårdgaranti.
              Får man inte vård inom tre månader har man rätt att söka sig till
              ett annat landsting. Det finns diskrimineringslagar. Om man blir
              mobbad i skolan eller kränkt på grund av kön eller sexuell läggning
              har man alltså rättigheter att överklaga. Skolan har det ansvaret.
              Jag är beredd att samarbeta fullt ut genom att stärka de medborgerliga
              rättigheterna, men jag vill inte nedgradera dessa rättigheter
              genom att överföra dem till konsumenträtten.
            </seg>
            <seg n="ef77a17c">
              Avslutningsvis vill jag säga att jag trivs mycket bra i lagutskottet,
              och jag är tacksam för möjligheten att få vara med medan det fortfarande
              finns. Lagutskottet är ett utskott som få aktivt söker sig till,
              men det är också väldigt få som aktivt vill lämna det. Tvärtom
              vill många vara kvar.
            </seg>
            <seg n="81f88f6c">
              De frågor som lagutskottet behandlar är intressanta och har en
              fantastisk spännvidd. Vår kanslichef har uttryckt det på ett bra
              sätt när han sagt att det gäller frågor från vaggan till graven.
              Det finns frågor som till och med rör oss före vaggan eftersom
              vi kan behandlar frågor om insemination, alltså innan man blir
              till. Detsamma gäller efter döden. Det finns frågor som rör arv,
              identifiering genom dna och så vidare. Det är enormt viktiga frågor
              som engagerar många.
            </seg>
            <seg n="b112e7cc">
              Jag är glad att ha fått vara med i lagutskottet. Jag instämmer
              med tidigare talare och hoppas att dessa frågor även utan lagutskottet
              får minst lika stort utrymme framöver.
            </seg>
          </u>
          <note type="speaker" n="1a752a59">
            Anf. 103 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-2727c22d2534b7f4-3" n="0a6a0224">
            <seg n="d634b693">
              Fru talman! Om jag hörde rätt började Hillevi Larsson sitt anförande
              med att säga att hon skulle ta upp skrivelsen om hållbar konsumtion.
              Sedan ägnade hon ganska mycket tid åt att diskutera helt andra
              saker som ligger i svarsmotionerna till propositionen om konsumentpolitik.
              Jag vet därför inte riktigt vad som är själva inramningen för
              hennes anförande, men jag ska endast ta upp de saker som gäller
              skrivelsen om hållbar konsumtion.
            </seg>
            <seg n="8d59f977">
              Det är intressant att lyssna på Hillevi Larssons anförande. Det
              visar hur problematiskt det blir när regeringen sätter likhetstecken
              mellan flera olika begrepp. Hållbar konsumtion handlar enligt
              Johannesburgsmålen om både ekonomisk hållbarhet, miljömässig hållbarhet
              och social hållbarhet. De är vägledande inte bara för vårt utan
              för hela världens arbete med hållbar utveckling.
            </seg>
            <seg n="63539d8e">
              På en punkt gör regeringen ett viktigt påpekande, nämligen när
              de skriver att dessa tre kriterier inte alltid drar åt samma håll.
              En handling eller åtgärd som är bra för miljön är inte nödvändigtvis
              samhällsekonomiskt effektiv och så vidare. Därför är det viktigt
              att hålla isär begreppen. Tyvärr blandar regeringen i stället
              ihop begreppen i skrivelsen genom att sätta likhetstecken mellan
              social hållbarhet, etisk märkning och rättvisefrågor, som Hillevi
              Larsson tar upp.
            </seg>
            <seg n="6029f891">
              Jag tror att vi alla är överens om hur viktig rättvisan är som
              värderingsgrund, men det vi lägger i begreppet hänger också ihop
              med vilka politiska värderingar vi har. Där uppstår problemet.
              De indikatorer som läggs fram handlar inte om att ge konsumenterna
              valmöjlighet. I stället handlar det om att betygsätta ifall man
              väljer rätt eller fel genom att mäta andelen olika märkningssystem
              som konsumenterna vill gynna i sitt konsumtionsval. Ser inte Hillevi
              Larsson detta problem?
            </seg>
          </u>
          <note type="speaker" n="800e5039">
            Anf. 104 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-2af87ed57864e5c9-1" n="7650d13e">
            <seg n="2928cf59">
              Fru talman! Jag vill börja med att säga att anledningen till
              att jag i början av mitt anförande inte nämnde detta med offentliga
              tjänster var att jag var osäker på hur mycket jag skulle hinna
              ta upp. Jag ville inte utlova något som jag sedan inte kunde hålla.
              Min tanke var att anförandet huvudsakligen skulle handla om handlingsplanen.
              Jag hann också säga allt jag ville säga om den.
            </seg>
            <seg n="d796be95">
              När det gäller Martin Andreassons fråga tror jag inte att det
              ena utesluter det andra. Jag är helt övertygad om att ifall vi
              inte får en rättvis utveckling i världen, inklusive hänsynstagande
              till miljön, kommer samhället inte heller att vara socialt hållbart
              på längre sikt, vare sig i de länder som det berör eller i Sverige,
              för världen hänger ju ihop. Det man inte tar itu med nu får man
              ta itu med i ett senare skede, och då kan det vara mycket svårare
              att komma åt problemen. Jag anser alltså att det hela hänger ihop.
            </seg>
            <seg n="ced65854">
              Jag kan ge rätt i att det finns vissa saker som ibland lite grann
              kan motsäga varandra. Ett exempel på det är handel. Å ena sidan
              är det mycket positivt med frihandel, alltså att alla länder ska
              kunna konkurrera på lika villkor. Å andra sidan har vi transporterna,
              som tär på miljön. Nu tror jag inte att detta är en omöjlig ekvation.
              Om man till exempel satsade på ekologisk livsmedelproduktion skulle
              det framför allt kunna ske i närområdena, och därmed skulle man
              slippa transporterna. Sedan finns det förstås andra transporter
              som kanske går över hela jordklotet.
            </seg>
            <seg n="a81e0f8f">
              När det gäller handelspolitiken gäller det att ta bort EU:s jordbrukssubventioner,
              för det handlar om att dumpa vårt överskott i tredje världen.
              Allt hänger alltså ihop och det är inte lätt, men jag tror inte
              att man ska släppa på ambitionerna att ta hänsyn både till miljön,
              det sociala och det ekonomiska. Jag tror att det är möjligt.
            </seg>
          </u>
          <note type="speaker" n="1184cf0d">
            Anf. 105 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-2727c22d2534b7f4-4" n="0a6a0224">
            <seg n="921bbf8b">
              Fru talman! Visst går det, och visst är det viktigt. Där är vi
              helt överens. Men för att vi ska kunna nå dit måste vi hålla isär
              begreppen. Därför är det så riskabelt att sätta likhetstecken
              mellan social hållbarhet, olika etiska frågor och frågor om vad
              vi lägger i begreppet rättvisa, som väldigt mycket grundas på
              våra enskilda politiska värderingar.
            </seg>
            <seg n="bd7eb84c">
              Jag gav ett exempel i mitt huvudanförande där jag sade att det
              för mig är uteslutet att handla hos vissa klädkedjor. Andra kanske
              tvärtom tycker att det är roligt att handla hos klädkedjor som
              skyltar med Che Guevara och andra despoter. Det valet tänker jag
              inte hindra dem från att göra eftersom vi har en öppen marknad.
              Just därför är det dock viktigt att hålla rättvise- och etikfrågor
              skilda från frågan om social hållbarhet.
            </seg>
            <seg n="f58261e2">
              Det är viktigt att vi ser vår egen hållbarhetsdiskussion också
              i ett globalt perspektiv. Vi från Folkpartiet och alliansen är
              därför besvikna över att regeringen i detta sammanhang inte tagit
              upp vikten av frihandelspolitiken i ett globalt hållbarhetsperspektiv.
              Om det är något som skulle kunna bidra till en ekonomiskt, ekologiskt
              och socialt hållbar utveckling så är det att åstadkomma en konsekvent
              frihandelspolitik i världen kombinerad med ökade system för till
              exempel handel med utsläppsrätter och annat för att på så sätt
              inkludera de miljökostnader som finns i transporter.
            </seg>
            <seg n="4bb0f987">
              Vi vill alltså peka på de problem som uppstår när regeringen
              gör en analys som inte alls tar hänsyn till dessa aspekter.
            </seg>
          </u>
          <note type="speaker" n="4d074b31">
            Anf. 106 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-2af87ed57864e5c9-2" n="7650d13e">
            <seg n="18761eda">
              Fru talman! Det är riktigt att politik handlar om värderingar.
              Det är grunden för allting. Även FN ger sig in på det här området
              genom att sätta upp målet att det inte bara handlar om ekonomi
              och miljö utan även om det sociala. Då är frågan vad man lägger
              in i det begreppet.
            </seg>
            <seg n="b95faf98">
              Jag tror inte att det ena utesluter det andra. När det gäller
              etisk märkning, till exempel av varor från andra länder, är detta
              det mest grundläggande. Det handlar ju inte om att till exempel
              märka ut att vissa länder har en lägre lönenivå än Sverige, utan
              det handlar om grundläggande rättigheter. Det handlar om barnarbete,
              mänskliga rättigheter, grundläggande fackliga rättigheter. Det
              är alltså egentligen inte fråga om en jämförelse med förhållandena
              här utan helt enkelt grunden för vad man etiskt kan acceptera.
            </seg>
            <seg n="d1891f53">
              Samma sak gäller i fråga om jämställdhet. Det är inte de svenska
              jämställdhetsreglerna som gäller.
            </seg>
            <seg n="b438fba6">
              Ytterst är det upp till konsumenten att välja utifrån att man
              garanteras de grundläggande rättigheterna för jämställdhet, barns
              rättigheter, mänskliga rättigheter och så vidare. Då kan man också
              göra valet och handla en viss produkt. I annat fall väljer man
              en annan vara. Det är olika från konsument till konsument hur
              viktiga man tycker att dessa frågor är. Samtidigt efterfrågar
              många konsumenter den informationen. Många skulle vilja handla
              mer etiskt, hållbart och ekologiskt om de hade möjligheter att
              göra det. Det förutsätter dock att det dels finns märkning, dels
              finns ett gott utbud, det vill säga att varorna finns spridda
              i handeln och att man får information om de valmöjligheter som
              finns. Det är det som vi vill ge konsumenterna.
            </seg>
          </u>
          <note type="speaker" n="7831361f">
            Anf. 107 ANNELI SÄRNBLAD (s):
          </note>
          <u who="anneli_sarnblad_dcdaa1" xml:id="i-55b9df15e0cb97ab-0" n="d2d32bac">
            <seg n="40ff13b9">
              Fru talman! Ja, konsumentpolitiken är en välfärdsfråga, som Hillevi
              och Marianne har varit inne på. Politik är viktigt, och politik
              och lagutskottet är enormt viktigt.
            </seg>
            <seg n="52faf53f">
              Jag brukar tänka på när jag kom in i lagutskottet och var ny.
              Då undrade jag: Hur mycket ideologi är det i just civilrätten
              och de frågorna? Och en sak är säker efter alla debatter som vi
              har haft här i kammaren: Det är ideologi så att det smäller om
              det.
            </seg>
            <seg n="463a3162">
              Konsumentpolitiken har alltid varit en välfärdsfråga och kommer
              alltid att vara det. Det är viktigt med kunskap om vilka rättigheter
              man har och om hur man väljer rätt. Våra barn och ungdomar är
              framtiden. Att de får kunskap om konsumentfrågorna är oerhört
              viktigt. Jag träffar många i dag som hamnar i svårigheter. Det
              kan handla om missförstånd när det gäller mobilavtal eller andra
              konsumentfrågor. Därför är det viktigt att få mer kunskap.
            </seg>
            <seg n="1147c25b">
              Vi socialdemokrater är mycket tydliga med vad vi vill, vad vi
              har för mål. Som Marianne och Hillevi har belyst i sina anföranden
              är det viktigt att konsumentpolitiken kommer i fokus i den politiska
              debatten. Vi går nu mot en valrörelse. Se till att konsumentpolitiken
              lyfts upp!
            </seg>
            <seg n="2b2c9958">
              Kunskapsbyggande är viktigt för både yngre och äldre. Konsumenternas
              ställning måste stärkas. Konsumentverket ska få i uppdrag att
              skapa en stark analysfunktion som med utgångspunkt i befintlig
              forskning, utredningar, ger en bild av konsumtion och konsumenternas
              förhållanden. Frågor och teman som ger ökad kunskap om konsumtion
              integreras i skolundervisningen. Ytterligare skolmaterial ska
              tas fram, så att frågorna blir intressanta och ungdomar ges kunskap.
            </seg>
            <seg n="d141688c">
              Jag kan ta ett exempel från min hemkommun Rättvik. Där jobbade
              man med ekonomi, matematik och konsumentpolitik. Det gav ett helt
              nytt sätt att jobba, och det gav mycket positiva resultat. I propositionen
              beskrivs en hel del saker. Det tas upp en del exempel som många
              kommuner jobbar med, och det finns många bra projekt runtom i
              vårt land.
            </seg>
            <seg n="762e593d">
              När det handlar om reklam riktad till barn är vi från socialdemokratiskt
              håll kristallklara med vad vi tycker. Hänsynstagande och återhållsamhet
              vid marknadsföring till barn är för oss av hög prioritet. Vi understryker
              vikten av att vi från svensk sida ska jobba internationellt med
              ett bra skydd för barn och ungdomar i marknadsföringssammanhang.
            </seg>
            <seg n="199a6c87">
              Och, som man har sagt i debatten, om branschen inte gör tillräckliga
              saker kommer vi att se till att stärka barnens ställning när det
              handlar om EU:s tv-direktiv, genom revidering så att begränsning
              i reklamen för barn under tolv år kommer till stånd.
            </seg>
            <seg n="1b5f2297">
              Fru talman! När jag träffar unga tjejer och killar är de mycket
              oroliga för det sexualiserade rummet och för könsdiskriminerande
              reklam. Regeringen har tillsatt 2,5 miljoner i projektmedel i
              syfte att arbeta mot sexualiseringen av det offentliga rummet,
              och det pågår ett arbete om könsdiskriminerande reklam. Och vi
              ska göra allt vi kan från socialdemokratiskt håll, om det skulle
              behövas en lagstiftning även på det här området. I Sverige ska
              vi ha respekt mellan könen, och då är attityder mycket viktiga.
              Det krävs en förändring och framför allt respekt i sin helhet.
            </seg>
            <seg n="30e514f4">
              Fru talman! Konsumentpolitiken är en välfärdsfråga, och i betänkandet
              är också försäkringsfrågorna belysta.
            </seg>
            <seg n="a67de847">
              En av de frågor som vi också har debatterat i den här kammaren,
              under de här fyra åren, har varit försäkringsavtalslagen. Där
              har Christina Nenes varit en av debattörerna från vår sida. Den
              lagstiftningen har gett konsumenten större trygghet.
            </seg>
            <seg n="f5833290">
              När det gäller överfallsskyddet i hemförsäkringen ska det göras
              en översyn, och även könsdiskriminerande försäkringar är föremål
              för beredning. En utredning har tittat på bolagens tillgång till
              patientjournalerna. Man har belyst denna problematik i en departementspromemoria,
              Ds 2005:13. Den har varit ute på remiss, och frågan bereds just
              nu inom Justitiedepartementet. I dagsläget tänker vi socialdemokrater
              inte ta ställning i den frågan.
            </seg>
            <seg n="e5463ca7">
              Fru talman! Under min tid i lagutskottet har jag haft förmånen
              att arbeta med dessa så viktiga frågor, som jag inledde mitt anförande
              med. Men när jag har suttit i lagutskottet har också de ideologiska
              skiljelinjerna kommit till mig. Det gäller även i denna fråga,
              konsumentpolitiken och mycket av det som debattörerna har belyst.
              Ja, det är skiljelinjer i politiken. Det är stora skiljelinjer
              i politiken.
            </seg>
            <seg n="b0ae3d4f">
              Jag kommer aldrig att glömma när jag bestämde mig för att bli
              socialdemokrat och när jag skrev in mig i det socialdemokratiska
              partiet. Jag hade varit i USA och rest. Jag hade träffat en kvinna
              som satt på ett sjukhus, ett allmänsjukhus. Trots sina tre jobb
              hade hon inte råd att ha försäkringar. Hon satt och grät. Hon
              hade det tufft. Där var det klassklyftor som hette duga.
            </seg>
            <seg n="a7d95df4">
              Vi socialdemokrater kommer naturligtvis att göra allt för att
              först och främst få egen majoritet. Det vore naturligtvis lyckosamt.
            </seg>
            <seg n="89b0509b">
              Men jag glömmer aldrig den här kvinnan. Det är faktiskt hon som
              har gett eld åt min politiska känsla. Det handlar om att det är
              höger mot vänster, och konsumentpolitiken tycker jag lyfter upp
              skiljelinjerna ännu tydligare. När ni vill jämföra offentliga
              sektorn med att gå och köpa en korv med bröd är det skiljelinjer
              i politiken.
            </seg>
            <seg n="776e8357">
              Kompassen är tydlig mot ett samhälle som vi vill ha, som ger
              samma förutsättningar, och det ska inte spela någon roll hur mycket
              pengar du har i plånboken.
            </seg>
            <seg n="87915661">
              Fru talman! Jag vill tacka alla i lagutskottet, men jag vill
              också tacka fru talman. Jag yrkar bifall till förslaget i betänkandet
              och avslag på reservationerna.
            </seg>
          </u>
          <note type="speaker" n="8303cd7b">
            Anf. 108 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-2727c22d2534b7f4-5" n="0a6a0224">
            <seg n="0143b1d1">
              Fru talman! Jag tycker att det var väldigt bra att Anneli Särnblad
              var så ideologisk i sitt anförande. Och jag tycker att det var
              bra att hon också passade på tillfället att berätta hur viktigt
              det är att slå vakt om gemensamma socialförsäkringar som ju har
              varit en socialliberal huvudprincip ända sedan Adolf Hedins dagar
              i slutet av 1800-talet i den här kammaren, eller i den här riksdagen
              i alla fall. Därför är det också så trist att Socialdemokraterna
              i dag har släppt tillsynen av socialförsäkringarna och inte vidtar
              de åtgärder som behövs för att se till att vi faktiskt har försäkringsmässiga
              principer för de socialförsäkringar vi har.
            </seg>
            <seg n="dffeb26b">
              Men det jag tänkte ta upp gäller det som Anneli Särnblad kom
              in på i sitt inlägg om könsdiskriminerande reklam. Jag tror inte
              att vi egentligen behöver ägna så mycket tid åt att stryka under
              hur avskyvärt det är med reklam som spelar på könsrollsfördomar.
              Det är ett grundläggande anständighetskrav i ett samhälle att
              människor har rätt att bli bedömda för dem de är och inte vilket
              kön de tillhör.
            </seg>
            <seg n="2136a04b">
              Men vad menar Anneli Särnblad egentligen när hon säger: Vi socialdemokrater
              är beredda att göra allt. Regeringen säger ju i sin proposition
              inte att man tänker göra speciellt mycket mer än att överväga
              ifall det behöver göras en utredning. Vad menar Anneli Särnblad
              egentligen? Vad är hennes besked från den socialdemokratiska minoritetsregeringen?
              Är det så att man går till val på att till exempel ändra grundlagen?
              Det är det som man har kommit fram till vid tidigare genomgångar,
              att det skulle behövas.
            </seg>
          </u>
          <note type="speaker" n="0ca187c5">
            Anf. 109 ANNELI SÄRNBLAD (s) replik:
          </note>
          <u who="anneli_sarnblad_dcdaa1" xml:id="i-55b9df15e0cb97ab-1" n="d2d32bac">
            <seg n="487022a8">
              Fru talman och Martin Andreasson! När det handlar om könsdiskriminerande
              reklam var jag väldigt tydlig. Vi sitter naturligtvis och pratar
              i vårt parti om hur vi ska kunna lösa den här problematiken. Den
              är inte bra, och det tror jag att vi är väldigt överens om. Vi
              är inte främmande för att se över lagstiftningen på det området.
            </seg>
            <seg n="2441bb68">
              Sedan handlade det om mitt anförande i stort. Ja, Martin Andreasson,
              du värnar om de trygghetssystem som vi har, den liberala syn ni
              har haft. Men ni kommer att få problem i B-alliansen. Det är ändå
              250 miljarder skattesänkningar som ni är ute efter.
            </seg>
          </u>
          <note type="speaker" n="da47707d">
            Anf. 110 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-2727c22d2534b7f4-6" n="0a6a0224">
            <seg n="00e3697b">
              Fru talman! Det har gått ut ett cirkulär till socialdemokratiska
              politiker runtom i landet att ta tillfället i akt att nämna siffran
              250 miljarder i vartenda anförande. Därför vill jag ta tillfället
              i akt att i den här debatten säga att det som Allians för Sverige
              går till val på är finansierade skattesänkningar på 32 miljarder.
              Naturligtvis vet Anneli Särnblad detta. Hon vet att det hon säger
              är påhitt.
            </seg>
            <seg n="95f19942">
              Vi får återkomma till detta i den fortsatta valdebatten.
            </seg>
            <seg n="55a126c0">
              Det var bra att Anneli Särnblad ändå backade från sina uttalanden
              om reklamlagstiftningen. Det är viktigt att vi från politiskt
              håll inte blir oklara om att vi faktiskt måste arbeta mot könsdiskriminerande
              reklam samtidigt som vi bevarar respekten för tryck- och yttrandefrihetslagstiftningen.
              Jag är rätt övertygad om att det faktiskt är bättre att de företag
              och näringsidkare som spelar på grumliga könsroller och fördomar
              om hur män och kvinnor ska vara får påhälsning av arga konsumenter
              som säger att de vägrar att handla i deras butiker än att de får
              påhälsning av polis.
            </seg>
          </u>
          <note type="speaker" n="8f4b4cf2">
            Anf. 111 ANNELI SÄRNBLAD (s) replik:
          </note>
          <u who="anneli_sarnblad_dcdaa1" xml:id="i-55b9df15e0cb97ab-2" n="d2d32bac">
            <seg n="32913e55">
              Fru talman! Unga människor skriker, Martin Andreasson. Det händer
              saker i vårt samhälle. Jag har jobbat mycket med ungdomar i Rättvik.
              De har varit med mig och har fått fram tre motioner till Sveriges
              riksdag. De har sagt till mig att all reklam och allt som händer
              och sker gör att de snart inte vet hur de ska förhålla sig. Det
              handlar om attityder, värderingar och utseendefixering som landar
              i svårigheter hos många tjejer och killar.
            </seg>
            <seg n="c8423aa6">
              Du har rätt i att tryckfrihetsförordningen är viktig. Det gäller
              att tänka en och två gånger. Däremot är det tydligt från politiskt
              håll vad man vill och inte vill acceptera. Vi vill ha en dialog
              och diskussion i frågorna.
            </seg>
          </u>
          <note type="speaker" n="eba035a1">
            Anf. 112 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-f67d11f08a17cc21-2" n="b0b3b50e">
            <seg n="d5d6f48e">
              Fru talman! När det gäller opinionsbildning riktad mot barn vet
              vi att barns kostvanor påverkas i stor utsträckning av reklam
              och medier. I marknadsföringslagen är reklam riktad till barn
              inte särskilt reglerad. Lagen förbjuder inte reklam, och det finns
              inga särskilda krav över huvud taget. Jag nämnde i mitt anförande
              att det kan jämföras med radio- och tv-lagen där reklam i en tv-sändning
              inte får syfta till att fånga barns uppmärksamhet, till exempel
              barn under tolv år.
            </seg>
            <seg n="c160df44">
              Det står i betänkandet att regeringen gör bedömningen att små
              barn är särskilt utsatta när det gäller kommersiell påverkan och
              så vidare. Det verkar som att man har tänkt till. Det är bra.
            </seg>
            <seg n="e28638f7">
              Jag skulle vilja fråga om Anneli Särnblad kan tänka sig att det
              skulle kunna gå så långt att det så småningom kan komma ett direkt
              förbud mot reklam riktad till barn.
            </seg>
          </u>
          <note type="speaker" n="992b0198">
            Anf. 113 ANNELI SÄRNBLAD (s) replik:
          </note>
          <u who="anneli_sarnblad_dcdaa1" xml:id="i-55b9df15e0cb97ab-3" n="d2d32bac">
            <seg n="b7130f2d">
              Fru talman! Jag tyckte att jag var tydlig i mitt anförande om
              var vi står i dag i frågan. Jag tänker inte uttala mig om hur
              långt vi kommer att gå. Jag sade att vi ska stärka barnens ställning
              med hjälp av en revidering av EU:s tv-direktiv så att det kommer
              till stånd en begränsning av reklam riktad till barn under tolv
              år. Jag tar i dag inte något längre steg.
            </seg>
          </u>
          <note type="speaker" n="09a5a020">
            Anf. 114 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-f67d11f08a17cc21-3" n="b0b3b50e">
            <seg n="56b00aa3">
              Fru talman! Jag hade väl inte väntat mig något annat.
            </seg>
            <seg n="efdfe5f3">
              När man tittar på Europaparlamentets och rådets direktiv om otillbörliga
              affärsmetoder ser man där att det förmodligen inte kommer att
              bli något förbud hur aggressiv marknadsföringen än blir. Det är
              lite oroväckande. Jag tycker att Sverige har gått före i mångt
              och mycket.
            </seg>
            <seg n="312d1bc1">
              Även här är, som jag nämnde i mitt anförande, den norska marknadsföringslagen
              ett föredöme. Man borde kika på den och arbeta för att även den
              kan bli en ledstjärna för Europasamarbetet i frågorna.
            </seg>
          </u>
          <note type="speaker" n="7136642f">
            Anf. 115 ANNELI SÄRNBLAD (s) replik:
          </note>
          <u who="anneli_sarnblad_dcdaa1" xml:id="i-55b9df15e0cb97ab-4" n="d2d32bac">
            <seg n="dda9aeb8">
              Fru talman och Ingemar Vänerlöv! Vi kommer att göra allt vad
              vi kan och står i vår makt för att barnens ställning mot reklam
              ska stärkas. Vi får hoppas på en socialdemokratisk valseger så
              att frågorna får samma stora fokus. Vår minister har tydligt och
              starkt drivit på dessa frågor i EU.
            </seg>
          </u>
          <note type="speaker" n="50dc9ad8">
            Anf. 116 YVONNE ANDERSSON (kd):
          </note>
          <u who="yvonne_andersson_b37e40" xml:id="i-9fe899511bc1f49a-0" n="830712b3">
            <seg n="99b05989">
              Fru talman! Först vill jag till fullo instämma i min partikamrat
              Ingemar Vänerlövs anförande. Jag skulle dock vilja lyfta fram
              frågan om könsdiskriminerande reklam. Det är, fru talman, märkvärdigt
              att Anneli Särnblad säger att de ska göra allt vad de kan för
              att förhindra könsdiskriminerande reklam. Varför ställer då inte
              Socialdemokraterna upp på en utredning, vilket är vad vi önskar?
              Varför ställer man inte upp på att ta ett steg i den riktningen
              där man utreder om det går att förbjuda reklam av den arten? De
              andra nordiska länderna har lösningen.
            </seg>
            <seg n="41119115">
              Ett samhälle, fru talman, som erkänner alla människors lika och
              okränkbara värde måste reagera när kvinnor systematiskt kränks
              och utnyttjas. Bilar försedda med stora reklamskyltar med lättklädda
              kvinnor gör reklam för klubbar. Bilden av kvinnor som sprids är
              kränkande. Vi har en i dag lag som förbjuder sexköp, samtidigt
              som reaktioner och åtgärder uteblir i stort sett till fullo när
              man bjuder ut kvinnor till försäljning.
            </seg>
            <seg n="255a9e11">
              Alltfler medborgare har reagerat på sexualiseringen av det offentliga
              rummet och på den objektifiering av kvinnan och hennes kropp som
              detta har medfört. Därför tycker vi kristdemokrater att man ska
              se över regleringen av könsdiskriminerande reklam. Vi nöjer oss
              inte med att regeringen arbetar i frågor och inväntar hur man
              ska göra. Vi tycker, fru talman, att det har gått för långt när
              kvinnor systematiskt kränks och förnedras. Jag anser därför att
              regeringen omedelbart ska tillsätta en utredning som får i uppgift
              att utarbeta förslag till förbud mot reklam som kränker människovärdet,
              till exempel porrbilarna, och mot reklam för sexuella tjänster.
            </seg>
            <seg n="bf75ab4b">
              Som jag sade tidigare finns lagstiftning på annat håll som vi
              kan ta vara på.
            </seg>
            <seg n="52b878ff">
              Nu vet jag att det är någon som vill begära replik, men också
              jag vill redan nu instämma i tacket till alla. Ingen nämnd och
              ingen glömd. Kamrater i kammaren; vi har debatterat många gånger.
              Jag vänder mig också till lagutskottets kanslipersonal och naturligtvis
              riksdagens personal i övrigt. Jag vill säga ett tack till alla
              för den här mandatperiodens intressanta samarbete.
            </seg>
          </u>
          <note type="speaker" n="43336f69">
            Anf. 117 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-1728e72f329de7ab-0" n="1de9c963">
            <seg n="839f9681">
              Fru talman! I frågan om könsdiskriminerande reklam står dörren
              på glänt från regeringens sida medan vi i Vänsterpartiet skulle
              vilja ha den vidöppen för en lagstiftning. Här står Vänsterpartiet
              och Kristdemokraterna rätt nära varandra i krav på lagstiftning.
              Åtminstone vill Kristdemokraterna ha en utredning.
            </seg>
            <seg n="b774821a">
              Det här intresserar mig nu, i och med att ett val nalkas. Vi
              i Vänsterpartiet har inte lyckats så bra i den här frågan. Vi
              har fått vår samarbetspartner regeringen att inse att man behöver
              tillsätta en utredning, men vi har inte fått igenom någon lagstiftning.
              Hur ser Yvonne Andersson och Kristdemokraterna på möjligheten
              att driva igenom ett sådant här förslag tillsammans med sina allianskamrater,
              då två av deras största kolleger i Allians för Sverige är direkt
              motståndare till utredningen? Det kan vi läsa i reservationen,
              där Folkpartiet och Moderaterna reserverar sig mot att frågan
              ens ska utredas.
            </seg>
            <seg n="b0290095">
              Om det skulle bli ett maktskifte, vilket vi så klart inte hoppas,
              skulle frågan verkligen bli enklare att hantera när ni inte ens
              vill tillsätta en utredning i er allians? Hur ser Yvonne Andersson
              på möjligheten att påverka sina allianskamrater så att de kommer
              på samma vagn, eller lastbilsflak, om jag ska använda samma liknelse
              som Yvonne Andersson hade med de reklamskyltar som åker runt i
              Helsingfors? Hur ska hon få dem på samma vagn, få dem att tycka
              och jobba för samma sak, att vi ska ha bort den könsdiskriminerande
              reklamen?
            </seg>
          </u>
          <note type="speaker" n="7638bbb1">
            Anf. 118 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-9fe899511bc1f49a-1" n="830712b3">
            <seg n="58972754">
              Fru talman! Det är en mycket intressant fråga från Tasso Stafilidis.
              Han borde i dagsläget veta hur man försöker komma överens när
              man ska vara med och regera tillsammans.
            </seg>
            <seg n="d4a848d6">
              Det som är förvånansvärt när det gäller både Vänsterpartiets
              och Socialdemokraternas inställning är att de efter många års
              samarbete i maktställning kan stå och säga att de ska göra så
              mycket i fortsättningen. Den naturliga frågan är då: Varför har
              ni inte gjort det här?
            </seg>
            <seg n="ea198b62">
              Anneli Särnblad säger att man ska göra allt för att förändra
              den här situationen, och Tasso Stafilidis säger att dörren är
              öppen och att ni vill göra det här. Varför har ni inte gjort det?
              Den frågan är egentligen mer intressant att svara på än att fråga
              oss hur vi ska göra.
            </seg>
            <seg n="49cce68c">
              Vi kommer naturligtvis att göra som alla andra som samarbetar.
              Vi går till val på ett valmanifest där vi är överens om vissa
              frågor och vissa frågor finns kvar att förhandla om utifrån det
              valresultat som det hela går ut på. I de förhandlingarna kommer
              vi att kunna använda de frågor som vi har lite olika inställningar
              i. Jag tycker att det är rätt naturligt.
            </seg>
            <seg n="4fa6371a">
              Problemet för Vänstern och Socialdemokraterna är väl att de inte
              har lyckats genomföra det som de hela tiden säger att de skulle
              ha gjort och är öppna för.
            </seg>
          </u>
          <note type="speaker" n="493d58c2">
            Anf. 119 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-1728e72f329de7ab-1" n="1de9c963">
            <seg n="923d497d">
              Fru talman! Det var väl ungefär som jag trodde, att det över
              huvud taget inte finns någon gemensam syn mellan de fyra allianspartierna
              i den här frågan. Jag kan bara beklaga det var det jag inledde
              mitt replikskifte med att vi inte har lyckats i bland annat den
              här frågan. Men nu är regeringen och Socialdemokraterna i alla
              fall beredda att utreda, och de har insett problemet.
            </seg>
            <seg n="be0deb76">
              Yvonne Andersson sitter i en båt tillsammans med två av sina
              allianskamrater som över huvud taget inte har insett problemet.
              De kan i alla fall inte komma fram till att det behöver lösas
              på annat sätt än genom den kommersiella marknadens krafter. Därför
              är jag rädd för att båten sjunker även om det blir ett regeringsskifte,
              därför att då kommer inte ens den allians som Yvonne Andersson
              tillhör att kunna genomföra ett så viktigt förslag som vi nu driver
              tillsammans, både Kristdemokraterna och Vänsterpartiet. Jag är
              glad för att vi åtminstone är överens i den här frågan, till skillnad
              från vissa andra frågor, där avståndet mellan oss är ett universum,
              för att uttrycka mig i klartext.
            </seg>
            <seg n="2787cd8c">
              Det ska bli spännande att se hur Yvonne Andersson kommer att
              övertyga sina kamrater. Skillnaden ligger i att vi i Vänsterpartiet
              och Socialdemokraterna står på samma grund, och vi har insett
              problemet. Hur tänker Yvonne Andersson agera för att även Folkpartiet
              och Moderaterna ska inse problematiken?
            </seg>
          </u>
          <note type="speaker" n="0f50be56">
            Anf. 120 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-9fe899511bc1f49a-2" n="830712b3">
            <seg n="77fd5f39">
              Fru talman! Det är intressant att Tasso Stafilidis efter åtta
              år beklagar det hela. Jag tycker inte att det är något alibi för
              att man inte har gjort det. Är det inte mer bekymmersamt att man
              inte har gjort någonting som man är överens om i maktens ställning?
              Jag tycker att det är jättebekymmersamt. Där kommer nyfikenheten.
            </seg>
            <seg n="ff1e92df">
              Vad kommer vi att göra? Vi går till val på ett manifest där vi
              är överens om mycket mer än vad vad ska man kalla det? vänsteralliansen
              någonsin har gjort. Ni har inte gått till val på någonting, utan
              det blir något slags hopkok efter att ni tillsammans har vunnit
              en valseger. Vi går till val på någonting, och före det berättar
              vi om en rad frågor. Sedan finns det frågor som skiljer oss åt,
              och dem får vi diskutera. Jag finner inte att det ska vara svårare
              för oss kristdemokrater att förhandla med Folkpartiet, Moderaterna
              eller Centerpartiet än det någonsin har varit för Vänsterpartiet
              och Miljöpartiet att förhandla med socialdemokrater.
            </seg>
            <seg n="73ddad2a">
              Jag ser fram mot det här. Tasso Stafilidis och jag är ju överens
              om att vi är intresserade av hur valutgången blir och hur vi i
              så fall, beroende på vem som får majoritet, får möjlighet att
              genomföra det vi går till val på.
            </seg>
          </u>
          <note type="speaker" n="469a5a9c">
            Anf. 121 INGEMAR VÄNERLÖV (kd):
          </note>
          <u who="ingemar_vanerlov_e66ee6" xml:id="i-6c70c14479d5b6b2-1" n="b0b3b50e" next="i-1aff8098f23d941d-1">
            <seg n="5ad437a1">
              Fru talman! Jag ska självfallet inte förlänga debatten. Jag missade
              bara när jag var här uppe och talade tidigare att i slutet av
              mitt anförande tacka lagutskottets ledamöter, lagutskottets kansli
              och så vidare. Det hade sett för eländigt ut i protokollet om
              den ende som inte hade vett att uppföra sig ordentligt var jag,
              så därför vill jag revanschera mig på detta sätt.
            </seg>
            <seg n="5545f494">
              Tack allihop!
            </seg>
          </u>
          <note n="a0b3e960">
            Anf. 122 INGER RENÉ (m):
          </note>
          <u who="ingemar_vanerlov_e66ee6" xml:id="i-1aff8098f23d941d-1" n="b0b3b50e" prev="i-6c70c14479d5b6b2-1">
            <seg n="e0008b95">
              Fru talman! Jag tänker inte prata om konsumentpolitik, utan jag
              tänker prata om oss. Vi är historiska när denna mandatperiod avslutas.
              Vi är det allra sista lagutskottet i nuvarande skepnad. Då kan
              det finnas anledning att titta bakåt.
            </seg>
            <seg n="b166543a">
              Vi härstammar från 1866 års riksdagsordning, kan man säga. Vi
              är alltså 140 år gamla på det sättet. I den riksdagsordningen
              instiftade man fem ständiga utskott: KU, ett statsutskott, ett
              bevillningsutskott, ett bankutskott och ett lagutskott. Principen
              på den tiden var att lag- och anslagsfrågor inte skulle behandlas
              i samma utskott, utan det skulle vara i skilda utskott.
            </seg>
            <seg n="775c5bc7">
              Som vi alla vet var det en omläggning när det gäller riksdagsordningen
              på 70-talet, när vi fick en enkammarriksdag. Då införde man också
              fackutskott som både var anslagsutskott och behandlade lagstiftning.
              Det enda undantaget var lagutskottet. Vi har, som ni vet, ingen
              budget utan behandlar enbart lagstiftningsfrågor.
            </seg>
            <seg n="068d2c30">
              Vi är alltså den sista resten från 1866 års tänkande när man
              nu går ifrån de gamla principerna. Vi blir historiska, inte när
              vi läggs ned, som jag har hört flera säga från talarstolen, utan
              när vi läggs ihop med bostadsutskottet. Det gör vi av skäl som
              inte är riktigt begripliga för oss alla.
            </seg>
            <seg n="7f3e3931">
              Låt oss ändå hoppas att de bevekelsegrunder som ligger bakom
              förra veckans beslut slår in, det vill säga att det ska vara lättare
              för små partier att få ledamöter i alla utskott och att det ska
              bli en jämnare arbetsbelastning när det gäller att hantera ärendena
              i kammaren och i utskotten. Det kanske finns andra motiv, som
              det inte är helt lätt att leta reda på.
            </seg>
            <seg n="0c98501e">
              Låt oss i alla fall hoppas att de frågor som vi tidigare har
              behandlat i lagutskottet och som nu kommer att föras över till
              andra utskott, också till det gemensamma civilutskottet, får den
              omsorgsfulla, lagenliga behandling som de förtjänar.
            </seg>
            <seg n="312a4c38">
              Vi är också historiska på ett annat sätt. Vi har ovanligt många
              ärenden. De som säger att lagutskottet inte har många ärenden
              kan titta på att vi i dag behandlar betänkande nr 39. Det är alltså
              nästan 40 ärenden, 40 betänkanden. Jämfört med andra utskott är
              det en hög siffra.
            </seg>
            <seg n="2bf8985a">
              Jag kanske inte ska säga att vi är historiska, men jag vill poängtera
              vår vikt. Många av de ärenden som vi har behandlat har en verklig
              tyngd, inte bara när man tittar på antalet sidor som vi har släpat
              med oss fram och tillbaka till utskottets sessionssal utan också
              i kraft av den betydelse som dessa ärenden har för enskilda människor.
              Våra beslut har påverkat. Jag behöver bara nämna till exempel
              aktiebolagslagen eller upphovsrätten där diskussionen nu dessutom
              fortsätter. Det nya utskottet lär alltså få fortsätta att behandla
              dessa frågor.
            </seg>
            <seg n="813c53b6">
              Vi har inte alltid varit överens när vi har behandlat ärenden.
              Och vi ska absolut inte vara det. Men jag tycker att man kan säga
              att vi har haft en spänstig debatt med en vänlig underton, också
              när bockfötter och röda kappor har blandat sig i diskussionerna.
            </seg>
            <seg n="719f9197">
              Vi har haft roligt i utskottet. Ibland har vi haft så fnissiga
              och roliga sammanträden att det har varit en lycka att utskottets
              sammanträden inte har varit öppna. I så fall vet man inte vilket
              rykte som vi hade kunnat få.
            </seg>
            <seg n="b569c054">
              Jag tycker att det finns många skäl för oss att tacka varandra
              för det arbete som vi har lagt ned tillsammans och för den glada
              och goda stämning som har varit i utskottet. Och jag tycker att
              vi ska tacka framför allt utskottets kansli för det eminenta arbete
              som de alltid har lagt ned.
            </seg>
            <seg n="4919c531">
              Fru talman! Detta är ett alldeles speciellt tillfälle. Det är
              inte alltid som utskott försvinner. Tvärtom är det ganska ovanligt.
              Jag tar mig därför friheten att överskrida min talartid några
              minuter.
            </seg>
            <seg n="dc441275">
              Jag vill poängtera att vårt kansli har lagt ned ett mycket förtjänstfullt
              arbete och hjälpt oss när det gäller att fatta beslut av olika
              slag.
            </seg>
            <seg n="1761ca45">
              Till slut vill jag önska alla en riktigt skön och välförtjänt
              sommar och säga välkommen tillbaka till dem som kommer att komma
              tillbaka hit nästa mandatperiod.
            </seg>
            <seg n="dda22636">
              Som någon sade är det väldigt få personer som lämnar lagutskottet.
              Från lagutskottet är det färre ledamöter som avsäger sig omval
              till nästa mandatperiod jämfört med alla andra utskott. Det är
              ju mer än 90 personer som nu lämnar riksdagen, men det är inte
              många som lämnar lagutskottet. Det tycker jag är ett gott betyg
              till den samvaro som vi har haft.
            </seg>
          </u>
          <note n="ae768f31">
            Glad och trevlig välförtjänt sommar!
          </note>
          <note n="0d67d115">
            Överläggningen var härmed avslutad.
          </note>
          <note n="ae874520">
            8 § Uppskov med behandlingen av ett ärende
          </note>
          <note n="516a90d0">
            Föredrogs
          </note>
          <note n="28479843">
            Andre vice talmannen konstaterade att ingen talare var anmäld.
          </note>
          <note n="66cfbf7c">
            9 § Ändring i lagen om straff för finansiering av särskilt allvarlig
            brottslighet i vissa fall, m.m.
          </note>
          <note n="516a90d0">
            Föredrogs
          </note>
          <note n="28479843">
            Andre vice talmannen konstaterade att ingen talare var anmäld.
          </note>
          <note n="3f6f33c5">
            10 § Nationellt program för energieffektivisering och energismart
            byggande
          </note>
          <note n="516a90d0">
            Föredrogs
          </note>
          <note type="speaker" n="a471766e">
            Anf. 123 MARIAM OSMAN SHERIFAY (s):
          </note>
          <u who="unknown" xml:id="i-a9cac01df72c4613-6" n="51763045">
            <seg n="a7a5212f">
              Fru talman! I det betänkande som kammaren nu ska debattera behandlas
              propositionen Nationellt program för energieffektivisering och
              energismart byggande och de fem motioner som har väckts med anledning
              av propositionen.
            </seg>
            <seg n="1929e74c">
              Betänkandet innehåller tre delar. Den första är ett förslag om
              en ny lag om så kallade energideklarationer för byggnader. Den
              införs för att man ska genomföra Europaparlamentets och rådets
              direktiv 2002/91/EG om byggnaders energiprestanda. Lagens syfte
              är att främja en effektiv energianvändning och en god inomhusmiljö
              i byggnader. Detta är alltså regler som nu införs i alla EU-länder.
            </seg>
            <seg n="0f5f71b8">
              Varje byggnads ägare ska kunna presentera en deklaration som
              visar hur stor energiförbrukningen är, hur väl ventilationen fungerar
              och hur hög radonhalten i huset är. En sådan deklaration ska upprättas
              när en byggnad uppförs. För större så kallade specialbyggnader
              och byggnader som upplåts med nyttjanderätt ska det alltid finnas
              en deklaration som inte är äldre än tio år. En deklaration ska
              vidare upprättas när en byggnads säljs, om det inte redan finns
              en deklaration som inte är äldre än tio år. Deklarationen ska
              upprättas av en oberoende expert. Ett exemplar av energideklarationen
              ska lämnas in till Boverket som ska ansvara för ett deklarationsregister.
              Lagen föreslås träda i kraft den 1 oktober 2006.
            </seg>
            <seg n="46a0a8ca">
              Den andra delen i betänkandet är ett förslag till ett nytt delmål
              för energieffektivisering i bebyggelsen. Målet är avsett att ersätta
              det nuvarande delmålet om energianvändning i byggnader under miljökvalitetsmålet
              God bebyggd miljö.
            </seg>
            <seg n="51b112d3">
              I betänkandets tredje del redovisas innehållet i ett nationellt
              program för energieffektivisering i byggnader och energismart
              byggande.
            </seg>
            <seg n="46723029">
              Med denna inledning överlämnar jag nu ärendet till debattörerna.
            </seg>
          </u>
          <note type="speaker" n="956fbd9e">
            Anf. 124 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-06db941331436b7c-0" n="87867f51">
            <seg n="340aef6a">
              Fru talman!
            </seg>
          </u>
          <note type="speaker" n="b9dd0d99">
            Anf. 125 LARS TYSKLIND (fp):
          </note>
          <u who="lars_tysklind_d8e722" xml:id="i-654f467f6fd9b173-0" n="1df32eae">
            <seg n="a6e16488">
              Fru talman! Jag kan säga direkt att jag inte alls kommer att
              bli lika poetisk. Men det får gå ändå. Jag kanske har andra kvaliteter.
            </seg>
            <seg n="a896caa5">
              Debatten handlar alltså om ett betänkande som presenterades av
              inledningstalaren, Nationellt program för energieffektivisering
              och energismart byggande. Det riksdagen främst har att ta ställning
              till i det betänkandet är ett förslag till ny lag om energideklaration
              för byggnader. Jag ska koncentrera mig ganska mycket på detta.
            </seg>
            <seg n="0b5b16f4">
              Folkpartiet ställer sig naturligtvis bakom samtliga reservationer
              där vi är med. Jag avstår dock från att yrka bifall till någon.
              Jag kan instämma i det bifallsyrkande som föregående talare avgav
              för reservation 1. Det skapar ingen ytterligare oreda.
            </seg>
            <seg n="a25e6e6a">
              Jag kan tyvärr bara konstatera att bostadsutskottet inte ställer
              sig bakom Folkpartiets förslag till lag. Vi har ett fullständigt
              lagförslag i bil. 4, som ni kan se. Det hade inneburit en lag
              med betydligt mindre byråkrati och mindre kostnad för att få fram
              energideklarationerna. Vi föreslår alltså inget avslag på propositionen
              utan vi ser ett värde i sig att den antas med de ändringar som
              vi har föreslagit.
            </seg>
            <seg n="098de757">
              En lag kan aldrig vara ett självändamål. Det måste vara väldigt
              centralt att fokusera på det man vill uppnå med en ny lag när
              man inför den. I regeringens proposition kan man läsa att syftet
              är att främja effektiv energianvändning och en god inomhusmiljö
              i byggnader. Det är naturligtvis vällovligt. Avsikten är också
              att genomföra ett EG-direktiv om byggnaders energiprestanda, som
              presenterades i början. Direktivet antogs mot bakgrund av att
              en ökad energieffektivitet är en viktig del för att följa Kyotoprotokollet
              och bidra till att minska utsläppen av klimatpåverkande gaser.
            </seg>
            <seg n="364635fc">
              Det resonemanget stämmer väldigt väl överens med den målformulering
              som samtliga borgerliga partier i alliansen tidigare har framfört
              som ett förslag till delmål under miljökvalitetsmålet God bebyggd
              miljö. I just reservation 1, som jag yrkat bifall till, fokuseras
              på en minskning av fossila bränslen och därmed minskade utsläpp
              av växthusgaser. Den stämmer väldigt bra överens med den formulering
              som var tänkt från början i direktivet.
            </seg>
            <seg n="e523ff88">
              Fru talman! I övrigt ska jag försöka koncentrera mig på innehållet
              i lagen om energideklarationer för byggnader.
            </seg>
            <seg n="c5dcb844">
              Förutom syftet med lagen är det naturligtvis viktigt hur man
              ska uppnå detta syfte. Vid beredningen av ärendet hade vi besök
              av ett stort antal, jag skulle säga nästan samtliga, tunga aktörer
              inom bostadssektorn. Det är de som ska använda energideklarationssystemet
              i verkligheten. Samstämmigt såg man ett värde med energideklarationen
              och ställde sig positiv till den som ett instrument för att uppnå
              syftet med energieffektiviseringen. Det var Fastighetsägarna i
              Sverige, Sabo, Hyresgästföreningen, Riksbyggen, HSB och Villaägarnas
              Riksförbund. Även SBC var med på ett hörn. Man ställde sig alltså
              positiv, men kravet var att det skulle vara enkelt och kostnadseffektivt
              för att bli ett bra verktyg för att sänka energikostnaderna.
            </seg>
            <seg n="ed438e8d">
              Helt avgörande är trots allt att de berörda fastighetsägarna
              tar till sig detta och genomför de åtgärder som energideklarationen
              synliggör behov av. För att man ska uppnå detta måste naturligtvis
              lagstiftningen vara förankrad och upplevas som ändamålsenlig.
            </seg>
            <seg n="3af021f1">
              Fru talman! Folkpartiet har i sin motion med anledning av propositionen
              lagt fram ändringsförslag på hur aktuell lag kan utformas så att
              det blir ett lätthanterligt system. Vi är också i grunden positiva
              till energideklarationer som ett verktyg för att uppnå lägre energianvändning
              i byggnader och har därför valt att inte yrka avslag på lagförslaget,
              även om vår kritik mycket sammanfaller med det vi kunde utläsa
              av poesin alldeles nyss.
            </seg>
            <seg n="b238bf88">
              Det som Folkpartiet föreslår är egentligen bara delvis avslag
              på regeringens förslag som skulle få till följd att vi får ett
              mindre byråkratiskt system som har alla förutsättningar att ge
              utrymme för aktörerna inom fastighetssektorn att effektivt arbeta
              just med energieffektivisering. I korthet innebär Folkpartiets
              förslag att kravet på besiktning tas bort. Arbetet ska inriktas
              på de fastigheter som har sämst energiprestanda. Energideklarationen
              kommer att visa detta och ge fastighetsägaren incitament att vidta
              åtgärder.
            </seg>
            <seg n="db4dd459">
              Vidare föreslår vi att det inte ska krävas certifiering av de
              oberoende experter som ska upprätta energideklarationerna. Vi
              anser nämligen att det ligger i fastighetsägarens eget intresse
              att välja en expert som gör ett bra jobb. Det är faktiskt fastighetsägaren
              själv som har nytta av de upplysningar som tas fram.
            </seg>
            <seg n="abfff032">
              Vi vill heller inte inrätta något centralt energideklarationsregister
              hos Boverket. Vi tycker inte att kostnaden för ett sådant register
              kan motiveras av de vinster som uppnås. Vi tycker snarare att
              branschens förslag om ett gemensamt register som man har i egen
              regi inom bostadssektorn är väl värt att pröva i stället. Över
              huvud taget skulle hela processen med framtagandet av lagstiftningen
              ha mått bra av om branschens synpunkter tillvaratagits på ett
              betydligt bättre sätt än som har varit fallet.
            </seg>
            <seg n="1ac0a28a">
              Fru talman! Till slut vill jag också nämna att Folkpartiet vill
              att regeringen återkommer i en fråga. Vi vill ha en bättre analys
              när det gäller undantag för fritidshus, som diskuteras i förslaget.
              Det vi bland annat tagit fram som exempel är den typ av stugbyar
              som den svenska turismen bygger mycket på. Man hyr ut stugor i
              olika sammanhang. Visserligen står det att det är i fjällbygden,
              men det finns motsvarande i skärgårdsområden och lite varstans.
            </seg>
            <seg n="fb37de92">
              I just de här stugbyarna kan det vara mycket blandat ägande.
              Det kan vara både kommersiella aktörer och privata bostäder som
              samägs inom ett område. Då skulle vissa kunna få undantag och
              andra inte. Jag tycker i ärlighetens namn att det när man läser
              betänkandet ser ut som om bostadsutskottet inte ens har gjort
              ett allvarligt försök att analysera den här frågeställningen.
              Den har snarare mest avfärdats, skulle jag vilja påstå.
            </seg>
            <seg n="80316c2f">
              Det finns naturligtvis fortfarande chans för utskottets majoritet
              och riksdagens majoritet att faktiskt titta närmare på Folkpartiets
              förslag. Vi tar bort vissa paragrafer och ger utrymme för att
              det här ska kunna fungera. Aktörerna får ett verkligt utrymme
              att visa att man menar allvar med det ansvar som man säger att
              man vill ta.
            </seg>
            <seg n="7b76d55c">
              Jag vill naturligtvis också ta tillfället i akt att framföra,
              även å Ninas vägnar förstås, Folkpartiets tack för mandatperioden
              i bostadsutskottet. Det har varit en fantastiskt lärorik period.
              Jag vet inte vad som händer sedan. Vi hoppas att inte bostadspolitiken
              dör med utskottet. Det vore lite skrämmande. Det kan inte vara
              på en så skör tråd det hänger.
            </seg>
            <seg n="0b3be1b2">
              Jag vill naturligtvis tacka även kanslipersonalen som har formulerat
              det vi har tänkt på ett sådant bra sätt.
            </seg>
          </u>
          <note type="speaker" n="3f194d95">
            Anf. 126 DAN KIHLSTRÖM (kd):
          </note>
          <u who="dan_kihlstrom_63fd18" xml:id="i-126a607972a4580b-0" n="a13e8d02">
            <seg n="6d3eca7e">
              Fru talman! Kanske skulle en sådan här debatt med den viktiga
              och intressanta rubriken Nationellt program för energieffektivisering
              och energismart byggande läggas på årets kallaste dag, inte en
              av de varmaste och ljusaste vi har i landet. Det hade kanske satt
              lite mer fart på frågan, vad vet jag. Hur som helst har vi fått
              en god inledning till om vad betänkandet handlar om. För att inte
              glömma bort det yrkar jag bifall till reservation 1.
            </seg>
            <seg n="fffe0ae4">
              Det finns egentligen mycket att säga om regeringens proposition,
              men jag ska koncentrera mig till några av de reservationer som
              vi kristdemokrater har eller finns med på i betänkandet. Ämnet
              är viktigt och intressant och innebär faktiskt också förväntningar.
              Inledningsvis tycker jag att det hade varit av större vikt att
              regeringen koncentrerat sig och satsat mer på till exempel de
              nio insatsområdena jämfört med energideklarationerna. Tänk om
              vi i dag hade haft ett rejält åtgärdspaket när det gäller det
              nationella programmet! I propositionen, som ligger till grund
              för betänkandet, finns bara bedömningar och planerade insatser.
            </seg>
            <seg n="9e9ab7f3">
              Fru talman! Vi kristdemokrater tycker att det är bra med åtgärder
              för energianvändandet i bostadssektorn. En effektivisering av
              energianvändandet är viktigt i omställningen till ett mer hållbart
              samhälle. En minskning av de klimatpåverkande utsläppen måste
              vara av högsta prioritet inom alla samhällssektorer och politikområden.
              Bostadssektorn är den sektor i samhället där utsläppsminskningen
              av växthusgaser hittills har varit mest betydande och där det
              sannolikt finns störst potential att minska utsläppen ytterligare.
              Den stora frågan är hur detta kan göras, och där måste tyngdpunkten
              ligga. Det är stor skillnad på energieffektivisering och energismart
              byggande och energideklarationer. Man sparar ju ingen energi på
              att bara utfärda energideklarationer.
            </seg>
            <seg n="6e4d52ec">
              Nu ska jag något kommentera dels målet för energieffektivisering,
              dels energideklarationen. Först om målet, som behandlas i reservation
              1.
            </seg>
            <seg n="6668086d">
              Precis som det står i betänkandet fastställdes den nuvarande
              formuleringen av delmålet om energianvändningen med mera i byggnader
              så sent som i höstas. I propositionen lägger regeringen fram ett
              nytt mål som ska ersätta det nyss antagna, eller vad menas egentligen
              i dagens betänkande? Vi kanske kan få ett klargörande på den punkten
              från Socialdemokraterna.
            </seg>
            <seg n="676c9ef5">
              I det aktuella avsnittet i propositionen framgår inte riktigt
              om detta mål ska ersätta nuvarande delmål. Inte heller framgår
              det av förslaget till riksdagsbeslut. Precis som vi skriver i
              reservationen anser vi att regeringens förslag när det gäller
              mål som är fastlagda av riksdagen i fortsättningen måste ges en
              tydligare utformning. Till år 2020 ska beroendet av fossila bränslen
              för energianvändningen i bebyggelsesektorn vara brutet, samtidigt
              som andelen förnybar energi ökar kontinuerligt.
            </seg>
            <seg n="b7cf3718">
              Beskedet från oss borgerliga partier som står bakom reservation
              1 är att vi står fast vi den gemensamma uppfattning som vi redovisade
              hösten 2005 i samband med riksdagens behandling av propositionen
              Svenska miljömål . Det torde väl vara viktigt att fokusera på
              minskningen av fossila bränslen i detta delmål. Det handlar också
              om en tydlig och realistisk markering av hur stor minskning av
              växthusgaser som bostadssektorn kan bidra med. I stället för en
              bruten energianvändning borde det aktuella delmålet ha följande
              formulering:
            </seg>
            <seg n="a349d4bb">
              Miljöbelastningen från energianvändningen i bostäder och lokaler
              minskar och är lägre år 2010 än 1995. Bostadssektorn bör minska
              sitt bidrag till utsläpp av växthusgaser med minst 40 % till 2020
              jämfört med utsläppen 1995. Detta skall bl.a. ske genom att den
              totala energianvändningen effektiviseras för att på sikt minska
              samt genom en övergång till uppvärmning som inte baseras på fossila
              bränslen.
            </seg>
            <seg n="8becd877">
              Fru talman! Slutligen vill jag ta upp hur vi kristdemokrater
              ser på den mest heta frågan just nu som gäller energideklarationerna.
              Precis som jag sade inledningsvis tycker vi att det är bra med
              åtgärder för att minska eller effektivisera energianvändandet
              i bostadssektorn. Utan EU-åtgärder eller insatser från regering
              och riksdag tror jag att den ekonomiska verkligheten gör att både
              fastighetsägare och hyresgäster alltmer ser en vinst i olika energiåtgärder.
              Därför borde regeringen ha ägnat mer energi, om uttrycket tillåts,
              åt de åtgärder som skissas i handlingsprogrammet.
            </seg>
            <seg n="26723f32">
              Det krävs en bred uppsättning styrmedel som skapar goda ekonomiska
              och praktiska incitament för fastighetsägare, boende och andra
              nyttjare av lokaler. Ägarna av bostadsfastigheter, oavsett om
              det är småhus eller flerbostadshus, är onekligen de viktigaste
              samhällsaktörerna att samverka med i fråga om energieffektivisering
              i bostadssektorn. Ändå har regeringen valt att förbigå de mycket
              allvarliga invändningar som bostadsägarnas olika företrädare framför
              i sina remissvar och i andra sammanhang. Det är för långtgående
              förslag som kommer att innebära ett onödigt tungrott system med
              omfattande byråkrati och kostnad för alla berörda.
            </seg>
            <seg n="e4ef274d">
              Den samlade kritiken från de olika aktörerna som ska verka utifrån
              lagen om energideklarationer är tydlig, och om nu inte ni i majoriteten
              vill lyssna på oss i oppositionen borde ni lyssna mer på den samlade
              kritik som ni fått.
            </seg>
            <seg n="e292aa7e">
              Låt mig bara sammanfatta kritiken från några av organisationerna.
              Till exempel har Sabo förslag till en frivillig modell som prioriterar
              de 25 % av fastigheter som har den största energihushållningspotentialen.
              Sabo anser att denna modell bör testas i full skala under en tioårsperiod.
            </seg>
            <seg n="a784aed9">
              Fastighetsägarna har tillsammans med hyresgästerna förespråkat
              att deklarationen ska delas upp i två steg. Det första steget
              ska vara att deklarera energiprestanda med hjälp av uppmätta värden.
              Byggnader med dålig energiprestanda ska i ett andra steg besiktigas
              och få byggnadsspecifika åtgärdsförslag för att förbättra energiprestandan.
              Den certifiering av experter som kan förväntas fördyrar och komplicerar
              energideklarationsförfarandet. Fastighetsägarna har också med
              kraft ifrågasatt nyttan i relation till kostnaderna av att Boverket
              ska föra ett register över energideklarationer och besiktningsprotokoll.
            </seg>
            <seg n="acafeb25">
              Jag vill också nämna Villaägarnas Riksförbund, som menar att
              EU-direktivet har övertolkats och tror mera på frivilliga initiativ.
              Villaägarna bedömer att systemet med certifierade experter är
              ineffektivt och kostnadsdrivande och att EU inte ställer krav
              på certifierade experter. I stället förordas att en energideklaration,
              liksom vid allmän fastighetstaxering, ska upprättas av fastighetsägaren
              och sändas till en oberoende expert, vilket gör att man kan undvika
              att skapa en ny konsultkår med certifierade experter.
            </seg>
            <seg n="fdfc10a2">
              Sammantaget visar dessa ifrågasättanden och farhågor att regeringen
              inte valt ett väl avvägt sätt att genomföra direktivet om byggnaders
              energiprestanda. Regeringen behöver avstanna lagstiftningsprocessen
              och i god ordning tillgodogöra sig de synpunkter som berörda och
              medverkande samhällsaktörer givit uttryck för. Riksdagen bör därför
              avslå förslaget till lag om energideklaration för byggnader och
              begära att regeringen återkommer till riksdagen med ett förändrat
              förslag till lagstiftning för att genomgöra Europaparlamentets
              och rådets direktiv om byggnaders energiprestanda.
            </seg>
            <seg n="39b69560">
              Slutligen, fru talman, som ständig ersättare i bostadsutskottet
              vill jag naturligtvis tacka kolleger för gott samarbete och tacka
              också bostadsutskottets kansli för ett fantastiskt fint arbete
              under mandatperioden.
            </seg>
          </u>
          <note type="speaker" n="96d001b0">
            Anf. 127 RIGMOR STENMARK (c):
          </note>
          <u who="rigmor_stenmark_bd34ff" xml:id="i-3ad3a054ace0ab02-0" n="af45e951">
            <seg n="791e8fd4">
              Fru talman! Jag tycker att det är ganska bra att vi har den här
              debatten i dag då solen skiner. Det ger en liten glimt om att
              det finns möjligheter till alternativa energikällor. Det är faktiskt
              så att solen skiner även i Sverige emellanåt. Trots det behövs
              det komplement, för de varma dagarna varar inte så länge.
            </seg>
            <seg n="a87e2fdc">
              Energiförbrukningen i dag i Sverige går till stor del till vårt
              boende. Nästan 40 % av energin förbrukas inom sektorn bostäder
              och lokaler. Det är ungefär samma storlek på energiförbrukningen
              som Sveriges industrier har. Sedan 1970-talet har energiförbrukningen
              inom den här sektorn varit ganska oförändrad, trots att det har
              byggts flera hus. Enligt undersökningar beror det främst på att
              en effektiv uppvärmningsenergi som olja till stor del har ersatts
              av mer effektiva uppvärmningsmetoder, som el och fjärrvärme. Energiförlusterna
              har flyttats från bostadssektorn till omvandlingssektorn där el
              och fjärrvärme framställs.
            </seg>
            <seg n="ef3767b2">
              Inom bostadssektorn används större delen av energin, ca 60 %,
              till uppvärmning och varmvatten. Övrig energiförbrukning utgörs
              av bland annat driftsel och hushållsel.
            </seg>
            <seg n="51cc3ab1">
              Att spara energi inom bostadssektorn är en viktig del i miljöarbetet
              för att minska bland annat koldioxidutsläppen. Men energieffektivitet
              i bebyggelsen är inte bara eftersträvansvärd ur miljösynpunkt.
              Den bidrar även till ett mer långsiktigt hållbart samhälle där
              vi får en säkrare och stabilare eltillförsel och där vi kan minska
              såväl kärnkrafts- som olje- och kolberoendet. Genom att skapa
              de bästa möjliga förutsättningarna för energibesparingar bidrar
              vi också till ett expertkunnande i Sverige och möjligheter till
              nya arbetstillfällen och även att Sverige kan bli en exportör
              inom sektorn.
            </seg>
            <seg n="5cfc71fc">
              Bostadssektorn i Sverige har en stor potential för energibesparingar.
              Vi har ett stort äldre fastighetsbestånd, inte minst i miljonprogramsområdena,
              där behovet av underhåll blir allt större. De höga energipriserna
              bidrar även till att öka den ekonomiska lönsamheten för energisparande
              åtgärder. Man kan nästan säga att det inte är något ont som inte
              har något gott med sig.
            </seg>
            <seg n="75561a75">
              Fru talman! Jag vill bara beröra några reservationer som vi i
              Centerpartiet har i det här betänkandet. Men på grund av den nuvarande
              arbetssituationen i riksdagen avser jag inte att vare sig begära
              rösträkning eller votering.
            </seg>
            <seg n="ddcd97cf">
              Reservation 4 handlar om nya insatser inom programmet för energianvändning.
              Energianvändningen har fått allt större uppmärksamhet under senare
              år. Det är positivt eftersom energieffektivisering och en övergång
              till förnybara energikällor är angelägna frågor. Energiförbrukningen
              kan också minskas avsevärt. Det gäller inte minst i bostadsbestånd
              och övrig bebyggelse. Ny bebyggelse måste givetvis redan från
              början utformas så att energianvändningen minimeras. Jag har tidigare
              talat om den äldre bebyggelsen.
            </seg>
            <seg n="26ff02e7">
              Fru talman! Vi från Centerpartiet tycker att det är väldigt positivt
              att regeringen nu presenterat ett nationellt program för energieffektivisering
              och energismart byggande. Centerpartiet stöder i princip detta,
              för det ger en grund för att gå vidare och utforma konkreta åtgärder
              som måste vidtas. Vi vill redan nu gå ett steg längre, och det
              har vi också påtalat i vår motion. Låt mig ta tre exempel.
            </seg>
            <seg n="5a6e5c99">
              Fru talman! När det gäller reservation 7 om pågående insatser
              inom programmet anser vi att de mål och redovisningar som har
              uttalats av regeringen när man diskuterar behovet av åtgärder
              i mångt och mycket är bra. Men i konkret handling skulle vi vilja
              vi se ett kraftfullare program. Det är viktigt att arbetet med
              ökad energieffektivitet stimuleras genom långsiktiga stöd och
              att stöden är teknikneutrala. I dag råder det en viss skevhet.
              Stöden till konvertering från olja har gått relativt snabbt åt
              så att säga, medan stöden till konvertering av direktverkande
              el inte alls har haft samma fart.
            </seg>
            <seg n="9d989ea7">
              Ett annat perspektiv som skiljer Centerpartiet från regeringen
              är att vi vill använda oss av att uppmuntra, ge en morot i stället
              för att piska fram ett beteende hos medborgarna. Centerpartiet
              vill att det ska kännas positivt att vara miljövänlig, för det
              är det ju. Det ska stimuleras, inte bestraffas. I dag bestraffas
              den som genomför energibesparande åtgärder i sin fastighet. Standardhöjande
              installationer ger ett högre taxeringsvärde och med automatik
              högre fastighetsskatt. Det anser vi i Centerpartiet är fel väg
              att nå målet. Vi vill åstadkomma förbättringar genom att ge den
              enskilde och marknaden incitament till energieffektivisering och
              ett smart byggande. Vi tror på människorna, vi tror på aktörerna
              på marknaden.
            </seg>
            <seg n="caccefcf">
              Till sist, fru talman, vill jag helt kort beröra energideklarationerna.
              I Centerpartiet är vi positiva till dessa. Men vi har lyssnat
              in den kritik som har riktats mot det föreslagna systemet. Kritik
              har kommit från i princip samtliga aktörer. Man har påtalat att
              man är positiv till energideklarationer men att de måste utformas
              på ett annat sätt så att mer av frivillighet finns med. Ett genomförande
              av systemet som det föreslås nu riskerar att skapa ett regelverk
              som den enskilde fastighetsägaren och övriga parter uppfattar
              som en pålaga med enbart byråkratiska krav. Då vet vi hur det
              blir. Det blir inget bra instrument för energieffektivisering,
              utan det blir bara ett sätt att försöka komma runt bestämmelserna.
              Centerpartiet anser att regeringen måste se över systemet och
              få med sig aktörerna så att det blir ett verkligt bra instrument,
              som det var tänkt att vara.
            </seg>
            <seg n="9fa6e279">
              Till sist vill jag rikta ett trefaldigt tack tack, tack, tack
              först och främst till alla mina väljare som har givit mig förtroendet
              att vara i riksdagen i nästan tolv år. Sedan vill jag rikta ett
              tack till alla talmän, till alla kanslier och kanske främst ett
              jättevarmt tack till er alla i bostadsutskottet. Det har varit
              en fantastisk tid, och jag kommer att sakna er. Lycka till i valet!
              Jag håller naturligtvis tummarna förlåt mig ni på den andra sidan
              för att vi får en ny regering. För övrigt önskar jag också att
              det ska bli en bra opposition. Lycka till allihop!
            </seg>
          </u>
          <note type="speaker" n="d465a69b">
            Anf. 128 HELENA HILLAR ROSENQVIST (mp):
          </note>
          <u who="helena_hillar_rosenqvist_342880" xml:id="i-3e6e6c1de3e3ba4d-0" n="e87f6958" next="i-e29aed4b2fbd3641-0">
            <seg n="3402c82b">
              Fru talman! Jag instämmer i väldigt mycket av det som Rigmor
              har sagt. Jag får väl börja med att instämma i alla tack.
            </seg>
            <seg n="49cdb441">
              Centerpartiet har trots alliansen valt att gå med på den här
              propositionen. Det var väl bra i och för sig. Jag upptäcker dock
              att Miljöpartiets motion och Centerpartiets motion är ganska lika.
              Jag har själv varit med och tagit fram den här propositionen,
              och jag måste säga att jag är ganska besviken över att vi inte
              kunde ro den i land. Väldigt mycket som står i den är jag väldigt
              nöjd med. Och jag säger som Rigmor, för vi i Miljöpartiet hade
              också velat gå lite längre. När vi inte fick igenom våra synpunkter
              valde vi att stå utanför och skriva en egen motion. Men sedan
              vände sig regeringen och Vänsterpartiet i stället till Centerpartiet
              och fick Centerpartiet med på propositionen. Därför blir jag lite
              förvånad när jag ser att det var så mycket invändningar mot den.
            </seg>
            <seg n="d470ab24">
              Mina invändningar samstämmer faktiskt i stort sett med en hel
              del frågor som Rigmor Stenmark tog upp. Det har ju visat sig genom
              åren att vi haft ganska likartade synpunkter på mycket.
            </seg>
            <seg n="777c04b5">
              Jag tackar utskottet så hemskt mycket för att man har bemött
              alla våra yrkanden väldigt välvilligt. Man har genomarbetat utskottets
              betänkande med väl motiverade svar på att man inte kan ställa
              upp på allt som Miljöpartiet föreslår. Bland annat är det detta
              med mål för minskad energianvändning. Där är det ju faktiskt så
              att vi alla här diskuterar i lite olika takt, om det ska vara
              si eller så många procent som ska uppnås till det eller det årtalet.
              För Miljöpartiets del har vi tyckt att 25 % till år 2020 skulle
              man kunna uppnå, och 60 % till 2050 lite mer långsiktigt.
            </seg>
            <seg n="6cf7afc7">
              En sak som utskottet har bemött välvilligt är ju viktningen av
              solvärme. Där har man tyckt att det här helt enkelt är något som
              kan ingå i uppdraget för genomförande av det här EG-direktivet,
              att man tittar på de frågorna. Så det tycker jag var bra. Detsamma
              gäller ägardirektiv och regleringsbrev, som Miljöpartiet också
              har haft synpunkter på och sagt att där kan man komma långt. Där
              tycker jag också att man ställer upp rätt bra. Utan att direkt
              säga att vi har rätt försöker man ändå tillmötesgå våra synpunkter.
            </seg>
            <seg n="447f2ffb">
              Vi hade ju lagutskottet här tidigare. Nu är det ju meningen att
              bostadsutskottet och lagutskottet ska gå ihop i ett civilutskott.
              Det hade varit väldigt lämpligt just i dag. Jag har med mig Bilen,
              biffen, bostaden , som är slutbetänkandet av utredningen om en
              handlingsplan för hållbar konsumtion. Där är bostaden en inte
              alldeles liten del. Det är snarare så att det är en av konsumentens
              stora satsningar i livet när man köper sin bostad eller satsar
              på att ingå i en bostadsrättsförening. Man gör i alla fall en
              väldigt stor investering. Då vill man ju som konsument se vad
              det här innebär. Man köper ju inte bara ett hus utan man ska förvalta
              det i väldigt många år. De flesta köper ju inte en bostad och
              säljer direkt för att få en spekulationsvinst utan man köper faktiskt
              för att bo.
            </seg>
            <seg n="e6e5df30">
              Det är en väldigt stor investering för de flesta människor. Man
              dras med det här huset, fastigheten och dess driftskostnader,
              i väldigt många år. Det är därför jag tycker att det här kravet
              på en energibesiktning, en energideklaration, är välmotiverat
              i alla fall ur konsumentens synpunkt helt enkelt. Jag skulle mycket
              väl kunna tänka mig att den dag man köper ett hus frågar man efter
              detta. Man vill helt enkelt veta: Hur mycket drar det här huset?
              Man frågar inte bara säljaren. Säljaren kan ju ha en viss tendens
              att underskatta detta för att försköna sitt hus och säga att det
              inte drar så mycket. Säljaren kanske nöjer sig med att ha 18 grader
              inne medan den presumtiva köparen vill ha högre innetemperatur.
              Man kanske har småbarn. Då vill man ha ett oberoende uttalande.
              Det tycker jag är väldigt bra. Vad jag har förstått, i alla fall
              på de flesta som uppvaktade oss, tyckte man nog att det var bra
              att det var någon utomstående som gjorde det här som inte hade
              direkt intresse av att frisera sina siffror. Nu tror jag kanske
              inte att man gör det, för det upptäcks ju ganska snabbt. Det finns
              ändå vissa mallar att gå efter.
            </seg>
            <seg n="93a18705">
              Staten måste gå före. Det har Miljöpartiet framhållit i motionen.
              Vi tycker att det finns metoder. Det finns miljömärkningssystem
              som man kan följa efter. I det här betänkandet, som Stefan Edman
              har gjort, beskriver man det här. Därför behöver det inte uppfinnas
              på nytt. Därför behöver man inte utreda ännu mer utan det är bara
              att gå på den modell som finns. Den är mycket användbar som den
              är. Det rekommenderar vi helt enkelt, och vi har med det i våra
              yrkanden.
            </seg>
            <seg n="b330eb54">
              Något som inte heller behöver utredas mer är möjligheten till
              individuell mätning av värme och varmvatten. Vi var ju, de flesta
              av oss i alla fall, i Norrköping och besökte Ringdansen där. Där
              såg vi faktiskt hur alla vann på den här modellen. Alla var väldigt
              nöjda. Det var en väldigt enkel modell, och man kunde se hur man
              låg till i förbrukning. Den modellen finns alltså och är färdig
              att använda.
            </seg>
            <seg n="19c1e082">
              Ett yrkande som vi har är att industrier och verkstäder inte
              ska undantas. Nu tänker man sig att man ska kunna vänta med det,
              men det är ju en väldigt stor del. Bebyggelsesektorn innehåller
              ju mycket mer än bostäder och lokaler. Uppvärmningen av industrins
              lokaler, nu menar jag inte processen, för den har man redan tagit
              itu med, tror jag har en väldigt stor betydelse för den totala
              energianvändningen. Där tycker inte Miljöpartiet att man ska medge
              några undantag för industrins lokaler. Det borde vi också ha kommit
              lite längre med. Nu gjorde vi tyvärr inte det.
            </seg>
            <seg n="05b904bc">
              Sammantaget tycker jag att det är bra att man genomför det här
              EG-direktivet. Det finns mycket mer att ta itu med, och jag hoppas
              att vi får se en effektivisering och en minskad energianvändning
              i bebyggelsen. Med det, kära utskott, tackar jag för den här mandatperioden
              och hoppas att vi ses i riksdagen i höst igen.
            </seg>
          </u>
          <note n="6b488fb9">
            Anf. 129 SIW WITTGREN-AHL (s):
          </note>
          <u who="helena_hillar_rosenqvist_342880" xml:id="i-e29aed4b2fbd3641-0" n="e87f6958" prev="i-3e6e6c1de3e3ba4d-0">
            <seg n="5d359981">
              Fru talman! Riksdagsledamöter i bostadsutskottet! I dag finns
              det goda exempel på nya bostäder som kräver ingen, eller mycket
              lite, energi för att värmas upp. Flera av er har säkert varit
              och sett husen i Lindome, som värms upp enbart av den värme som
              vi människor, människorna som bor där, själva alstrar. Det är
              en fantastisk utveckling som jag är säker på att vi kommer att
              få se mer av i framtiden.
            </seg>
            <seg n="4910be07">
              Elen blir ju allt dyrare, och det är nödvändigt att minska bostädernas
              totala energianvändning för att Sverige ska bli det första land
              i världen som blir oberoende av fossila bränslen. Industrin har
              arbetat länge för att minska sin elanvändning. Nu är det bostädernas
              tur att bli mer energieffektiva. 40 % av all el som används går
              åt till att värma upp bostäder. Det är alldeles för mycket, och
              det är hög tid att vi gör något åt detta.
            </seg>
            <seg n="b4570c3d">
              Dagens betänkande, som behandlar regeringens proposition Nationellt
              program för energieffektivisering och energismart byggande , är
              en del av arbetet med att främja en effektiv energianvändning
              och en god inomhusmiljö i byggnader. Varför krävs det då ett nationellt
              program för effektiv energianvändning när det uppenbarligen byggs
              nya hus där det knappt går åt någon energi alls? Räcker inte det
              som bevis för att marknaden klarar av att snåla in på energin
              själv? Nej, det räcker inte.
            </seg>
            <seg n="a1bee590">
              Regeringen föreslår också ett nytt mål för energieffektivisering
              i bebyggelse som ett led i att förverkliga det gröna folkhemmet.
              Regeringens förslag innebär att år 2020 ska beroendet av fossila
              bränslen för energianvändning i bebyggelsesektorn vara brutet.
              Förslaget innebär också att målet regelbundet kommer att följas
              upp mot bakgrund av konsekvenserna för miljö, ekonomisk tillväxt,
              konkurrenskraft och kostnader för både den enskilde och samhället.
              Detta är ett steg på vägen för att förverkliga goda ekonomiska
              framsteg med social rättvisa och en aktiv ekologisk omställning;
              det gröna folkhemmet.
            </seg>
            <seg n="dbd176ee">
              Fru talman! Jag tänker koncentrera mig på den del av betänkandet
              som handlar om energideklarationer. Bakgrunden är, som vi har
              hört, att Sverige ska genomföra EU-parlamentets direktiv om byggnaders
              energiprestanda. Syftet är att främja en effektiv energianvändning
              och en god inomhusmiljö i byggnader.
            </seg>
            <seg n="4870be92">
              Rent konkret går det ut på att varje byggnad ska besiktigas och
              sedan ska en energideklaration upprättas där det också ska framgå
              hur väl ventilationen fungerar och hur hög radonhalten är i huset.
            </seg>
            <seg n="19cc2082">
              Som ni redan har hört i debatten vill Moderaterna och Kristdemokraterna
              göra minsta möjliga av EU-direktivet. Folkpartiet och Centern
              är lite mer för energideklarationer, men tycker att det förslag
              som regeringen har lagt är för krångligt.
            </seg>
            <seg n="4e651cab">
              Konsumenterna vinner på att varje hus är energideklarerat. Den
              som ska investera i ett hus får svart på vitt på hur mycket energi
              som går åt för att värma upp huset, hur hög radonhalten är och
              hur väl ventilationen fungerar. Oavsett om man ska köpa en villa
              eller ett helt hyreshus har man glädje av att känna till detta.
              Vi socialdemokrater vill genomföra reformen med energideklarationer
              eftersom vi är övertygade om att det blir en förbättring för konsumenterna.
            </seg>
            <seg n="c6ed71ff">
              De kontakter som vi har haft med branschen, fastighetsägare och
              andra, visar att även de är positiva. För en fastighetsägare är
              det naturligtvis en konkurrensfördel att ha ett hus som drivs
              med så lite energi som möjligt och det kan aldrig vara fel att
              kunna visa upp papper på det. I samband med att deklarationen
              görs ska besiktningsmannen föreslå åtgärder för att komma till
              rätta med eventuella brister i energianvändningen. Den här informationen
              som både fastighetsägare och boende kommer att ha nytta av är
              en riktig vinna-vinna-reform.
            </seg>
            <seg n="9aafde74">
              Fru talman! Det är själva genomförandet, hur och när varje byggnad
              ska besiktigas och deklareras, som har varit den stora stötestenen
              för fastighetsägarna. Vi har därför ändrat lite i förslaget för
              att tillmötesgå deras kritik. Det gäller bland annat besiktningarna.
            </seg>
            <seg n="fb4f96e3">
              Varje byggnad ska besiktigas av en oberoende expert som sedan
              upprättar energideklarationen. I de fall husets energiprestanda
              är väl kända sedan tidigare och det redan finns dokumentation
              kring energi, radon och ventilation är det upp till besiktningsmannen
              att bedöma hur besiktningen ska göras.
            </seg>
            <seg n="453f5ef6">
              Precis hur själva besiktningen och deklarationen ska göras bestämmer
              vi inte här i riksdagens kammare; det kanske är väl det. De reglerna
              ska utformas av den myndighet som regeringen har utsett, nämligen
              Boverket.
            </seg>
            <seg n="bd702b99">
              Att en oberoende expert ska utföra besiktning och energideklaration
              av varje byggnad är något som EG-direktivet föreskriver. Det är
              också det mest trovärdiga alternativet, tycker jag. Om jag skulle
              köpa ett hus skulle jag inte lita på en energideklaration som
              husets ägare upprättat på egen hand. Det är bättre att någon annan
              har gjort den. Jag är säker på att de stora branschorganisationerna
              Fastighetsägarna, HSB, Sabo och andra kan hitta former för att
              göra besiktningar utan att det behöver kosta särskilt mycket.
            </seg>
            <seg n="8a94272d">
              Centrala register får alltid Moderaterna att se rött åtminstone
              bildligt talat. Men som framgår av betänkandet är fördelarna med
              ett energideklarationsregister som samlas på Boverket flera, och
              dessutom övertygande.
            </seg>
            <seg n="fb1973ef">
              Jag läser innantill:
            </seg>
            <seg n="bec72b60">
              Varför gör vi inte energideklarationerna lite enklare? frågar
              oppositionen.
            </seg>
            <seg n="1af5d0fc">
              Svaret är att vi slår flera flugor i en smäll på det här sättet.
              Vi får en samlad faktabas på Boverket om hur energianvändningen
              ser ut i alla byggnader i dag och vilka brister som ska åtgärdas.
              Detta kommer att användas när vi ska följa upp miljökvalitetsmålet
              God bebyggd miljö och av dem som forskar om energifrågor. Det
              kommer också, som det står i betänkandet, att stegvis kunna öka
              medvetenheten och förståelsen hos olika parter om sambanden mellan
              brukarvanor, kostnader, teknisk utformning samt drift och underhåll
              av byggnader. Vinsterna är många med andra ord.
            </seg>
            <seg n="88673099">
              Alliansen är splittrad i frågan om energideklarationer, som i
              så många andra. Moderaterna och Kristdemokraterna är emot. Centerpartiet
              och Folkpartiet är positiva till att energideklarera byggnader.
              Energipolitik är en grundläggande välfärdsfråga, och det är svårt
              både för industrin och för den enskilde konsumenten att veta vad
              som kommer att hända med energifrågorna om en moderatledd regering,
              mot förmodan, skulle få makten i Sverige.
            </seg>
            <seg n="b361786c">
              Eftersom det här är den sista debatt som bostadsutskottet har,
              i varje fall som utskott, vill jag rikta ett tack till kansliet
              och till mina kamrater i bostadsutskottet. Vi har haft många bra
              diskussioner med många, långa och bra inlägg. Även om vi inte
              alltid tycker likadant ligger bostadsfrågorna oss alla nära. Något
              som vi alla har gemensamt är att vi behöver någonstans att bo.
              Vi bor alla. Vi måste se till att det förblir så.
            </seg>
            <seg n="5cbd69dd">
              Med detta, fru talman, tackar jag också talmännen för den här
              tiden och önskar er alla en trevlig sommar.
            </seg>
          </u>
          <note n="f89a0eca">
            Med detta, fru talman, yrkar jag bifall till förslaget i betänkandet
            och avslag på reservationerna.
          </note>
          <note type="speaker" n="fe1c15e3">
            Anf. 130 MARIETTA DE POURBAIX-LUNDIN (m) replik:
          </note>
          <u who="marietta_de_pourbaix-lundin_484d59" xml:id="i-4a779a3fada60250-0" n="87867f51" next="i-79d9a7f61b9a061a-0">
            <seg n="f416be2e">
              Fru talman! EG-direktivet lämnar ju på många punkter stort utrymme
              för de enskilda medlemsländerna att utforma regelverket själva.
              Det är därför vi moderater vill att regeringen ska återkomma med
              det minimalistiska förslaget. Det ska vara kostnadseffektivt.
              Det ska vara icke-byråkratiskt. Det ska få fastighetsägarna positiva.
              Man ska involvera och lita på fastighetsägarna. Man ska kunna
              bygga mycket mer på frivillighet.
            </seg>
            <seg n="4c8d4889">
              För Socialdemokraterna tycks lagstiftning och pekpinnar vara
              viktigare än att uppnå energisparåtgärder.
            </seg>
            <seg n="9f60f63f">
              Därför är min fråga till Siw Wittgren-Ahl, och jag är mycket
              nyfiken på svaret:
            </seg>
            <seg n="c0288275">
              Varför har regeringen, och nu utskottsmajoriteten, det vill säga
              Socialdemokraterna tillsammans med Vänstern egentligen har ju
              Centern en reservation under den här punkten på så många punkter
              gått så mycket längre än EG-direktivet kräver av Sverige? Varför
              har ni gjort det?
            </seg>
          </u>
          <note n="07b3e64e">
            Anf. 131 SIW WITTGREN-AHL (s) replik:
          </note>
          <u who="marietta_de_pourbaix-lundin_484d59" xml:id="i-79d9a7f61b9a061a-0" n="87867f51" prev="i-4a779a3fada60250-0">
            <seg n="a97dbfed">
              Fru talman! Jag tyckte att jag svarade ganska bra på det i mitt
              anförande. Vi slår flera flugor i en smäll. Som jag tidigare sade
              har vi många gånger i kammaren diskuterat till exempel byggnadsdeklarationer.
              När det gäller energideklarationerna bygger vi in radon och ventilation.
            </seg>
            <seg n="80e7c4b0">
              Att vi nu går så mycket längre tror jag är bra. Man sänder en
              signal om att konsumenter och fastighetsägare kan se hur mycket
              energi man förbrukar.
            </seg>
            <seg n="c2dc4138">
              Någon av de borgerliga ledamöterna sade: Varför skulle fastighetsägarna
              inte vilja göra detta?
            </seg>
            <seg n="eb9795f6">
              Jag tror att fastighetsägarna vill det, och jag tror att fastighetsägarna
              tycker att det är bra att man får en gemensam deklaration där
              man kan se hur mycket energi man förbrukar och att man har ett
              enhetligt system.
            </seg>
            <seg n="03f195d9">
              När fastighetsägarna var hos oss var de ju inte emot energideklarationen.
              Man tyckte faktiskt att det var något väldigt bra.
            </seg>
          </u>
          <note type="speaker" n="ef982b09">
            Anf. 132 MARIETTA DE POURBAIX-LUNDIN (m) replik:
          </note>
          <u who="marietta_de_pourbaix-lundin_484d59" xml:id="i-4a779a3fada60250-1" n="87867f51" next="i-79d9a7f61b9a061a-1">
            <seg n="0c25dcd4">
              Fru talman! De punkter som jag räknade upp är de som Moderaterna
              tycker att det förslag som regeringen ska återkomma med ska innehålla.
              Det är enkelhet, icke-byråkratiskt och att lita på fastighetsägaren.
              Det är precis det de har framfört. De tycker att det har blivit
              så väldigt krångligt. Man skulle ha kunnat göra mycket på frivillig
              väg.
            </seg>
            <seg n="6a14713d">
              Jag vill ställa en annan fråga. Den gäller det nationella registret.
              Det är inget krav från EG-direktivet att vi ska ha det.
            </seg>
            <seg n="e86194be">
              Det är allmän handling. Hur är det med integritetsfrågorna när
              det gäller registret? Hur ska man lösa dem? Det här kommer alltså
              att vara en allmän handling.
            </seg>
            <seg n="2b7ac5d9">
              Tillbaka till varför det har blivit så krångligt. Det förvånade
              mig. Jag vet ju att ansvarig minister, Mona Sahlin, i oktober
              förra året talade om varför förslaget inte kom. Det skulle ha
              kommit före årsskiftet. Då hänvisade hon till att det var viktigare
              att utforma ett system som är begripligt och användbart än att
              skynda på något som inte fungerar. Då trodde alla att man skulle
              lyssna på all den kritik som hade kommit, men det har man inte
              gjort. Det har inte utskottet gjort heller. Den lilla ändring
              ni har gjort är väldigt minimal.
            </seg>
            <seg n="33eef22a">
              Jag tycker också att de som kanske lyssnar på detta ska veta
              att det nu ska sitta anslag i varje hus på tydlig och framträdande
              plats, som det står med denna energideklaration. Det är inte heller
              något som EG-direktivet kräver.
            </seg>
            <seg n="0766c098">
              När det gäller EG-direktivet ska vi också veta att energicertifiering
              egentligen var det begrepp man använde för kartläggning och presentation
              av byggnaders energiprestanda. Men när detta kommer till oss i
              Sverige kallar vi det för energideklarationer, och det här med
              certifiering gäller plötsligt de här experterna. Nog har vi alltså
              krånglat till det för oss i Sverige.
            </seg>
            <seg n="af1a7486">
              Moderaterna vill som sagt ha ett minimalistiskt förslag. Vi måste
              ju rätta oss efter EG-direktivet. Fortfarande är det dock helt
              obegripligt varför man från socialdemokratiskt håll måste krångla
              till det så och alltid försöka vara inte bara bäst i klassen utan
              också något ytterligare när det gäller detta.
            </seg>
          </u>
          <note n="ff7497ce">
            Anf. 133 SIW WITTGREN-AHL (s) replik:
          </note>
          <u who="marietta_de_pourbaix-lundin_484d59" xml:id="i-79d9a7f61b9a061a-1" n="87867f51" prev="i-4a779a3fada60250-1">
            <seg n="5a0d3fef">
              Fru talman! Jag tycker inte att man krånglar till det. Vi socialdemokrater
              tillsammans med Vänstern tar miljön och energin på största allvar.
              Genom att vi upprättar ett register kan man se hur mycket energi
              som används, var man ska sätta in uppföljningen och vilka kvaliteter
              den ska ha. Sedan ligger det på Boverket att utreda hur registret
              ska se ut. Det är ju det de håller på med. De har sagt att förutsättningen
              är att man ska försöka göra det så enkelt som möjligt. Det är
              ingen strävan från vare sig Socialdemokraterna eller Vänstern,
              tror jag, att krångla till det, utan detta är för att vi ska nå
              ett mål och få ned energin i bostadshus, småhus och byggnader.
            </seg>
            <seg n="c20e3638">
              Jag som hyresgäst i ett allmännyttigt bostadsföretag tycker att
              det skulle vara alldeles utmärkt om det stod i svalen, som vi
              säger hemma i Göteborg, hur mycket energi vi förbrukar, vilken
              ventilation vi har och så vidare. Det vore alldeles utmärkt. Alla
              bor ju inte i egnahem. När man säljer ett eget hem kan detta vara
              intressant för köparen, men när det gäller oss som bor i vanliga
              hyresrätter tycker jag att det skulle vara alldeles utmärkt om
              alla kunde få läsa uppgifter i sin trappuppgång eller sin svale
              om energiförbrukning och ventilation och även till exempel radon,
              som många människor är oroliga för. Jag tycker alltså att det
              är jättebra med dessa deklarationer.
            </seg>
          </u>
          <note type="speaker" n="f06d1240">
            Anf. 134 LARS TYSKLIND (fp) replik:
          </note>
          <u who="lars_tysklind_d8e722" xml:id="i-60776ab2b7a469b5-0" n="1df32eae" next="i-a7c4ec0eaae70f63-0">
            <seg n="7136bc56">
              Fru talman! Jag tycker nog att de svar vi har fått hittills av
              Siw Wittgren-Ahl är lite svävande. Det handlar om hur många flugor
              man slår i en smäll.
            </seg>
            <seg n="da77de4b">
              Det är klart att ingen har riktat någon kritik mot radonmätning.
              Det står tydligt att det ska uppges i energideklarationen: Om
              radonmätning är utförd ska det finnas med i deklarationen. Det
              är egentligen inget nytt som kommer in på banan.
            </seg>
            <seg n="a9f37163">
              Jag antar också att det inte är något parti jag kan i alla fall
              tala för Folkpartiets del som inte skulle ta de här frågorna på
              allvar. Det är ju inte detta det är fråga om. Att branschen tar
              frågan på allvar behöver man inte heller ifrågasätta. Naturligtvis
              finns det oerhört många incitament redan nu att få ned energikostnaden,
              inte minst av ekonomisk art.
            </seg>
            <seg n="a0110c07">
              På något vis tycks man tro att lagar är det som driver fram förändring.
              Visserligen sade inte Siw Wittgren-Ahl någonting om det, men det
              pratades om drivkrafter när man har individuell mätning av värme
              och tappvarmvatten, och så gavs exemplet Norrköping. Precis, det
              har tillkommit utan lagar. Det är alltså fullt möjligt att göra
              det i alla hus. Jag tror att liknande typer av drivkrafter finns
              inom alla områden.
            </seg>
            <seg n="5d714e8b">
              När det sedan gäller § 8 och förändringen i den i fråga om besiktning
              får väl vi från Folkpartiets sida säga att det trots allt är en
              förbättring. Jag tycker att det var bra att Siw Wittgren-Ahl här
              sade att det var ett tillmötesgående mot branschen. I själva betänkandet
              står det att utskottsmajoriteten gör denna förändring men att
              det i sak inte är någon förändring och att det egentligen är regeringen
              som har hittat på detta. Jag tycker att det var en fin gest mot
              branschen att tala om att deras kritik och synpunkter trots allt
              har tjänat ett syfte.
            </seg>
            <seg n="e1553179">
              Jag kan egentligen upprepa frågan varför man inte tar till vara
              branschens vilja att själv ta ansvar för detta i stora stycken.
            </seg>
          </u>
          <note n="d8938b17">
            Anf. 135 SIW WITTGREN-AHL (s) replik:
          </note>
          <u who="lars_tysklind_d8e722" xml:id="i-a7c4ec0eaae70f63-0" n="1df32eae" prev="i-60776ab2b7a469b5-0">
            <seg n="b7016127">
              Fru talman! Jag får tacka för det, Lars Tysklind. Det största
              motståndet från branschen gällde ju att man trodde att besiktningen
              måste ske överallt samtidigt och att det krånglade till det. Det
              förtydligande vi har gjort tror jag dock gör att branschen i framtiden
              kommer att tycka att det är bra att man har gemensamma deklarationer,
              att de ser ut på ett visst sätt och så vidare. Det tror jag blir
              jättebra.
            </seg>
          </u>
          <note type="speaker" n="207a7c41">
            Anf. 136 LARS TYSKLIND (fp) replik:
          </note>
          <u who="lars_tysklind_d8e722" xml:id="i-60776ab2b7a469b5-1" n="1df32eae" next="i-a7c4ec0eaae70f63-1">
            <seg n="42e2f08f">
              Fru talman! Då skulle jag vilja att Siw Wittgren-Ahl tog tillfället
              i akt att kommentera det något förenklade och modifierade förslag
              som Folkpartiet har lagt fram och som egentligen är ett fullständigt
              förslag som skulle kunna tas i riksdagen direkt med de förändringar
              som vi har föreslagit. Vad är det som gör att inte det förslaget
              skulle fungera och ge ett lite större utrymme för branschen att
              kunna jobba själv med olika delar av detta och visa att man kan
              ta det ansvar som man ändå deklarerar att man vill ta? Vi får
              väl ändå ha tilltro till att detta inte bara är spel för gallerierna.
              Som jag nämnde förut finns det så många incitament av ekonomisk
              art när det gäller energibesparing att detta kommer att ge sig
              självt om man bara får det utrymme som krävs. Och branschen har
              definitivt inte ställt sig negativ till energideklarationer.
            </seg>
            <seg n="d2ce0fde">
              Som föregående talare nämnde har naturligtvis EG-direktivet i
              sig också sina poänger, att man verkligen kartlägger och tar fram
              de energiprestanda byggnaderna har och visar dem på ett tydligt
              sätt. Att slå så här många flugor i en smäll tycker dock inte
              vi från Folkpartiet är någon bra idé.
            </seg>
          </u>
          <note n="d1af3759">
            Anf. 137 SIW WITTGREN-AHL (s) replik:
          </note>
          <u who="lars_tysklind_d8e722" xml:id="i-a7c4ec0eaae70f63-1" n="1df32eae" prev="i-60776ab2b7a469b5-1">
            <seg n="17cae551">
              Fru talman! Jag tror däremot att det är en väldigt bra idé. Jag
              tror att om man samlar energideklarationerna bland annat på Boverket,
              som för ett register över vad som har gjorts och vad som kan göras,
              får man också en samlad syn när man ska utvärdera vad man behöver
              göra framöver.
            </seg>
            <seg n="62ae9c1a">
              Det fördes fram viss kritik från någon annan på den borgerliga
              kanten om att vi bara ser detta ur ett perspektiv, och det var
              energiperspektivet. Det gör vi ju inte. Eftersom regeringen säger
              att vi ska se till de sociala effekterna, de ekonomiska effekterna
              och miljöeffekterna får man en bättre helhetssyn om man har ett
              bra register och en bra utvärdering av det man har åstadkommit.
              Jag tror nog att det blir bra på det sättet.
            </seg>
          </u>
          <note type="speaker" n="b67f65be">
            Anf. 138 DAN KIHLSTRÖM (kd) replik:
          </note>
          <u who="dan_kihlstrom_63fd18" xml:id="i-be4a9995a8c199e0-0" n="a13e8d02" next="i-0abd6842620d7c35-0">
            <seg n="bb1bb8e6">
              Fru talman! Det är ganska populärt att peka på eventuell splittring
              i allianspartierna. Nu ska vi väl erkänna att det inte är så väldigt
              enigt på majoritetssidan heller i den här frågan, vad jag kan
              förstå av det vi har hört i debatten i dag, så får vi det sagt.
            </seg>
            <seg n="d2d82b72">
              Siw Wittgren-Ahl säger att det nationella programmet och de här
              insatserna är oerhört viktiga. Både propositionen och betänkandet
              är ju bara en redogörelse eller en skrivelse om vad regeringen
              har tänkt göra, tänkta insatser och förslag.
            </seg>
            <seg n="43635f6c">
              På s. 9 i betänkandet tas det huvudsakliga innehållet i propositionen
              upp. Man skulle ju kunna tänka sig att det är miljötanken som
              är pådrivande när det gäller effektivare energianvändning och
              energismart byggande, men när jag läser texten får jag en delvis
              annan bild: En effektivare energianvändning som leder till ett
              minskat energibehov med beaktande av kostnadseffektivitet frigör
              resurser i konsumentledet. Detta förväntas gynna en ekonomisk
              tillväxt genom att konsumenternas köpkraft ökar.
            </seg>
            <seg n="e72708e2">
              Vad jag förstår är väl upprättandet av de energideklarationer
              som vi pratar om i dag inte helt gratis. Vem får betala det i
              slutändan? Finns det inte en risk att konsumenterna, i det här
              fallet hyresgästerna, kommer att få betala mer? Därmed frigörs
              väl inte dessa resurser i konsumentledet som vi pratar om.
            </seg>
            <seg n="6fca4716">
              Jag undrar alltså vad som egentligen är drivkraften till det
              vi pratar om. Varför kan ni inte skapa skarpa åtgärdsförslag i
              stället för att prata om deklarationer?
            </seg>
          </u>
          <note n="b6e312af">
            Anf. 139 SIW WITTGREN-AHL (s) replik:
          </note>
          <u who="dan_kihlstrom_63fd18" xml:id="i-0abd6842620d7c35-0" n="a13e8d02" prev="i-be4a9995a8c199e0-0">
            <seg n="faa245bf">
              Fru talman! Nu är ju deklarationerna ett medel för att nå målet
              att få ned förbrukningen av energin. Det trodde jag faktiskt att
              kd hade fattat.
            </seg>
            <seg n="6ed52068">
              Det är klart att man kan säga att det inte är någon skillnad
              på samhällelig konsumtion och enskild konsumtion, men om man inte
              behöver betala så mycket för sin energi kan ju den enskilde använda
              pengarna till något annat. Om en barnfamilj kan få ned sin energiförbrukning
              kanske man kan använda pengarna till något annat ändamål än just
              att värma upp huset, så det är klart att det är skillnad. Det
              är också därför det är viktigt att vi från samhällets sida, alla
              politiker, följer upp vilken energi som används.
            </seg>
            <seg n="41c93508">
              Det är också skillnad på offentlig och privat ekonomi. För mig
              är det väldigt självklart att det är så.
            </seg>
          </u>
          <note type="speaker" n="0070633d">
            Anf. 140 DAN KIHLSTRÖM (kd) replik:
          </note>
          <u who="dan_kihlstrom_63fd18" xml:id="i-be4a9995a8c199e0-1" n="a13e8d02" next="i-0abd6842620d7c35-1">
            <seg n="b019367f">
              Fru talman! Jag tror att jag i alla fall har greppat lite grann
              av tanken med en energideklaration. Siw Wittgren-Ahl var själv
              inne på hur viktigt det var med den skylt som fanns innanför dörren
              det må vara så men det är själva starten. Vad som sedan händer
              måste vara betydligt viktigare. Om man nu kommer fram till olika
              resultat och det står att det och det måste göras måste det ju
              åtgärdas på något sätt. Det är därför som jag gång på gång återkommer
              till att säga att vad som görs egentligen är viktigare.
            </seg>
            <seg n="4e90404d">
              Siw Wittgren-Ahl sade att vi kristdemokrater tyckte att det var
              krångligt. Nej, det var nog inte så, utan det var Fastighetsägarna,
              Sabo, Hyresgästföreningen, Riksbyggen, HSB och Villaägarna som
              när de besökte oss tyckte att det var krångligt.
            </seg>
            <seg n="f9030bcc">
              Jag vill här återkomma till att regeringen i detta betänkande
              redovisar sina bedömningar av planerade insatser. Nio insatsområden
              har nämnts här i dag, till exempel individuell mätning av varmvatten
              och el, energieffektiviseringskampanjer och skärpta energihushållningskrav
              vid nybyggnad. Det är bra punkter. Men vore det inte bättre att
              det när vi nu diskuterar frågan fanns många andra konkreta förslag
              på området än just det om energideklarationen?
            </seg>
            <seg n="8c0cb30d">
              Nej, ta tillbaka förslaget om energideklarationen och ta vara
              på synpunkterna! Jag tycker att det är viktigare med de insatser
              som nämns här, eller som berörda organisationer uttrycker det:
              Man sparar ingen energi på att bara utföra energideklarationer.
              Vore det inte bättre att lägga mer energi på just nämnda insatser?
            </seg>
          </u>
          <note n="fb95ab05">
            Anf. 141 SIW WITTGREN-AHL (s) replik:
          </note>
          <u who="dan_kihlstrom_63fd18" xml:id="i-0abd6842620d7c35-1" n="a13e8d02" prev="i-be4a9995a8c199e0-1">
            <seg n="97bee423">
              Fru talman! Det är ju det som är bra med regeringens programförklaring.
              Regeringen aviserar vad man vill göra. När det gäller individuell
              mätning är man inte riktigt klar över hur det ska gå till, så
              det vill man utforma. Det är också viktigt med rättvisesynpunkten
              när det gäller hur vi ska fördela kostnaderna.
            </seg>
            <seg n="731df8b0">
              Vidare tycker jag att det är jätteviktigt att jag som konsument
              i min trappuppgång kan se hur mycket energi som går åt i min trappuppgång
              eller i min svale. Likaså är det viktigt för den unga familjen
              som ska köpa ett hus att kunna se hur mycket energi som går åt
              eller om det går att göra något på energisidan som gör att man
              får ned kostnaden. Det tycker jag är viktigt för den enskilde.
              Men det är också viktigt från samhällets synpunkt att vi får ned
              energiförbrukningen och att vi kan gå mot det gröna folkhemmet.
              Det är viktigt för oss alla.
            </seg>
          </u>
          <note type="speaker" n="a5d8d3bf">
            Anf. 142 OWE HELLBERG (v):
          </note>
          <u who="owe_hellberg_0f771b" xml:id="i-3d44f984b943bb08-0" n="30a13800">
            <seg n="31bb4c77">
              Fru talman! Energin spelar en viktig roll i flera sammanhang,
              inte minst i boendet. Energianvändningen påverkar även miljön,
              tyvärr negativt. Det är därför bra att riksdagen nu pekar ut en
              färdriktning för energianvändningen i den byggda miljön.
            </seg>
            <seg n="4e72e1f3">
              Som flera har sagt svarar energianvändningen i våra lokaler och
              bostäder för ungefär 40 % av den totala energianvändningen. Det
              finns naturligtvis stora möjligheter till besparingar. Vänsterpartiet
              tycker dessutom att vi ska undvika att använda el för uppvärmning
              då det är en förädlad energiform som bör användas i tekniskt mer
              avancerade sammanhang.
            </seg>
            <seg n="07c38897">
              Betänkandet innehåller en rad förslag om vad som kan göras för
              att minska energianvändningen i våra bostäder och lokaler samt
              ett mål för hur mycket energi som ska sparas 20 % till år 2020
              och 50 % till år 2050. Vi tror att detta är fullt möjligt men
              hade gärna sett att även industrins lokaler omfattades av effektiviseringskraven.
            </seg>
            <seg n="f7163513">
              Den borgerliga alliansen vill inte prata i de termerna utan väljer
              i stället att tala om ett mål om lägre utsläpp av växthusgaser.
              Visst är det viktigt att minska utsläppen av växthusgaser. Men
              lika viktigt är att få ned energiförbrukningen för att minska
              beroendet av el, inte minst från kärnkraft.
            </seg>
            <seg n="bc85d5a9">
              En 40-procentig minskning av växthusgaser från bostadssektorn
              som bygger på mer kärnkraft eller utbyggd vattenkraft skulle vi
              i Vänsterpartiet naturligtvis säga nej till.
            </seg>
            <seg n="091bd182">
              Vänsterpartiet har verkat för ett förbud mot direktverkande el
              vid uppvärmning i permanentboende. Men i PBL-kommittén, där jag
              själv var ledamot, har jag kompromissat med majoriteten om att
              direktverkande el ska användas bara i undantagsfall, som ett komplement
              i fastigheter med mycket goda energivärden. Det tror jag att Miljöpartiet
              och Centerpartiet kommer att rätta sig efter om ett PBL-förslag
              kommer på riksdagens bord.
            </seg>
            <seg n="5e338871">
              Flera av de förslag till åtgärder som ska minska energianvändningen
              är inte färdigformulerade, utan det är ett fortsatt uppdrag för
              Boverket att jobba vidare med den saken. Vänsterpartiet ser det
              här som en utvecklingsprocess där större krav på energieffektivitet
              i takt med den tekniska utvecklingen kan ställas. Visst kommer
              sådana krav när det gäller energiförbrukning per kvadratmeter
              i nyproduktion. Men att redan nu gå så långt som Miljöpartiet
              vill är inte realistiskt, tror jag.
            </seg>
            <seg n="b23e6895">
              Vi i Vänsterpartiet kommer naturligtvis att bevaka vad som sker
              på alla områden som räknas upp i betänkandet och att ställa krav
              på kommande uppföljningar och utvärderingar i alla möjliga sammanhang.
            </seg>
            <seg n="cfd5c8c1">
              Fru talman! Redan 1995/96 var det många partier, inte minst Vänsterpartiet,
              som motionerade om att bostäder borde miljödeklareras. Motionerna
              vann bifall, och det blev ett tillkännagivande. Därför känns det
              mycket glädjande att vi nu, drygt tio år senare, kan lägga fram
              ett lagförslag i denna fråga. Vägen dit har varit lång, och det
              har inte varit lätt att precisera vad miljödeklarationen skulle
              innehålla detta dels på grund av tekniska problem när det gäller
              emissioner som uppstår i samband med fukt- och mögelproblem eller
              kemiska reaktioner mellan olika byggmaterial, dels för att inte
              göra den alltför komplicerad och kostnadskrävande.
            </seg>
            <seg n="a6339752">
              Vänsterpartiet har ställt upp på att den här deklarationen ska
              ha sin utgångspunkt i miljömålen för den byggda miljön och i EU-direktivet
              om energideklarationer. Vi hade gärna sett att den innehöll fler
              komponenter men medger att till exempel frågan om inomhusklimatet
              är en komplex fråga. Det här får bli en början på något som successivt
              byggs ut med fler faktorer när kunskapen blir bättre på olika
              berörda områden.
            </seg>
            <seg n="634a6edb">
              Det är bra att oberoende experter ska anlitas i samband med att
              energi- och miljödeklarationer genomförs därför att de har sakkunskapen
              men också sett i ett konsumentperspektiv där en oberoende information
              för en tilltänkt husköpare eller hyresgäst måste kännas tryggare
              än fastighetsägarens egna ord.
            </seg>
            <seg n="fb41ade2">
              Det är också bra att informationen ska registreras hos Boverket
              för att kunna användas i olika forskningssammanhang ett instrument
              för att till exempel följa upp de miljömål som riksdagen antagit.
            </seg>
            <seg n="e9bbfea3">
              Den borgerliga alliansen, i alla fall några av de partierna,
              som för tio år sedan var för de här miljödeklarationerna av bostäder
              är nu emot delar av lagstiftningen. Jag tycker att ambitionsnivån
              är för låg. Man vill inte göra mer än vad EU föreskriver eller,
              i klartext: man vill göra så lite som möjligt. Centerpartiet är
              dock ett undantag. Jag får väl önska dig, Rigmor, lycka till när
              det gäller kommande energiförhandlingar och energiöverenskommelser.
              Jag tycker nog att dina förslag stämmer mycket mer överens med
              vänstersidans förslag i de här frågorna.
            </seg>
            <seg n="c5ccc99d">
              Är det så här ni vill tillämpa EU-lagstiftning också i alla andra
              sammanhang? Det kan man fråga sig. Nej, Sverige ska naturligtvis
              vara en föregångare på miljöområdet och ta ett större ansvar än
              vad en lag tvingar oss till. Det måste ju vara utifrån vad vi
              själva vill göra.
            </seg>
            <seg n="c9cd4328">
              Aktörerna inom bostadssektorn har haft synpunkter på hur lagförslaget
              ska se ut men är ändå positiva till att det kommer en lagstiftning.
              Jag menar att utskottsmajoriteten har lyssnat på deras synpunkter
              och genom en väl avvägd formulering öppnat för att fastigheter
              med mycket goda energikvaliteter kan undantas från besiktningskravet
              om den oberoende experten tycker att det är rimligt.
            </seg>
            <seg n="5587e082">
              Flera av förslagen till beslut är kopplade till att preciseras
              mer i detalj i samband med regleringsbrev eller i föreskrifter
              från Boverket. Det gäller till exempel omfattningen av besiktningen
              eller hur energiprestanda ska fastställas detta för att få ett
              smidigt system anpassat till olika fastighetstyper och krav utifrån
              vilken typ av byggnad som avses.
            </seg>
            <seg n="80d7f6e9">
              Sammantaget kommer det här, och detta är det viktigaste, att
              sätta fokus på bostads- och lokalbeståndet till nytta för alla
              och inte minst för vår gemensamma miljö, naturligtvis utifrån
              målet att använda mindre energi.
            </seg>
            <seg n="7e226ff1">
              Fru talman! Då detta är min sista debatt och mitt sista offentliga
              framträdande i riksdagen vill jag passa på att tacka för de tolv
              år som gått. Jag vill tacka all personal för den fina service
              och professionella inställning som finns på denna stora arbetsplats.
              Jag vill tacka talmännen för ett gott arbete, för ert goda bemötande
              och förtjänstfulla ledning av debatter och andra aktiviteter i
              riksdagens kammare.
            </seg>
            <seg n="16ccb40a">
              Jag har varit bostadsutskottet trogen för att jag är intresserad
              av frågorna men också för att det råder en god stämning där. Det
              finns ett utskottskansli med stor kunskap och erfarenhet av våra
              frågor. Jag vill också tacka utskottets ledamöter. Visst har vi
              olika politiska ståndpunkter, vilka kanske är särskilt tydliga
              i bostadspolitiken. Men vi har ändå trevligt tillsammans när vi
              är ute och reser, möts på våra möten eller i andra sammanhang.
            </seg>
          </u>
          <note n="3dfcdf33">
            Fru talman! Med detta yrkar jag bifall till förslaget i utskottets
            betänkande i sin helhet.
          </note>
          <note type="speaker" n="5b0c2c4d">
            Anf. 143 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-cb47ad0c608a5a76-0" n="81ed60fe">
            <seg n="58fbba91">
              Fru talman! Jag ska genast tala om för mina energiska meddebattörer
              att detta inte är något inlägg i debatten. Jag vill deklarera
              det, så att ni inte begär repliker på mitt anförande.
            </seg>
            <seg n="7d58efa5">
              Vid detta sista sammanträde som bostadsutskottet figurerar i
              kammaren, i varje fall i den form det har i dag, vill jag framföra
              ett varmt tack. Det är viktigt att påminna oss alla om att det
              väl inte finns någon fråga i Sveriges riksdag som kryper så nära
              och till och med under skinnet på oss allesammans som boendefrågan,
              hur vi lever och hur vi bor.
            </seg>
            <seg n="a6300b22">
              Jag brukar alltid säga: Mitt hem är min borg. Varje gång jag
              har åkt till riksdagen under dessa åtta år jag har suttit i riksdagen
              har det varit en längtan tillbaka till mitt hem. Självfallet kommer
              dessa frågor inte att tystna i debatterna i Sveriges riksdag,
              även om debatterna kommer att ske i en annan form eller med ett
              annat namn för utskottet.
            </seg>
            <seg n="0ad55cf8">
              Jag vill passa på att rikta ett varmt tack till våra talmän och
              till kanslipersonalen. Lars Tysklind uttryckte det så roligt här.
              Han sade att han tackade för att ni hade formulerat det vi tänker.
              Jag tycker att det är väldigt imponerande att ni till och med
              vet vad vi tänker, så att ni kan formulera det. Vi vill tacka
              för ert fantastiska arbete.
            </seg>
            <seg n="a290633c">
              Jag vill tacka alla mina kolleger i bostadsutskottet. Jag önskar
              er alla en fantastisk sommar. När vi kommer tillbaka till riksdagen
              i höst ska vi se till att bostadsfrågorna får en framträdande
              roll i det nya civilutskottet. Vi vet att bostadsfrågorna är det
              som ligger närmast svenskarnas hjärtan. Tack ska ni ha!
            </seg>
          </u>
          <note n="0d67d115">
            Överläggningen var härmed avslutad.
          </note>
          <note n="d55e278e">
            11 § Uppskov med behandlingen av ärende
          </note>
          <note n="516a90d0">
            Föredrogs
          </note>
          <note n="28479843">
            Andre vice talmannen konstaterade att ingen talare var anmäld.
          </note>
          <note n="d8e93ae6">
            12 § Nya villkor för driftsstödet till dagstidningar
          </note>
          <note n="516a90d0">
            Föredrogs
          </note>
          <note type="speaker" n="11110c94">
            Anf. 144 HENRIK S JÄRREL (m):
          </note>
          <u who="henrik_s_jarrel_81383a" xml:id="i-c8c2e67b758fd8e6-0" n="49056622" next="i-c20e01d3833e7c0b-0"/>
          <note n="bdd203f9">
            Fru talman! I konstitutionsutskottets betänkande Nya villkor
            för driftsstödet till dagstidnignar sakbehandlas regeringens proposition
            med samma rubrik, och utskottsmajoriteten biträder med några smärre
            justeringar regeringens förslag.
          </note>
          <u who="henrik_s_jarrel_81383a" xml:id="i-c20e01d3833e7c0b-0" n="49056622" prev="i-c8c2e67b758fd8e6-0">
            <seg n="0e37a0c0">
              Från moderat synpunkt menar vi dels att regeringens uppdrag åt
              den pressutredning som i hög grad föregått propositionen knappast
              har varit att förutsättningslöst utreda verkan av de olika stödformerna
              utan snarare att putsa på dem, dels att presstödet i sina hittillsvarande
              former spelat ut sin roll. Vi anför därför i reservation nr 1
              några viktiga skäl för att avslå regeringens förslag.
            </seg>
            <seg n="44f9c859">
              Fru talman! Konkurrensverket studerade effekterna i stort av
              presstödet år 2003. Det konstaterade i rapporten Konkurrens och
              samarbete inom medierna samma år bland annat att presstödets ursprungliga
              syfte var att bevara ett stort utbud av olika dagstidningar på
              de lokala marknaderna och att det syftet knappast var uppfyllt.
              Uppköp och samgåenden har snarare resulterat i viss ägarkoncentration,
              och ägaren har likväl kunnat påräkna driftsstöd.
            </seg>
            <seg n="0b0781e5">
              Regelverket kan närmast sägas ha försvårat etableringen av nya
              tidningar och haft en konserverande effekt på tidningsmarknaden.
              Stödet utgår till tidningar utan utvecklingsmöjligheter som slentrianmässigt
              bara har anpassat sig till stödformerna utan att driva nödvändiga
              rationaliseringsåtgärder eller vidareutveckla sin produkt.
            </seg>
            <seg n="c879febd">
              Beträffande distributionsstödet noterade Konkurrensverket att
              dess utformning kan ha hindrat utvecklingen mot en mer rationell
              tidningsdistribution och bidragit till att företagen i ökad utsträckning
              anpassat sig efter stödformerna. De största stöden visar sig gå
              till de största tidningarna i de två största städerna.
            </seg>
            <seg n="1d59dcc1">
              Fru talman! Statskontoret har i ett remissvar till den senaste
              pressutredningen i fråga om det särskilda distributionsstödet
              på lördagar konstaterat att stödet inte givit avsedd effekt. Tidningsutgivarna
              menar att trots ett gott syfte har stödmodellen inte vara så lyckosam.
              Liknande erfarenheter redovisar Presstödsnämnden i statistik för
              åren 2003 och 2004.
            </seg>
            <seg n="1d16f29f">
              Den kommersiella mediebranschen utvecklas och förändras i snabb
              takt liksom också människors medievanor. Nya tekniker ser dagens
              ljus och öppnar för nya multimedieplattformar på vilka olika mediekällor
              kan samsas. Elektroniska nättidningar konkurrerar i allt högre
              grad med pappersdito.
            </seg>
            <seg n="3124b6ad">
              Vi har från moderat sida svårt att se att det numera skulle finnas
              rimliga skäl för staten att med i runda tal en halv miljard kronor
              årligen av skattemedel underhålla en del medieföretag på andras
              bekostnad. De skattefinansierade subventionerna tycks i stigande
              grad tillkomma redan vinstrika mediekoncerner, vilket givetvis
              rubbar konkurrensförutsättningarna för tidningar som saknar presstöd.
            </seg>
            <seg n="b4c2caa4">
              Det torde med andra ord finnas utrymme för själv- eller egenfinansiering,
              inte minst sedan man i ett pm från Dagspresskollegiet år 2003
              konstaterat att priset inte tycks ha avgörande betydelse för om
              ett hushåll håller sig med en tidningsprenumeration eller inte.
            </seg>
            <seg n="1db3aeda">
              Stödet tycks också snedvrida konkurrensförhållandena på marknaden
              för civiltryck, om man får tro vad Grafiska Företagens Förbund
              anfört i skrivelse till den senaste pressutredningen.
            </seg>
            <seg n="05840e92">
              Fru talman! Det är således hög tid att påbörja avvecklingen av
              presstödets olika former. Jag ber därför att få yrka bifall till
              reservation nr 1.
            </seg>
            <seg n="722865e9">
              Fru talman! Eftersom detta anförande också torde vara mitt jumboanförande
              i Sveriges riksdag, icke blott efter denna mandatperiod utan efter
              fyra mandatperioder och 15 år, skulle jag gärna vilja passa på
              tillfället genom att rikta ett varmt tack till utskottskamrater,
              till andra riksdagsledamöter och kolleger, till talmännen för
              goda insatser, till utskottskanslier i de utskott där jag haft
              förmånen att verka och till Rikdagsförvaltningen med alla sina
              förgreningar.
            </seg>
            <seg n="276ae282">
              Jag tittar inte minst på riksdagsstenograferna, som utför ett
              stort arbete genom att tolka vad vi säger, och vad vi inte säger
              ibland. Jag vill inte minst tacka riksdagens internationella kansli,
              som jag har haft förmånen att samarbeta en del med genom IPU-engagemanget.
              Jag vill tacka vaktmästare, lokalvårdare och alla andra som servar
              oss riksdagsledamöter, och inte minst har servat mig under alla
              dessa år.
            </seg>
            <seg n="8fdb8b3e">
              Det ha varit en stor glädje och mycket intressant och lärorikt
              att ha fått förmånen att vara ledamot av Sveriges lagstiftande
              församling. För det vill jag verkligen rikta ett varmt och hjärtligt
              tack till alla dem som jag haft förmånen att komma i kontakt med.
            </seg>
          </u>
          <note type="speaker" n="dc7d58ac">
            Anf. 145 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-90092a0af4cdc9b1-1" n="8149dee4" next="i-0a0f6a44ad47cd05-1">
            <seg n="c9e42aba">
              Fru talman! Eftersom Folkpartiet vill inleda en omedelbar avveckling
              av presstödet är det vår mening att riksdagen bör avvisa regeringens
              proposition som gäller nya villkor för driftsstödet till dagstidningar.
              Det här framgår av våra reservationer, som jag står bakom. Jag
              yrkar bifall till reservation nr 2.
            </seg>
            <seg n="e4bbf421">
              Vi ser, fru talman, ingen anledning att genomföra någon av de
              här åtgärderna under den tid som stödet bara kommer att finnas
              kvar i begränsad omfattning. Den del som Folkpartiet inte vill
              avveckla i första steget är distributionsstödet. Det omfattas
              inte heller av propositionen.
            </seg>
            <seg n="35204d40">
              Folkpartiet har länge drivit frågan om presstödets avveckling.
              Stödet infördes i en tid när tryckta medier hade en dominerande
              ställning när det gällde nyheter, debatt och opinionsbildning.
              En minskning av antalet utgivna tidningar såg därför ut att utgöra
              ett långsiktigt hot mot ett av demokratins viktigaste fundament.
              Farhågorna var redan då överdrivna.
            </seg>
            <seg n="3b0dd6c6">
              Mediemarknaden har ändrats radikalt. När presstödet infördes
              hade Sverige just fått sin andra tv-kanal. Det fanns en eller
              två tv-kanaler och alla tittade på den ena eller den andra. Numera
              har vi som bekant en uppsjö av tv-kanaler. Flera erbjuder något
              slags samhällsinriktade program och når huvuddelen av befolkningen.
              Stora delar nås av ännu fler tv-sända samhällsprogram via smalare
              nischkanaler, som ju får en allt större täckning. Flera nya kanaler
              med samhällsinriktning tillkommer ständigt.
            </seg>
            <seg n="8c26219b">
              Gränser suddas alltså ut i medielandskapet. I dag har så gott
              som alla nyhetstidningar och samhällsinriktade magasin en webbsida
              med aktuell nyhetsbevakning. Det är inte bara som ett komplement
              till papperstidningarna utan som en självständig nyhetsproduktion
              inom verksamheten. På nätet finns också nyhetsmedier och debattforum
              som aldrig produceras i pappersformat men som når lika många,
              och kanske till och med fler, läsare än de traditionella dagstidningarna
              gör. Helt reklamfinansierade nyhetstidningar som delas ut gratis
              får en allt större betydelse och läses framför allt av yngre människor.
            </seg>
            <seg n="13ca03c1">
              Fru talman! Utvecklingen gör alltså att presstödet har överlevt
              sig självt. Dess effekter i dag är framför allt att subventionera
              vissa tidningar. Därmed ändras förutsättningarna för främst den
              lokala annonsmarknaden. Argumentet att presstödet behövs för att
              garantera mångfalden ter sig mot den bakgrunden som ihåligt.
            </seg>
            <seg n="e71566de">
              Också dagspressen har förändrats under den tid som presstödet
              har funnits. Presstödet har inte kunnat hindra en omstrukturering
              av marknaden som har lett till att många tidningar har lagts ned.
              Samarbete som på 70-talet var otänkbart har växt fram. Den här
              positiva utvecklingen måste fortsätta. En viktig nackdel med stöd
              och subventioner som vi liberaler varnar för är att branscher
              lätt låses fast i gamla lösningar. Stöd kan ofta motverka en nödvändig
              förnyelse.
            </seg>
            <seg n="55137e5f">
              Tidningar som är bra på att möta läsarnas önskemål måste slåss
              mot konkurrenter med statliga pengar i ryggen. Det här skapar
              inte positiva drivkrafter.
            </seg>
            <seg n="8ac70650">
              Fru talman! Vi är alla överens om värdet av mediernas oberoende
              ställning. Det liberala skälet att vara emot presstöd är att stöd
              alltid skapar beroende. När ett oberoende är så fundamentalt som
              när det gäller mediernas roll för den fria debatten är det ett
              mycket tungt vägande skäl för att helt enkelt inte ha något stöd
              alls.
            </seg>
            <seg n="e88a70de">
              Fru talman! Det finns alltså starka skäl för att avskaffa presstödet.
              Därför vill jag att propositionen avslås i sin helhet.
            </seg>
          </u>
          <note n="38ac8824">
            Ajournering
          </note>
          <note n="d4866427">
            Kammaren beslutade kl. 15.54 på förslag av andre vice talmannen
            att ajournera förhandlingarna till kl. 18.00.
          </note>
          <u who="helena_bargholtz_9ffc2b" xml:id="i-0a0f6a44ad47cd05-1" n="8149dee4" prev="i-90092a0af4cdc9b1-1">
            <seg n="e1e64c58">
              Återupptagna förhandlingar
            </seg>
          </u>
          <note n="23eb13a6">
            Förhandlingarna återupptogs kl. 18.00.
          </note>
          <note n="a61038f0">
            12 § (forts.) Nya villkor för driftsstödet till dagstidningar
            (forts. KU40)
          </note>
          <note type="speaker" n="0cdeacde">
            Anf. 146 HELENE PETERSSON (s):
          </note>
          <u who="helene_petersson_b88ea5" xml:id="i-48037944848ab118-0" n="2a8041a7">
            <seg n="af3cb2e0">
              Herr talman! Hur ser morgondagens nyheter ut? Det vet vi inte,
              men vi vet att de under en överskådlig framtid kommer att publiceras
              som papperstidningar. Tekniken går visserligen framåt. I dag kan
              du läsa dina nyheter på många olika sätt, men trots det läser
              81 % av Sveriges befolkning dagligen en papperstidning. Den procentsatsen
              har varit nästan konstant under 25 år.
            </seg>
            <seg n="8f6a4b3a">
              Ett av uppdragen som Presskommittén hade var att titta på olika
              sätt att producera och distribuera dagstidningar. Kommittén kom
              fram till att även om andra sätt att få tillgång till sitt dagliga
              blad ökar, kommer den tryckta tidningen att ha en framträdande
              plats även på morgondagens köksbord.
            </seg>
            <seg n="6450efc4">
              Behövs då presstöd? Ja, det var kommitténs majoritets slutsats.
              Det är även regeringens slutsats, och det är också fem partiers
              inställning i konstitutionsutskottet.
            </seg>
            <seg n="a661eddc">
              Sverige har världsrekord i antalet tvåtidningsorter. Det är ett
              rekord att värna om. Presstödet är en viktig insats för att behålla
              mångfald och stödja det demokratiska uppdrag som medierna i stort,
              och dagstidningar i synnerhet, har. Det ger en möjlighet för många
              orter att behålla fler än en tidning och på så sätt få bredd på
              samhällsengagemanget, få fler perspektiv på händelser och bredda
              det demokratiska ansvaret. Det är viktigt med många röster i debatten.
            </seg>
            <seg n="02f0d5dd">
              Gränsen för vad en tidningsprenumeration kan kosta är i de flesta
              fall nådd. Höjs priset tvingas fler och fler att välja bort tidningen.
            </seg>
            <seg n="f806a1c4">
              Men det finns ett hot mot mångfalden i medierna. Det är den trend
              vi ser med en allt större ägarkoncentration på dagstidningssidan,
              och det handlar också om att samma ägare köper upp olika slags
              medier och på så sätt får en bred påverkan på vilka nyheter som
              publiceras eller sänds.
            </seg>
            <seg n="2a4a3c4d">
              Vi har valt att inte lagstifta om någon gräns för hur stort det
              enskilda ägandet får vara, och det är bra så länge vi inte behöver
              det. Men det är något att vara observant på i framtiden.
            </seg>
            <seg n="5a87a17e">
              Vi har sett att fler och fler tidningar med en mindre upplaga
              blir uppköpta av den största tidningen på orten och att samarbetet
              ökar. Det är bland annat av den anledningen som vi i dag lägger
              fram förslaget om att varje tidning som uppbär presstöd ska ha
              ett eget redaktionellt material på minst 55 %. Det är en liten
              ökning från tidigare 51 %, men det är framför allt en markering
              för att säkerställa att fusionerade tidningar även i fortsättningen
              ska fungera som två olika editioner. Tidningen ska också ha en
              egen ansvarig utgivare och en egen oberoende redaktion.
            </seg>
            <seg n="0438228a">
              Uppdraget till kommittén var också att se över möjligheterna
              att stimulera startandet av nya tidningar och att stimulera upplageökningar.
              Därför är trappan av ökat stöd och det sänkta ingångssteget för
              presstöd till 1 500 exemplar viktiga saker för många tidningar.
              En sänkning med 500 abonnenter stimulerar nyetableringar och bidrar
              på så sätt till ökad mångfald. Att vi ökar möjligheten till marknadsföring
              från en till fem gånger per år är också en insats för att en tidning
              ska få fler abonnenter och på det sättet främja nyhetsspridning
              och öka opinionsbildningen.
            </seg>
            <seg n="a397156a">
              Vi föreslår också en uppräkning av stödet med 10 % förutom till
              storstadspressen där det sänks med 4 ½ miljon under en treårsperiod.
            </seg>
            <seg n="edbe1dbd">
              Presstödet har även i framtiden en roll för att bibehålla mångfald
              och stödja demokratin. Med detta, herr talman, vill jag yrka bifall
              till förslaget i betänkandet och avslag på samtliga reservationer
              och motioner.
            </seg>
          </u>
          <note type="speaker" n="8ffd41ad">
            Anf. 147 HENRIK S JÄRREL (m) replik:
          </note>
          <u who="henrik_s_jarrel_81383a" xml:id="i-3c49ea7774ea9880-0" n="49056622">
            <seg n="5e717a2b">
              Herr talman! Jag noterar att Helene Petersson nämner att regeringen
              och en majoritet i Presstödskommittén och i KU står bakom förslaget.
              Men jag tvingas tyvärr konstatera att den mångfald i opinionsbildning
              som även vi moderater tycker är av godo, tyvärr har sjunkit när
              det gäller antalet pressröster om man tittar på sammanslagningsfrekvenser,
              uppköp och så vidare. Det har inte skett tack vare presstödet
              utan snarare på grund av det. Presstödet har, genom sina olika
              utformningar, snarare konserverat ett beteende hos tidningsledningar
              att inte arbeta med utveckling av sin produkt och så vidare. Man
              har snarare anpassat sig till stödformerna och många gånger vilat
              i trygghet i att de utgår. Man har inte gjort så mycket mer åt
              det. Dessutom har det snedvridit och rubbat konkurrensförutsättningarna,
              inte minst för de tidningar som inte uppbär presstöd. Erfarenheten
              visar att det mest är redan vinstrika mediekoncerner som uppbär
              just presstöd. Vi moderater menar att det är frågan om inte presstödets
              i grunden, från början, positiva syfte har förfelats. Vi tycker
              att erfarenheten visar det.
            </seg>
          </u>
          <note type="speaker" n="faf845b3">
            Anf. 148 HELENE PETERSSON (s) replik:
          </note>
          <u who="helene_petersson_b88ea5" xml:id="i-48037944848ab118-1" n="2a8041a7">
            <seg n="d941548c">
              Herr talman! Vi kan inte backa tillbaka och jämföra med vad som
              hade hänt om presstödet inte hade funnits. De signaler som vi
              har fått under resans gång är ju att vi definitivt inte hade haft
              så många tidningar kvar i dag som vi ändå har om vi inte hade
              haft presstödet.
            </seg>
            <seg n="a11d4a1e">
              Det som oroar mig, och det sade jag i mitt anförande också, är
              den sammanslagning och det uppköpande som sker av de mindre tidningarna.
              Man har sagt att man inte klarar att behålla den lilla tidningen.
              För att man ska kunna klara det går man ihop med en stor. Den
              stora tidningen köper upp den lilla. Men alternativet hade kanske
              varit att den lilla tidningen över huvud taget inte hade funnits
              kvar.
            </seg>
            <seg n="e4288790">
              Jag tycker också att det stora problemet är ägarkoncentrationen.
              Vi har haft många diskussioner om det. Där är det egna redaktionella
              materialet en av de saker som vi tycker att det är väldigt viktigt
              att bibehålla. Sedan kan man samarbeta om tryckning och på vissa
              andra områden, men det gäller framför allt att behålla redaktionen
              och det journalistiska materialet.
            </seg>
          </u>
          <note type="speaker" n="296da79e">
            Anf. 149 HENRIK S JÄRREL (m) replik:
          </note>
          <u who="henrik_s_jarrel_81383a" xml:id="i-3c49ea7774ea9880-1" n="49056622">
            <seg n="77b1b758">
              Herr talman! Jag tillåter mig att citera vad Konkurrensverket
              anförde i sitt pm Konkurrens och samarbete inom medierna år 2003.
              Där hette det: Stödet har knappast uppfyllt sitt ursprungliga
              syfte att bevara ett stort utbud av olika dagstidningar på de
              lokala marknaderna. De modeller för tidningssamgåenden som vuxit
              fram på senare tid tillförsäkrar köparen driftsstöd fastän förvärvet
              leder till en ökad ägarkoncentration. Reglerna för stödet kan
              antas försvåra etableringen av nya tidningar och kan ha haft en
              konserverande effekt på tidningsmarknaden.
            </seg>
            <seg n="9cf3e974">
              Vidare anför Konkurrensverket: Stödstrukturens utformning kan
              således ha hindrat utvecklingen mot en mer rationell tidningsdistribution
              och bidragit till att företagen i ökad utsträckning anpassat sig
              efter stödformerna.
            </seg>
            <seg n="74ce4bed">
              Herr talman! Det är väl ändå ord så goda som några om att när
              man tittar närmare på det här har mångfalden faktiskt inte ökat.
              Ägarkoncentrationen har ökat, och det är redan ganska välmående
              företag som också åtnjuter stödet.
            </seg>
            <seg n="ca5cb5af">
              Det här tycker vi talar sitt tydliga språk om att presstödet
              har överlevt sig själv. Det måste finnas någon annan form. Med
              beaktande av att utvecklingen inom medierna, inte minst de elektroniska,
              går så snabbt, att vi får fler och fler nättidningar och så vidare
              menar vi att det snarare är marknaden som får sköta mångfalden
              också i fortsättningen.
            </seg>
          </u>
          <note type="speaker" n="7e026e71">
            Anf. 150 HELENE PETERSSON (s) replik:
          </note>
          <u who="helene_petersson_b88ea5" xml:id="i-48037944848ab118-2" n="2a8041a7">
            <seg n="ee2adaa0">
              Herr talman! Vi kommer med all säkerhet att återkomma till en
              debatt om nättidningar. Henrik kommer väl inte att vara med i
              den debatten. Vi får se om jag kommer att vara det. Det är ju
              i alla fall en sak som kommer att återkomma. Det har vi inte med
              här. Det är ett av de områdena som kommer att expandera det tror
              jag med all säkerhet. Samtidigt sade Presskommittén och de undersökningar
              vi gjorde också att vi inte kommer att vara utan en papperstidning
              och det sätt som folk vill läsa sina tidningar. Det är ju att
              hålla en tidning framför sig och kunna ta den med sig när man
              åker. Jag tror alltså inte att vi behöver vara oroliga för att
              den kommer att försvinna, även om de elektroniska tidningarna
              ökar.
            </seg>
            <seg n="3330c20c">
              Jag kan också citera, och jag citerar från Östersundsfusionen,
              som var en av de sista fusionerna. Man säger: Det är aldrig bra
              med för stark mediekoncentration, men eftersom alternativet hade
              varit nedläggning är det här ändå en bra lösning. Det är väl vad
              vi tycker allihopa, egentligen. Jag tycker inte att det är bra
              att man köper upp så att det blir samma ägare, och jag tycker
              att vi ska vara väldigt observanta på att ägarkoncentrationen
              inte blir väldigt stor. Vi har i dag vissa som har uppåt 27 %.
              Bonniers äger ju 27 % av dagstidningsupplagan. Av landsortstidningarna
              ägs i princip 50 % av sex ägare. Jag ser också det som bekymmersamt,
              men jag ser ändå att presstödet definitivt har en roll att spela.
              Det hade blivit ännu sämre om vi inte hade haft presstödet det
              är min övertygelse.
            </seg>
          </u>
          <note type="speaker" n="4c452893">
            Anf. 151 INGVAR SVENSSON (kd):
          </note>
          <u who="ingvar_svensson_838b4e" xml:id="i-2071caa4c6f0124e-0" n="680c58d2">
            <seg n="fa560e7c">
              Herr talman! Dagspressen har ju haft en enorm betydelse under
              ett antal hundra år för att skapa opinion och även för att sprida
              information. Det har varit av oerhörd betydelse. Nu har många
              sagt att dagspressen håller på att dö ut i konkurrensen med etermedier,
              Internet, och så vidare olika elektroniska tjänster. Pressen är
              dock fortfarande väldigt livskraftig. Jag tror att vi kommer att
              få dras med den ytterligare ett tag.
            </seg>
            <seg n="9445d193">
              Själv är jag vad man kan kalla en tidningoman. Jag blir oerhört
              frustrerad om jag inte får mina morgontidningar på morgonen. Det
              är nästan kaos i mitt liv om de uteblir av någon anledning. Nu
              har jag blivit lite äldre, men förr i tiden lyckades jag få upp
              min adrenalinhalt till ganska höga nivåer.
            </seg>
            <seg n="3612e5a2">
              Jag tror att presstödet har haft en stor betydelse för mångfalden.
              Man kan stirra sig blind på de olika politiska ledarsidorna och
              så vidare och säga att det kanske har varit en övervikt, men som
              pressen har utvecklats så är ju nyhetsförmedlingen den stora biten.
              Där har man ofta politiskt oberoende redaktioner som arbetar.
              Jag tror att det har varit av betydelse för mångfalden att presstödet
              har funnits.
            </seg>
            <seg n="6f093acd">
              Någon jag tror att det var Mats Svegfors sade att presstödet
              är ett slags infrastruktur som ska jämföras med järnvägar och
              vägar när det gäller samfärdsel. Här finns och har funnits ett
              betydelsefullt stöd för att få en mångfald i utbudet.
            </seg>
            <seg n="958e5c04">
              I den proposition och det betänkande som vi nu behandlar gör
              man inte så våldsamma justeringar. Man justerar upp presstödet
              på rimliga nivåer, och man förändrar regelverket, i synnerhet
              för fådagarstidningar, som ju faktiskt är en växande och, tror
              jag, betydelsefull flora när det gäller dagspressen. Man underlättar
              för att man får en mera enhetlig syn på de här tidningarna än
              vad det har varit tidigare då man har haft sviktbrädor och skillnader
              mellan lokala fådagarstidningar och riksspridda fådagarstidningar.
            </seg>
            <seg n="e4b0f08d">
              Herr talman! Vi har visserligen synpunkter på presstödet på längre
              håll. Vi tror att man måste utjämna skillnaderna mellan stödet
              till landsortspressen och storstadstidningarna, och vi tror också
              att man måste hitta regelverk där de fusionerade tidningarna inte
              på sikt uppbär presstöd utan där man får regler som gynnar sammanslagningar
              men som så småningom också fasar ut presstödet.
            </seg>
          </u>
          <note n="1c83f7ec">
            Jag yrkar bifall till förslaget i betänkandet.
          </note>
          <note n="0d67d115">
            Överläggningen var härmed avslutad.
          </note>
          <note n="9b15590b">
            13 § Svenskt deltagande i en EU-ledd militär förstärkningsstyrka
            till stöd för FN-insatsen i Demokratiska republiken Kongo
          </note>
          <note n="516a90d0">
            Föredrogs
          </note>
          <note type="speaker" n="d2991e93">
            Anf. 152 CARINA HÄGG (s):
          </note>
          <u who="carina_hagg_47dc40" xml:id="i-f9cf4e9551ad6efe-0" n="425c55c5" next="i-400451f094dbfc0e-0">
            <seg n="a9cf3faa">
              Herr talman! Jag vill börja med att yrka bifall till förslaget
              i betänkandet som det sammansatta utskottet har producerat och
              avslag på reservationen.
            </seg>
            <seg n="8c08d264">
              Herr talman! I min bokhylla har jag en bok som heter Med FN i
              Kongo Sveriges medverkan i den fredsbevarande operationen 19601964
              , skriven av Nils Sköld. Den har jag fått genom Karl-Olof Fransson
              i Månsarps försorg. Karl-Olof är FN-veteran från Kongo och fortfarande
              engagerad i FN-frågor. Det beslut vi ska ta här i dag är på något
              sätt en fortsättning på hans och hans kamraters insats den gången,
              och även insatsen från dem som har varit utsända från Sverige
              under de två missioner som vi tidigare under mandatperioden har
              fattat beslut om. De glömmer aldrig Kongos folk och den insats
              som har gjorts, men under lång tid såg det internationella samfundet
              bort från Kongos folks lidande och behov av stöd utifrån. Vi vet
              att landet under lång tid också hette Zaire.
            </seg>
            <seg n="5d497c5b">
              I bokens inledning står det: Från början avsåg insatsen att ge
              Kongo det militära och tekniska bistånd som behövdes med hänsyn
              till det militära ingripandet från belgisk sida och att viktiga
              samhällsfunktioner kollapsat. På grund av de kaotiska och komplexa
              inre förhållandena i landet fick FN sedan ta på sig uppgifter,
              som gick långt utöver vad man normalt inräknar i en fredsbevarande
              operation. Det står också: Lumumba och Gizenga ville skapa en
              centraliserad enhetsstat. Kalonji och Tshombe arbetade för ett
              mycket löst sammanfogat kongolesiskt statsförbund medan Kasavubu
              och Mobutu intog en mellanställning.
            </seg>
            <seg n="89a3205a">
              Mycket av det här som man redan då skissade på och speglade kan
              vi också märka i dagens kongolesiska verklighet.
            </seg>
            <seg n="de617187">
              Den 18 juni 1960 sade utrikesminister Östen Undén i ett radioeko
              bland annat: Det är ett ansvarsfullt uppdrag den svenska truppen
              får, men vi tvivlar inte på att den ska fullgöra uppgiften som
              den gjort med uppdraget i Gaza-området. Att precisera uppgiftens
              innebörd är inte så lätt. Meningen är inte att truppen ska delta
              i strider eller verka för något politiskt program eller blanda
              sig i de inre förhållandena.
            </seg>
            <seg n="c02b1e07">
              Det man bland annat ser i boken jag nämnde är en bild av hopsamlandet
              av undangömda vapen i samarbete med ANS-bataljon. Man genomförde
              alltså en avväpning, och det är en fråga som fortfarande också
              är aktuell. Vi vet att bakgrunden till den senaste konflikten
              är vapeninflödet och att vapenembargot inte har fungerat som avsett
              var. I boken ser vi också att rötterna till de konflikter som
              ofta benämns Afrikas världskrig under senare år finns att hitta
              i historien. Man möter samma problem, men situationen är både
              värre och mer förhoppningsfull i dag.
            </seg>
            <seg n="b9bca1ce">
              Hoppet är att man organiserat och genomfört en folkomröstning
              om konstitutionen. Nu ska vi ta nästa steg genom att hålla allmänna
              val i detta närmast väglösa land där inget underhåll av infrastrukturen
              gjorts sedan 60-talet och med en många gånger närmast frånvarande
              administration. Det i sig är en organisatorisk utmaning. Före
              folkomröstningen hade man inte kunnat hålla val på 40 år.
            </seg>
            <seg n="95187842">
              År 1960 hade Kongo 14 miljoner invånare. Den senaste siffra som
              jag funnit anger invånarantalet till mellan 50 och 60 miljoner
              varav hälften är under 15 år.
            </seg>
            <seg n="71804198">
              De tidigare insatser som denna kammare beslutat om har varit
              viktiga bidrag till förutsättningarna för att valet nu närmar
              sig och för att vi ska kunna göra den aktuella insatsen. Det finns
              dock starka egenintressen av att läget i Kongo, eller i varje
              fall i delar av Kongos territorium, inte stabiliseras. Dessa intressen
              vill behålla kontrollen över naturresurserna eftersom de ger stora
              inkomster.
            </seg>
            <seg n="ed83bff9">
              Jag har varit mycket orolig för att det funnits, och fortfarande
              finns, intressen som vill störa valprocessen bland annat i Kivuprovinsen
              i den östra delen av landet. Man vill behålla makten och inflytandet,
              långt borta från huvudstaden. Jag hoppas att den oron inte kommer
              att besannas efter genomförandet av den framgångsrika folkomröstningen.
              Den oro som jag ger uttryck för visar på problemets omfattning
              och på historiens bittra erfarenheter hos det kongolesiska folket.
              Men det finns också mycket hopp.
            </seg>
            <seg n="02229146">
              När vi, en grupp svenska parlamentariker, besökte talmannen i
              Kongos parlament, Olivier Kamitatu, underströk han vikten av att
              kunna lösa säkerhetsfrågan så att människorna kan gå och rösta.
              I östra Kongo hade man märkt att matbristen delvis berodde på
              att kvinnor helt enkelt inte vågade gå ut på fälten eftersom de
              var rädda för att bli våldtagna. Det är nämligen kvinnorna som
              står för matproduktionen, för skördandet. På ett sjukhus mötte
              vi svårt skadade kvinnor som utsatts för detta våld.
            </seg>
            <seg n="52ab307d">
              Att genomföra val i ett sådant land kräver särskilda förutsättningar,
              och det är lätt att förstå talmannens oro. Den är befogad. Därför
              känns det viktigt att kunna hjälpa till så att folk får möjlighet
              att rösta och kan påbörja vägen tillbaka till ett normalt liv
              och till demokrati och mänskliga rättigheter. Kongos befolkning
              måste få hjälp på den vägen. Därför behövs det fler som är aktiva
              och ger stöd inte de gamla kolonialintressenterna, vapenmånglarna
              och de som traktar efter mineraler och ädelstenar.
            </seg>
            <seg n="3232c01f">
              Jag välkomnar att det gjorts besök från svensk sida. Det är viktigt
              att svenska politiker och företrädare för den svenska regeringen
              finns på plats. Nu senast besökte Carin Jämtin området. Det är
              mycket positivt. Det är lättare att driva dessa frågor om vi själva
              varit närvarande på platsen. Att som riksdagsledamot tillsammans
              med kollegerna i kammaren få ta sin del av ansvaret och sända
              i väg svenska män och kvinnor för att därigenom skapa förutsättningar
              för en fredlig och demokratisk utveckling är något som vi måste
              ta på stort allvar, och vi tar det också på stort allvar. Vi kan
              dock aldrig utesluta att något kan gå fel. Vi kan aldrig förutsäga
              vad som kan hända i detta väldiga land, ett land av Västeuropas
              storlek.
            </seg>
            <seg n="dea8064c">
              Vi vet att 18 svenskar omkom i Kongo på 60-talet. Det har varit
              många missioner sedan dess. Vi har i färskt minne de tragiska
              händelserna i Afghanistan. Det är ett stort ansvar som vi tar
              på oss. Vi har lyssnat noga på de föredragningar som vi fått från
              inte minst Försvarsmakten. Vi har varit noga med att ställa följdfrågor
              för att förvissa oss om att vi tillsammans med myndigheterna gör
              vad vi kan för att säkerställa operationen. Det är viktigt att
              göra det för den svenska befolkningens skull och för Kongos folk.
            </seg>
            <seg n="1c5ce4d4">
              Jag vill tillägga att vi måste se den här insatsen även i ett
              bredare sammanhang. Vi har gett bistånd för att valprocessen ska
              kunna genomföras. Förra året gav vi humanitärt bistånd för 100
              miljoner. Vi gör insatser på många olika plan. Tillsammans bidrar
              de till att valprocessen kan genomföras, men också till att utfallet
              från den ska bli så bra som möjligt.
            </seg>
            <seg n="26bf6ded">
              Låt mig tillägga att jag är mycket glad över att skrivningen
              om resolution 1325 är så tydlig i betänkandet samt över att den
              kommer att följas upp.
            </seg>
            <seg n="1c1dd58e">
              Allra sist: Vi måste också tänka på grannlandet Kongo-Brazzaville.
              Skulle det uppstå oroligheter måste vi vara medvetna om att det
              är ett mycket fattigt och utsatt land som kan dras in i konflikterna,
              inte minst i form av flyktingströmmar över Kongofloden. Jag hoppas
              dock innerligt att vi inte behöver se en sådan utveckling. De
              nu aktuella insatserna kommer att bidra till att förhindra det.
            </seg>
            <seg n="a3d16249">
              Det här känns väldigt ansvarsfullt och väldigt bra. Jag ser fram
              emot att kunna följa valet, om än på avstånd.
            </seg>
          </u>
          <note n="3311d177">
            Anf. 153 GUNILLA CARLSSON i Tyresö (m):
          </note>
          <u who="carina_hagg_47dc40" xml:id="i-400451f094dbfc0e-0" n="425c55c5" prev="i-f9cf4e9551ad6efe-0">
            <seg n="c1c9dce8">
              Herr talman! I dag pågår ett stort antal konflikter runtom i
              världen. Många av dessa utspelar sig på den afrikanska kontinenten
              där miljoner civila under de senaste åren dödats i olika inbördeskrig
              och regionala konflikter. Orsakerna varierar, men många gånger
              handlar det om kampen om resurser, maktmissbruk eller etniska
              motsättningar. Ett viktigt kännetecken är att det främst är civila
              som drabbas, inte minst kvinnor och barn. De dödas, våldtas och
              lemlästas. Ett annat är att de överlevande tvingas leva i omfattande
              misär och djup fattigdom.
            </seg>
            <seg n="95191314">
              Konflikten i Demokratiska republiken Kongo räknas som en av de
              värsta konflikterna sedan andra världskriget. Sedan år 1997 har
              miljoner människor dödats till följd av kriget. En absolut majoritet
              av offren har varit civila. Många har varit barn. Den humanitära
              situationen är fortsatt mycket allvarlig. Så många som tusen människor
              dör dagligen av konfliktrelaterade orsaker som infektioner och
              undernäring, men också på grund av fortsatta våldsamheter. Det
              är förfärligt och svårt att sätta ord på denna djupa tragedi.
            </seg>
            <seg n="489810cd">
              Fredsprocessen har gjort viktiga framsteg, men den är skör och
              utmaningarna många. De väpnade konflikter som pågått i de östra
              delarna av landet inverkar allvarligt på den humanitära situationen.
              Krig och konflikter i grannländerna har dessutom försvårat läget.
              Sommarens och höstens val i Kongo kan vända utvecklingen, men
              vi får inte vara naiva. Det kan också leda till ökad spänning
              och oroligheter.
            </seg>
            <seg n="111cb77f">
              Det är viktigt att Sverige kan vara med och bidra till en bättre
              situation i Kongo. Riksdagen ska nu fatta beslut om en styrka
              om max 200 personer under en begränsad period. Ett 70-tal svenska
              soldater och befäl planeras delta i den EU-ledda militära styrkan
              i Kongo för att främja säkerheten i samband med valet som förutses
              äga rum den 30 juli.
            </seg>
            <seg n="515a6463">
              Jag vill å Moderaternas vägnar yrka bifall till det sammansatta
              utrikes- och försvarsutskottets förslag i betänkandet UFöU2. Vi
              ställer oss till fullo bakom de män och kvinnor som nu är beredda
              att göra en icke helt ofarlig och beundransvärd insats för gemensam
              säkerhet och utveckling.
            </seg>
            <seg n="d2e79680">
              Herr talman! Det internationella samfundet har ett ansvar att
              ingripa när det begås grova övergrepp och våld mot civilbefolkningen.
              Det måste gälla oavsett om det sker i Darfur, Kongo eller Kosovo.
              För Sveriges del handlar det om att visa internationellt engagemang
              genom att bidra till att främja fred och säkerhet globalt och
              i vårt närområde.
            </seg>
            <seg n="1e977223">
              Vi kan inte lämna pågående och begynnande konflikter åt deras
              öde. Vi kan inte vara passiva när det begås allvarliga brott mot
              de mänskliga rättigheterna. Det är därför positivt att FN fattat
              beslut om vår skyldighet att skydda civilbefolkningen mot massiva
              övergrepp. I en global värld är det centralt att vi har förmåga
              att ingripa militärt och civilt och agera långt utanför vårt eget
              lands gränser samt att tillsammans med andra kunna bidra till
              att öka säkerheten. Genom att öka säkerheten i världen ökar vi
              också vår egen säkerhet.
            </seg>
            <seg n="14627038">
              Det finns ett växande behov av internationella insatser på olika
              håll i världen, och efterfrågan från FN, EU och Nato vad gäller
              Sveriges medverkan fortsätter att vara stor. Sverige behöver en
              nationell strategi som vägledning för hur vårt deltagande i internationella
              operationer bör utformas framöver, var och hur vi kan göra bäst
              nytta för att främja säkerhet och utveckling.
            </seg>
            <seg n="1729f0c3">
              Vi ser i dag hur säkerhetsarrangemangen och samordningen av utvecklingssamarbetet
              blir allt viktigare. Det gäller inte minst Kongo. Alltför ofta
              når den humanitära hjälpen inte fram. Ofta handlar det om att
              säkerhetsläget i mottagarlandet är alltför allvarligt och att
              biståndsarbetarnas säkerhet inte kan garanteras. Men det handlar
              också om att det finns mörka krafter som gagnas av att det råder
              fortsatt instabilitet i landet och som direkt eller indirekt försvårar
              eller förhindrar den humanitära hjälpen att nå fram. Inte minst
              i dessa sammanhang kan våra soldater göra viktiga fredsfrämjande
              insatser.
            </seg>
            <seg n="50c47d94">
              Herr talman! Det finns nu en öppning om att få till stånd en
              positiv utveckling i Demokratiska republiken Kongo. Det förutsätter
              att sommarens och höstens val genomförs enligt demokratins spelregler
              och att det internationella samfundet visar ett fortsatt omfattande
              och långsiktigt engagemang. Då ska Sverige vara med och ta sin
              del av ansvaret.
            </seg>
          </u>
          <note type="speaker" n="8247c149">
            Anf. 154 KARIN ENSTRÖM (m):
          </note>
          <u who="karin_enstrom_a55e9b" xml:id="i-dc4ddac6d4596c85-0" n="0227945a">
            <seg n="10619797">
              Herr talman! Demokratiska republiken Kongo är ett otroligt stort
              land med en befolkning som är pinad av krig och konflikter sedan
              många år. Som framgår av betänkandet, och som Carina Hägg säkert
              har tagit upp och även Gunilla Carlsson, dör alltså ca 1 200 personer
              varje dag, som en indirekt följd av konflikterna och kriget. Det
              är alltså 1 200 personer som dör av svält och andra umbäranden,
              trots att det nu formellt råder fred i Demokratiska republiken
              Kongo.
            </seg>
            <seg n="34458445">
              Mitt i detta jättestora land och denna humanitära katastrof finns
              det ändå positiva tecken. Att processen nu har kommit så långt
              att man planerar för att genomföra val till de centrala politiska
              institutionerna ger oss hopp. Det är också för att stödja den
              här processen som Sverige nu, förhoppningsvis, ska besluta, vilket
              jag är glad över, att skicka en styrka om högst 200 personer som
              ett bidrag till den EU-ledda militära multinationella styrkan
              i Kongo.
            </seg>
            <seg n="3c342990">
              Vi moderater ställer, som ni hörde i det föregående anförandet,
              upp på förslaget. Vi yrkar bifall till förslaget i betänkandet.
              Men jag skulle också vilja kommentera en del av det som står i
              betänkandet.
            </seg>
            <seg n="60bf66b5">
              Vi i utskottet och i riksdagen har ju inte någon operativ uppgift.
              Vi kan inte dagligen följa säkerhetsläget vare sig i Kongo eller
              i Afghanistan. Det här är farliga uppdrag. De ställer oerhört
              stora krav på soldaterna, alltså det förband som åker dit, men
              också på den struktur som finns när man kommer till området. I
              det här fallet är det EU som har det övergripande ansvaret, för
              den här styrkan är EU-ledd. Vi litar på de bedömningar och de
              försäkringar som vi har fått från Försvarsmakten avseende hur
              sjukvårdsberedskapen samt andra funktioner är tillgodosedda. Det
              ligger i det här uppdragets natur, det som det svenska förbandet
              ska göra, att man kan komma att hamna i mycket farliga och svåra
              situationer. Det är också därför som Försvarsmakten föreslår ett
              specialförband till detta. Det här är inte ett enkelt uppdrag
              på något sätt. Det är förenat med stora risker.
            </seg>
            <seg n="3506e3a6">
              I det här ärendet är vi helt överens med regeringen. Men jag
              skulle ändå vilja ta upp den brist på långsiktighet som präglar
              regeringens hantering av de här frågorna i allmänhet. Vi har ju
              nu, ett antal gånger under mandatperioden, fattat beslut om att
              sända styrkor utomlands. Vi har ställt upp på det här, men vi
              saknar fortfarande en strategi för de internationella insatserna,
              och regeringen saknar en strategi för vad Sverige ska anmäla för
              förband till de olika styrkeregister som finns. Vi har just nu
              väldigt många insatser, små insatser, spridda över hela världen.
            </seg>
            <seg n="7804c868">
              Den framgångsrika svenska insatsen i Liberia planeras att avslutas.
              Men uppdraget i Liberia är inte klart. Det är ingenting som är
              färdigt där, utan något annat land kommer att tvingas fylla vår
              plats. Detta sker samtidigt som ingenting är bestämt eller planerat
              när det gäller vad som ska bli nästa större insats vi alla tror
              att det kommer att bli i Afrika. Och vi är i full färd med att
              bygga upp Nordic Battle Group, så att den ska kunna vara färdig
              och insatsberedd till den 1 januari 2008, men det finns inga beslut
              om fortsättning eller om de åtaganden och de behov som finns inför
              2011. Inga sådana beslut har fattats.
            </seg>
            <seg n="4756071e">
              Herr talman! Det är nog ändå så att vi faktiskt måste bestämma
              oss, nationellt, för var vi ska vara och med vad. Sedan ska vi
              självklart se hur vi bäst möter de behov som EU och FN har. Vi
              kanske även bör titta på vilka speciella förmågor som Sverige
              har och som inte så många andra länder har, behov som vi kan fylla,
              i stället för att bidra med förbandstyper som redan finns i överflöd
              från andra länder.
            </seg>
            <seg n="52697a46">
              Det är också viktigt att vi försöker kraftsamla. Även om vi gör
              många bra saker på de ställen vi är, så är frågan om vi gör rätt
              saker. Helhetsintrycket blir att Sverige kraftsplittrar och fattar
              lite kortsiktiga beslut. Vi efterlyser alltså, återigen, en långsiktig
              strategi, och det är inte första gången i kammaren.
            </seg>
            <seg n="9615e376">
              Min uppfattning är att vi behöver färre men större insatta förband.
              Det ger bättre resursutnyttjande, bättre övningsmöjligheter för
              ledning av högre förband, och det ger också möjlighet till större
              inflytande.
            </seg>
            <seg n="0ffaa3bd">
              Än en gång vädjar jag till den politiska majoriteten: Ge oss
              en strategi för de internationella insatserna som anger politiska
              mål och som skapar bättre förutsättningar för ett effektivt resursutnyttjande!
            </seg>
          </u>
          <note type="speaker" n="f7735faf">
            Anf. 155 ALLAN WIDMAN (fp):
          </note>
          <u who="allan_widman_6a403b" xml:id="i-7dae4178db77c038-0" n="c899b797">
            <seg n="93e5aff8">
              Herr talman! Jag vill bara kort instämma i det som Karin Enström
              tog upp om bristen på en nationell strategi för internationella
              insatser. Det finns många behov i världen av fredsfrämjande arbete,
              i Afghanistan, Östtimor, Somalia, Sri Lanka. Det finns en oändlig
              lista. Men det är viktigt när man har begränsade resurser att
              göra rätt saker. Den insats som vi i dag diskuterar och förmodligen
              senare i veckan fattar beslut om handlar om Kongo. Den svenska
              försvarsmakten har enbart under denna mandatperiod åkt in och
              ut ur Kongo tre gånger. Man kan nästan säga att vi tillbringar
              mer tid på väg till Kongo och tillbaka från Kongo än i Kongo.
              Det är då inte något som svarar upp mot de krav, som jag gärna
              instämmer i, som Karin Enström nämnde på större insatser och färre
              insatser. Jag skulle till den listan också vilja lägga längre
              insatser.
            </seg>
            <seg n="0a4fb187">
              Det här ärendet har gått med en projektils hastighet genom riksdagen,
              och det är inte alls ovanligt. Vi har haft tre dagars beredning
              i utskottet. Först i fredags, efter att utskottet hade antagit
              betänkandet, beslutades operationsplanen. Den 12 juni, i går,
              sattes den här operationen formellt i gång.
            </seg>
            <seg n="dca585be">
              Beslut i flykten är inte bra. Det ger flera dåliga konsekvenser.
              Oftast blir besluten illa genomtänkta. Och i det här specifika
              fallet tvingas riksdagen, när inte alla detaljerna finns på plats
              när ärendet når vårt bord, göra medskick till regeringen. Och
              Folkpartiet har gjort ett tydligt medskick när det gäller sjukvårdsinsatser.
            </seg>
            <seg n="e25cb123">
              Vi har fått ett mycket tydligt besked i utskottet det har givits
              vid upprepade tillfällen om att generalläkarens rekommendation
              inte kommer att följas. Skadade svenska soldater kommer inte att
              kunna garanteras vård av kirurger inom en timme.
            </seg>
            <seg n="893e9b92">
              Konsekvensen av detta kan bli endera av två. Den ena konsekvensen
              är att vi tar risker med svensk personals säkerhet, och det är
              naturligtvis oacceptabelt. Den andra konsekvensen är att det här
              förbandet aldrig kommer att sättas in i en egentlig konflikt därför
              att det inte kan användas utan dessa sjukvårdsresurser. Inget
              av dessa alternativ är acceptabelt. Om förbandet inte kommer till
              användning är det 60 miljoner kronor av skattebetalarnas pengar
              som inte får någon effekt. Antingen har vi för många soldater
              och för lite sjukvård inom den ekonomiska ramen eller så behöver
              den ekonomiska ramen utökas. Det senare alternativet borde inte
              vara en omöjlighet i en budget som fortfarande uppgår till 40
              miljarder kronor.
            </seg>
            <seg n="6e9bc062">
              Det är viktigt med genderfrågor i samband med fredsfrämjande
              arbete. Folkpartiet tycker också att det i grunden är bra att
              det skickas en genderkonsult till OHQ, Operation Headquarter ,
              i Potsdam från Sverige. Men jag vill gärna säga att ännu viktigare
              än genderkonsulter är att sjukvården finns på plats för våra soldater.
              Den prioriteringen måste vara tydlig från den här kammaren.
            </seg>
            <seg n="740d0d0a">
              Jag är ledsen över att Leni Björklund, vår försvarsminister,
              inte är här i dag. När hon kommer med en halv- eller trekvartsfärdig
              produkt till riksdagen som ska kompletteras efter hand är det
              viktigt att någon ur det politiska ledarskapet finns på plats
              för att fylla i luckor och svara på de frågor som vi har.
            </seg>
            <seg n="9d855cc1">
              Herr talman! Med anledning av att vi nu har nödgats ändra ordningen
              för votering de sista veckorna kommer jag inte att yrka bifall
              till reservationen. Jag hoppas att mitt engagemang har visat hur
              allvarligt Folkpartiet tycker att detta är.
            </seg>
          </u>
          <note type="speaker" n="1785fa5f">
            Anf. 156 TONE TINGSGÅRD (s):
          </note>
          <u who="tone_tingsgard_1ae82c" xml:id="i-1c494076b76dc691-0" n="543f2a4b">
            <seg n="1a073003">
              Herr talman! Jag behöver inte tillägga särskilt mycket till vad
              som redan har sagts om behovet av insats i Kongo och om situationen
              i Kongo och hur tillfredsställande det är att Sverige kan bidra
              med sin del och ta sin del av ansvaret.
            </seg>
            <seg n="ee09bb0b">
              Anledningen till att jag har begärt ordet är den reservation
              som Folkpartiet och Allan Widman inte vill yrka bifall till på
              grund av de speciella omständigheter som råder.
            </seg>
            <seg n="0ab97eea">
              Jag vill peka på vad som står i reservationen och hur det kontrasterar
              mot det som står i betänkandet.
            </seg>
            <seg n="6ad0d64d">
              Det sammansatta utskottet har haft ovanligt god tillgång till
              information från Försvarsmakten. Vi har kunnat ställa de frågor
              som vi har velat ställa. Man har också varit tydlig när det gäller
              att tala om vad som är Försvarsmaktens ansvar. Vi har fått den
              information vi behöver. Vi litar på att ni gör det bästa möjliga
              av situationen.
            </seg>
            <seg n="fc1a18ed">
              Reservationen säger egentligen inte så mycket annat. Man skulle
              kunna tro att Allan Widman hade ett helt annat yrkande mot bakgrund
              av vad han sade här. Det står egentligen bara att man vill att
              regeringen ska återkomma och rapportera. Det gör regeringen regelbundet,
              och det gör Försvarsmakten också, om alla våra internationella
              insatser. Det känns som om Folkpartiet vill säga något annat.
              Vad det kan vara kan jag bara spekulera i. Det andas misstro.
              Det tycker jag är tråkigt. Att oppositionen misstror regeringen
              är helt på sin plats och helt i sin ordning, att man ifrågasätter
              likaså. Men här andas en misstro om att Försvarsmakten inte vill
              ta hand om sin insats på bästa tänkbara sätt, trots att vi har
              fått helt andra försäkringar under de långa frågestunderna.
            </seg>
            <seg n="dc8065f2">
              Jag vill uttrycka mitt beklagande över det.
            </seg>
          </u>
          <note type="speaker" n="c6d22293">
            Anf. 157 ALLAN WIDMAN (fp) replik:
          </note>
          <u who="allan_widman_6a403b" xml:id="i-7dae4178db77c038-1" n="c899b797">
            <seg n="2b0bd1fe">
              Herr talman! Jag förundras lite över det som Tone Tingsgård säger.
              Hon har, precis som jag, närvarat vid de två utskottssammanträden
              som har varit i det här ärendet och de föredragningar som vi har
              fått. Hon vet mycket väl att budskapet från Försvarsmakten har
              varit kristallklart: Vi kommer inte att klara våra egna rekommendationer.
            </seg>
            <seg n="7ca3e177">
              Du säger att Allan Widman och Folkpartiet överprövar Försvarsmaktens
              bestämmelser. Så är det ju inte. Det är Försvarsmakten som överprövar
              sina egna rekommendationer, fastställda i en tid då det svenska
              försvaret levde långt mindre farligt än vad man gör i dag.
            </seg>
            <seg n="128b63ec">
              Folkpartiet är i grunden positivt till den omställning som nu
              sker inom Försvarsmakten. Vi tror att säkerhet måste byggas utanför
              landets gränser i allt större utsträckning. Av det skälet känner
              vi respekt för att det kan vara bråttom att sy ihop operationerna.
              Det får inte bli otillständigt bråttom. Det får inte bli så att
              vi hoppar över viktiga detaljer.
            </seg>
            <seg n="725a1a83">
              I stället för att reservera oss mot insatsen i sin helhet valde
              vi att göra ett medskick, eftersom vi respekterade det som Regeringskansliet
              sade: Detta är ännu inte färdigt. Därav blev det ett medskick.
              Det förhindrar inte att detta är en oerhört viktig fråga.
            </seg>
            <seg n="99c57ad4">
              Som avslutning på mitt inlägg vill jag ställa en fråga till Tone
              Tingsgård. När du hör av insatschefen i Försvarsmakten att vi
              inte uppfyller generalläkarens rekommendationer och att detta
              beror på att anslaget inte är tillräckligt, vilket ansvar känner
              du som riksdagsledamot ledamot i den enda församling som faktiskt
              kan skicka soldater utomlands att våga sitt liv för andras?
            </seg>
          </u>
          <note type="speaker" n="1178ffd7">
            Anf. 158 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-1c494076b76dc691-1" n="543f2a4b">
            <seg n="c46193b9">
              Herr talman! Jag hörde precis samma saker som Allan Widman, nämligen
              att regeringen säger att det här inte är färdigt och färdigförhandlat.
              Jag kan inte tro att det i en så sammansatt insats som det här
              är fråga om är en ensidigt svensk fråga eller att det finns några
              andra generaler som skickar i väg sina insatser utan att försäkra
              sig om att det finns sjukvårdsinsatser.
            </seg>
            <seg n="d6d8d7e4">
              Mot bakgrund av den erfarenhet vi har av internationella insatser
              känner jag mig ganska säker på att man gör allt som står till
              buds.
            </seg>
            <seg n="a007a786">
              Jag håller med om att det här har gått fort. Det har det gjort
              många gånger. Det är bra att riksdagen kan vara snabb när det
              gäller att få i väg de här insatserna. Jag känner inte oron.
            </seg>
            <seg n="b9af3e60">
              Jag tycker att man i den här situationen kan förvänta sig att
              även Folkpartiet och Allan Widman är lite försiktiga med att sprida
              sådan misstro som den här reservationen andas. Det är det som
              är min invändning, inte att man ifrågasätter. Jag har inte påstått
              att Folkpartiet överprövar.
            </seg>
            <seg n="ba9b2fc1">
              Genom att lägga en reservation med det här innehållet säger man
              någonting utöver vad som står. Det som står är inte så farligt.
            </seg>
          </u>
          <note type="speaker" n="cba29b27">
            pAnf. 159 ALLAN WIDMAN (fp) replik:
          </note>
          <u who="allan_widman_6a403b" xml:id="i-7dae4178db77c038-2" n="c899b797">
            <seg n="c0285ad8">
              Herr talman! Jag konstaterar att Tone Tingsgård förmodligen genom
              sin tystnad så att säga bekräftar det jag har sagt i talarstolen,
              som inte alls är någon tanke att sprida misstanke utan som helt
              enkelt är ett förmedlande av det svar som Försvarsmakten har gett:
              Man kommer inte att uppfylla sina egna rekommendationer.
            </seg>
            <seg n="7c5f8aa1">
              När vi i Folkpartiet får det beskedet känner vi att det är nödvändigt
              att reagera på detta. Om man inte klarar av att följa de regler
              som finns för säkerheten måste någonting hända. Antingen får man
              ändra på insatserna, eller så får man tillföra medel.
            </seg>
            <seg n="6fbb7151">
              Tone Tingsgård säger att hon känner sig trygg i att andra nationer
              också finns med, och jag förmodar att hon hoppas på att de nationerna
              ska ta det ansvar för sjukvården som är så svårt att ta här hemma.
              Men låt mig säga att när det bränner till i de internationella
              insatserna visar erfarenheter, trots alla planer och trots allt
              tal om solidaritet, att varje nation står sig själv närmast. Då
              är det ytterst Sverige som ska garantera den sjukvård som svenska
              soldater ska ha.
            </seg>
          </u>
          <note type="speaker" n="71540b40">
            Anf. 160 TONE TINGSGÅRD (s) replik:
          </note>
          <u who="tone_tingsgard_1ae82c" xml:id="i-8f265ea530ca6d75-0" n="543f2a4b" next="i-e6c38c2cecf6585a-0">
            <seg n="d40eb238">
              Herr talman! Jag är den första att stryka under på det. Vi som
              sitter i försvarsutskottet känner ett särskilt ansvar just för
              de insatsstyrkor som vi skickar. Jag tycker att det finns alla
              skäl i världen att också uttrycka sin tillit för dem som leder
              sådana insatser likaväl som att peka på en regel. Jag fäster i
              det här fallet större vikt vid svaren som tar sikte på att vi
              gör det som vi kan i stället för att till varje pris se till att
              en regel som är ganska gammal följs till punkt och pricka. Det
              är det jag vill säga.
            </seg>
            <seg n="e2ff057f">
              Är inte invändningen större än så här borde man kunna enas och
              vara ihop med kamraterna i utskottet i en så viktig fråga, inte
              minst med tanke på dem som ska göra jobbet.
            </seg>
          </u>
          <note n="f805f793">
            Överläggningen var härmed avslutad
          </note>
          <note n="d2451826">
            14 § Uppskov med behandlingen av vissa ärenden
          </note>
          <note n="516a90d0">
            Föredrogs
          </note>
          <note n="a03ae309">
            Förste vice talmannen konstaterade att ingen talare var anmäld.
          </note>
          <note n="613e16ee">
            15 § Uppskov med behandlingen av vissa ärenden
          </note>
          <note n="516a90d0">
            Föredrogs
          </note>
          <note n="a03ae309">
            Förste vice talmannen konstaterade att ingen talare var anmäld.
          </note>
          <note n="3c69ea6c">
            16 § Uppskov med behandlingen av ärenden
          </note>
          <note n="516a90d0">
            Föredrogs
          </note>
          <note n="a03ae309">
            Förste vice talmannen konstaterade att ingen talare var anmäld.
          </note>
          <note n="5ae8d1ac">
            17 § Bordläggning
          </note>
          <note n="8ec3dabf">
            Anmäldes och bordlades
          </note>
          <note n="56bc9fe2">
            18 § Anmälan om frågor för skriftliga svar
          </note>
          <note n="b34bb1bb">
            Anmäldes att följande frågor för skriftliga svar framställts
          </note>
          <note n="b35802d5">
            den 13 juni
          </note>
          <note n="20eaa999">
            Ulf Holm
          </note>
          <note n="d49e5e0d">
            Birgitta Ohlsson
          </note>
          <note n="4810ddb4">
            Gunilla Tjernberg
          </note>
          <note n="d509f938">
            Cecilia Widegren
          </note>
          <note n="384e00d1">
            Staffan Danielsson
          </note>
          <note n="ea378c67">
            Ingegerd Saarinen
          </note>
          <u who="tone_tingsgard_1ae82c" xml:id="i-e6c38c2cecf6585a-0" n="543f2a4b" prev="i-8f265ea530ca6d75-0">
            <seg n="1ab19991">
              Salmon action plan
            </seg>
            <seg n="019ba3d0">
              Torsten Lindström
            </seg>
          </u>
          <note n="6fb0179f">
            Hans Backman
          </note>
          <note n="20eaa999">
            Ulf Holm
          </note>
          <note n="72d756c5">
            Anne Marie Brodén
          </note>
          <note n="20eaa999">
            Ulf Holm
          </note>
          <note n="eb4daab4">
            Anita Sidén
          </note>
          <note n="eb4daab4">
            Anita Sidén
          </note>
          <note n="6c0a8fb2">
            Göran Lindblad
          </note>
          <note n="03c5f002">
            Tasso Stafilidis
          </note>
          <note n="6a728798">
            Lennart Kollmats
          </note>
          <note n="d49e5e0d">
            Birgitta Ohlsson
          </note>
          <note n="d49e5e0d">
            Birgitta Ohlsson
          </note>
          <note n="b9d78e40">
            Nyamko Sabuni
          </note>
          <note n="3f5cc9be">
            Alice Åström
          </note>
          <note n="3f5cc9be">
            Alice Åström
          </note>
          <note n="adee09ee">
            Lars Tysklind
          </note>
          <note n="913a35b2">
            Anne-Marie Ekström
          </note>
          <note n="20eaa999">
            Ulf Holm
          </note>
          <note n="2ac8c641">
            Frågorna redovisas i bilaga som fogats till riksdagens snabbprotokoll
            tisdagen den 3 oktober.
          </note>
          <note n="9db1eb94">
            19 § Anmälan om skriftliga svar på frågor
          </note>
          <note n="c25a9329">
            Anmäldes att skriftliga svar på följande frågor inkommit
          </note>
          <note n="33526127">
            den 12 juni
          </note>
          <note n="9c3930d5">
            Carina Hägg
          </note>
          <note n="20eaa999">
            Ulf Holm
          </note>
          <note n="314dcd53">
            Johnny Gylling
          </note>
          <note n="d0516f54">
            Svaren redovisas i bilaga som fogats till riksdagens snabbprotokoll
            tisdagen den 3 oktober.
          </note>
          <note n="fcc80118">
            20 § Kammaren åtskildes kl. 18.49.
          </note>
          <note n="80a172df">
            Förhandlingarna leddes
          </note>
          <note n="02a2c869">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
