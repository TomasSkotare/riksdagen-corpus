<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--30</head>
          <docDate when="2005-11-15">2005-11-15</docDate>
        </div>
      </front>
      <body>
        <div>
          <note n="2185956e">
            ﻿
          </note>
          <note n="5254ef6a">
            Riksdagens protokoll
          </note>
          <note n="d885e449">
            2005/06:30
          </note>
          <note type="date" n="5d087f45">
            Tisdagen den 15 november
          </note>
          <note n="f73df76c">
            Kl. 13:30 - 18:50
          </note>
          <note n="9f100f5d">
            1 § Justering av protokoll
          </note>
          <note n="ce97d103">
            Justerades protokollet för den 9 november.
          </note>
          <note n="4c737222">
            2 § Meddelande om val av ställföreträdande justitieombudsman
          </note>
          <note n="4023e5fa">
            Talmannen meddelade att val av ställföreträdande justitieombudsman
            skulle äga rum onsdagen den 16 november .
          </note>
          <note n="9721f77d">
            3 § Svar på interpellation 2005/06:85
          </note>
          <note n="97897ab5">
            Talmannen meddelade att statsrådet Ulrica Messing på grund av
            sjukdom var förhindrad att vid dagens sammanträde besvara interpellation
            2005/06:85 av förste vice talman Per Westerberg (m) om arbetspendling
            på järnväg.
          </note>
          <note n="889a7cdc">
            4 § Svar på interpellation 2005/06:13
          </note>
          <note n="dc3f91a3">
            Talmannen meddelade att statsrådet Ulrica Messing på grund av
            sjukdom var förhindrad att vid dagens sammanträde besvara interpellation
            2005/06:13 av Björn Hamilton (m) om konkurrens inom flygledning.
          </note>
          <note n="71389181">
            5 § Svar på interpellationerna 2005/06:53, 55 och 56
          </note>
          <note n="7b5c7ee6">
            Talmannen meddelade att statsrådet Ulrica Messing på grund av
            sjukdom var förhindrad att vid dagens sammanträde besvara interpellationerna
            2005/06:53 av Cecilia Wikström (fp) om Postens service på landsbygden,
            55 av Rigmor Stenmark (c) om landsbygdens basservice och 56 av
            Mikael Oscarsson (kd) om EU:s postdirektiv och försämringar i
            svensk postservice.
          </note>
          <note n="3e2f1b24">
            6 § Svar på interpellation 2005/06:75
          </note>
          <note n="525535f6">
            Talmannen meddelade att statsrådet Ulrica Messing på grund av
            sjukdom var förhindrad att vid dagens sammanträde besvara interpellation
            2005/06:75 av Erling Wälivaara (kd) om utvecklingsmöjligheter
            i glesbygd.
          </note>
          <note n="905f1132">
            7 § Svar på interpellation 2005/06:30 om misstänkta fall av korruption
            inom tandvården
          </note>
          <note type="speaker" n="869a5453">
            Anf. 1 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-0" n="da468f0d">
            <seg n="1b13b86e">
              Herr talman! Kenneth Johansson har frågat mig vad jag vill göra
              för att stävja korruptionen inom hälso- och sjukvården och för
              att stärka och vidmakthålla en hög offentlig moral inom hälso-
              och sjukvården.
            </seg>
            <seg n="14f476a6">
              Korruption är naturligtvis lika oacceptabel inom hälso- och sjukvården
              som inom andra samhällssektorer. Det finns ett straffrättsligt
              regelverk, i form av brottsbalkens bestämmelser om mutbrott och
              bestickning, som är tillämpligt även på företeelser som rör hälso-
              och sjukvården och tandvården. På grund av bland annat patientsäkerhetsskäl
              och att människor som söker vård ofta befinner sig i en utsatt
              position hör vården dock till de områden där det är särskilt allvarligt
              om korruption skulle förekomma.
            </seg>
            <seg n="4729537c">
              Jag har därför reagerat starkt på uppgifterna om att företag
              som tillverkar implantatsystem använt sig av bonussystem gentemot
              tandläkarna. Som en första åtgärd inbjöds tillverkare, företrädare
              för tandläkarna och andra aktörer till Socialdepartementet den
              7 november i år för en diskussion om det som framkommit i massmedierna.
              Vid mötet ställde sig företrädare för tillverkarna positiva till
              att delta i diskussioner om etiska frågor rörande tandvården.
            </seg>
            <seg n="c7cf8b57">
              Sveriges Kommuner och Landsting har nyligen tagit kontakt med
              branschorganisationerna Föreningen Svensk Dentalhandel och Dentallaboratoriernas
              Riksförening i syfte att träffa ett avtal om riktlinjer för samarbete
              och relationer mellan personal inom tandvården och industrin.
            </seg>
            <seg n="356694bf">
              Liknande överenskommelser finns redan på läkemedels- och medicinteknikområdet.
              Från och med den 1 januari i år finns en överenskommelse mellan
              Sveriges Kommuner och Landsting och läkemedelsindustrin om samverkansformer
              mellan läkemedelsindustriföretag och medarbetare i den offentliga
              hälso- och sjukvården. Överenskommelsen innehåller riktlinjer
              för hur samarbetet och relationerna mellan personal i vården och
              läkemedelsindustrin ska vara. Bland annat anges vilka krav som
              gäller då läkemedelsföretagen informerar hälso- och sjukvården
              om sina produkter, när och hur sponsring av aktiviteter får förekomma
              i hälso- och sjukvården och i vilken omfattning läkemedelsindustrin
              får erbjuda förtäring, bekosta resor och dylikt. En allmän förutsättning
              är att samarbetet sker i sådana former att parterna bibehåller
              full trovärdighet och en oberoende ställning i förhållande till
              varandra.
            </seg>
            <seg n="175b9e51">
              Nämnden för bedömning av läkemedelsinformation granskar läkemedelsföretagens
              eventuella överträdelser mot överenskommelsen. Det är ännu för
              tidigt att uttala sig om vilken effekt överenskommelsen kommer
              att få inom läkemedelsområdet. Den ger dock goda ramar och anvisningar
              för vad som är acceptabelt beteende i kontakterna mellan hälso-
              och sjukvården och läkemedelsindustrin. Sveriges Kommuner och
              Landsting har nyligen också tecknat en liknande överenskommelse
              med branschorganisationerna för de medicintekniska företagen.
            </seg>
            <seg n="740cde06">
              För att stärka den statliga revisionen inrättade riksdagen för
              ett par år sedan Riksrevisionen. Myndigheten har till syfte att
              bedriva en oberoende och professionell granskning av all statlig
              verksamhet. Uppdragen handlar ytterst om att, för medborgarnas
              räkning, granska vart de statliga pengarna går och hur de används.
              Myndigheten startade sin verksamhet i juli 2003 och är en del
              av riksdagens kontrollmakt. I september i år offentliggjordes
              Riksrevisionens granskning av Läkemedelsförmånsnämndens skydd
              mot bland annat mutor. Granskningen är den första kontrollen av
              statliga myndigheter och bolag där Riksrevisionen bedömt att risken
              för mutor och otillåten påverkan är väsentlig, beroende på verksamhetens
              art. Riksrevisionen kommer att fortsätta att granska andra statliga
              bolag och myndigheter i syfte att bland annat stävja korruption
              i den statliga verksamheten.
            </seg>
            <seg n="31a2049e">
              Det har inletts många aktiviteter inom offentlig verksamhet som
              syftar till att vidmakthålla en hög moral. Jag kommer noggrant
              att följa utvecklingen och är beredd att överväga åtgärder om
              det visar sig finnas sådant behov.
            </seg>
          </u>
          <note type="speaker" n="c7443de7">
            Anf. 2 KENNETH JOHANSSON (c):
          </note>
          <u who="kenneth_johansson_7d251e" xml:id="i-1aa88ae5bf59db2c-0" n="3bd0a453">
            <seg n="d4207991">
              Herr talman! Jag vill börja med att tacka för svaret.
            </seg>
            <seg n="43f99027">
              Den svenska tandvården debatteras och synas i sömmarna. Det är
              bra. Vi har i många avseenden en bra tandvård, och den ska vi
              vara rädda om. Det finns dock brister, såsom att godtyckliga åldersgränser
              sätts före behovet. Och var finns kostnadskontrollen och genomlysningen?
              Konkurrensen är svag, konsumentmakten i det närmaste obefintlig,
              ersättningssystemen är byråkratiskt krångliga och tidskrävande.
            </seg>
            <seg n="b187c01f">
              Jag och Centerpartiet efterlyser stärkt konkurrens, ökad konsumentmakt
              och bättre genomlysning för att få lägre priser och en mer konsumentinriktad
              tandvård med, om jag får använda det uttrycket, mer bett i. Det
              debatterade vi den 8 november. Till detta kommer misstankar om
              mutor och korruption inom tandvården. Min interpellation tillkom
              huvudsakligen för att jag hade tagit del av medieinslag om hur
              avsaknaden av ett fungerande system berikar implantatindustrin
              men lämnar de fattigaste i sticket.
            </seg>
            <seg n="58c5228a">
              Misstänkta och påstådda fall av mutor och korruption upprör,
              förvånar och förargar. Tandläkare sägs åka på lyxiga gratisresor
              till Mauritius och Sydafrika i utbyte mot att de säljer vissa
              implantat. Tandläkare köper in skruvar, får poäng och finansierar
              kursavgifter. Förundersökning pågår i enskilda fall, och självklart
              ska vi avvakta utgången av dessa.
            </seg>
            <seg n="358da801">
              Vi har myndigheter som ska kontrollera felbehandling, fusk, korruption
              etcetera, men i det här fallet är det inte regeringen och dessa
              myndigheter som avslöjat felaktigheterna utan det har medierna
              gjort. Det finns en legal och det finns en etisk aspekt, och ytterst
              ansvariga för att kontrollen fungerar är Ylva Johansson och regeringen.
              Ingen vet egentligen hur verkligheten ser ut. Arbetet med att
              få insyn pågår, men ingen rök utan eld. Jag tycker att medierna
              hittills gjort ett bra bevakningsarbete.
            </seg>
            <seg n="b51ab752">
              Det är bra med tydliga besked och snabba åtgärder som reaktion
              mot påstådda missförhållanden. Det är bra med etikdiskussion och
              avtal. Men för att etik och politik ska fungera i praktiken krävs
              möjligheter till såväl ansvarstagande som ansvarsutkrävande. En
              skriven etik är då bara ett första steg. Därtill måste det finnas
              fungerande kontrollorgan, och det är uppenbart att vi inte har
              sådana i dag. Det gäller inte bara tandvården utan all offentlig
              verksamhet.
            </seg>
            <seg n="17b191df">
              Varför finns det inte och det är en direkt fråga till Ylva Johansson
              något oberoende institut mot korruption inom offentlig sektor
              på samma sätt som vi har inom näringsliv och privat sektor? Varför
              inte ha en offentliga sektorns motsvarighet till IMM? Min andra
              fråga är: Räcker, enligt Ylva Johanssons mening, de befintliga
              och aviserade åtgärderna för att stävja korruption inom offentlig
              sektor?
            </seg>
            <seg n="dfb09738">
              I svaret som jag fått av Ylva Johansson reagerar hon starkt mot
              bonussystemen, och tillverkarna är, enligt svaret, positiva till
              att diskutera etiska frågor. Då är min fråga: Är slutsatsen av
              detta någon form av löfte från dem om att de tänker sluta med
              bonussystemen? Om inte, vad gör ministern för att se till att
              de gör det?
            </seg>
          </u>
          <note type="speaker" n="1be14b0b">
            Anf. 3 MAUD EKENDAHL (m):
          </note>
          <u who="maud_ekendahl_7732b5" xml:id="i-acc0b2df24c03110-0" n="4db2dacd">
            <seg n="f4d0f3ac">
              Herr talman! Jag tänkte vinkla min del i denna interpellationsdebatt
              på ett något annorlunda sätt.
            </seg>
            <seg n="f5a2801c">
              Först och främst tycker jag alltid att det är bra och nyttigt
              med samhällsgranskande tv-program som lyfter upp en debatt, vilket
              i det här fallet möjliggjort för Kenneth Johansson att ställa
              denna fråga om mutor. Mutor är ju kopplade till materialkostnader,
              och dessa materialkostnader är i sin tur kopplade till patienten
              eftersom patienten är den som till sist ska betala. Det är detta
              det handlar om.
            </seg>
            <seg n="fdae09d3">
              Därför blev jag intresserad av att ta reda på: Vad kostar nu
              titankomponenter, från de billigaste till de dyraste? Hur många
              tillverkningsföretag har vi som gör dessa komponenter? I vilken
              utsträckning använder man sig av de billigare respektive de dyrare
              komponenterna? Jag som patient har ju ingen aning om ifall jag
              får en billig grej eller en dyr komponent i munnen, och det är
              ändå jag som ska betala. Därför tycker jag att samhället kanske
              borde ha ett visst intresse av hur detta fält nu börjar öppna
              sig med piratkopior på olika sätt.
            </seg>
            <seg n="f3d7776a">
              Jag vände mig till riksdagens utredningstjänst, men de kunde
              inte hjälpa mig med detta. Därför tänkte jag att statsrådet Ylva
              Johansson möjligtvis vet lite mer om de frågor jag nu har ställt,
              vad detta kostar och så vidare.
            </seg>
            <seg n="1e4c044a">
              Jag har tidigare ställt en skriftlig fråga till Ylva Johansson
              när det gäller titankomponenter och den förordning som reglerar
              de statliga ersättningarna. Detta tänkte jag komma tillbaka till
              i mitt andra inlägg i denna interpellationsdebatt.
            </seg>
          </u>
          <note type="speaker" n="65e879e5">
            Anf. 4 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-1" n="da468f0d">
            <seg n="c1faaa19">
              Herr talman! Jag delar Kenneth Johanssons uppfattning att konkurrensen
              och konkurrensmakten behöver stärkas inom tandvården. Det är mycket
              angeläget. Jag tycker att det är mycket intressant med några av
              de förslag som Försäkringskassan har tagit fram och nu arbetar
              vidare på när det gäller den möjligheten. Till exempel kan prisjämförelser
              på Internet vara ett sådant steg. Jag tror att vi behöver ta flera
              steg för detta.
            </seg>
            <seg n="ecdb741b">
              När det gäller misstankarna om korruption och mutor kan vi konstatera
              att det nu pågår en rättslig förundersökning mot några av de här
              implantatföretagen, och det är väl bra att det blir en sådan granskning.
              Det är dock också viktigt att säga att en rättslig undersökning
              görs ju i efterhand, och vi har också ett ansvar att se till att
              förebygga så att det inte ens uppstår misstanke om korruption
              eller mutor. Det handlar ju om hela tilltron till verksamheten
              och tilltron till det man ska betala, som Maud Ekendahl tar upp.
              Det är viktigt att man är säker på att pengarna verkligen går
              till de här komponenterna och till arbetet och inte till några
              mystiska bonussystem.
            </seg>
            <seg n="4c850b9e">
              Därför skulle det vara viktigt, tycker jag, om det vore möjligt
              att nå en sådan överenskommelse mellan Sveriges Kommuner och Landsting
              och implantatindustrin och den övriga tandvårdsindustrin som man
              har gjort när det gäller läkemedel och läkemedelstekniska företag.
              Jag tror att det skulle vara väldigt bra med en sådan överenskommelse.
            </seg>
            <seg n="37302e55">
              Jag har kallat till mig parterna. Vi hade dem på Socialdepartementet
              i förra veckan. Min bedömning är att de är intresserade av att
              sluta en sådan överenskommelse. Jag vill gärna se att de gör det
              och att det sker på ett motsvarande sätt som har gjorts när det
              gäller läkemedel. Om detta sker ser jag ingen anledning för regeringen
              att gå in i denna fråga. Som jag säger i mitt skriftliga svar
              följer jag dock frågan noga, och skulle det behövas andra åtgärder
              är jag naturligtvis beredd att vidta dem.
            </seg>
            <seg n="8507965b">
              När det gäller en oberoende aktör för att stävja korruption och
              mutor menar jag att Riksrevisionen är den aktören när det gäller
              den statliga verksamheten. Jag tycker också att vi har anledning
              att ha stor tilltro till Riksrevisionen och dess arbete. Det finns
              ingen anledning, vad vi hittills har sett, att ha någon annan
              uppfattning. Man har också inlett sitt arbete med att granska
              Läkemedelsförmånsnämnden och där varit ganska misstänksam i sin
              granskning, och det tycker jag är riktigt. Det betyder att Läkemedelsförmånsnämnden
              nu måste komma upp med ytterligare förslag och bevis på hur man
              arbetar heltäckande och förebyggande för att undanröja minsta
              risk för korruption. Jag tycker att det är ett bra sätt att arbeta
              på. Jag ser fram emot att Riksrevisionen tar sig an ytterligare
              delar av den statliga verksamheten.
            </seg>
          </u>
          <note type="speaker" n="905b2020">
            Anf. 5 KENNETH JOHANSSON (c):
          </note>
          <u who="kenneth_johansson_7d251e" xml:id="i-1aa88ae5bf59db2c-1" n="3bd0a453">
            <seg n="ce163fbd">
              Herr talman! Detta är stora problem, och dem ska man ta i och
              hitta lösningar på: etiska och legala problem, behov av genomlysning,
              dyra implantat belopp har nämnts som förvånar när det gäller tillverkningskostnad
              kontra försäljningskostnad och konkurrens som i vissa lägen sätts
              ur spel.
            </seg>
            <seg n="0baf726d">
              Vad jag erfar, Ylva Johansson, finns det industriföretag här
              som fortsätter med sina bonusprogram. Det tycker jag att ministern
              skulle kontrollera och följa upp. Utifrån de initiativ som har
              tagits av departementsmedarbetare förtjänstfullt, ska jag säga
              känns det otillfredsställande om någon del av industrin ändå fortsätter
              med bonusprogram. Jag har erfarit att det åtminstone finns ett
              företag som gör det.
            </seg>
            <seg n="1dca64cc">
              När det sedan gäller Riksrevisionens roll är det bara att instämma
              i att den är ett tillskott. Jag hoppas också att den kan fungera
              på ett sätt som liknar ett oberoende institut. Låt oss följa detta
              och se om så är fallet.
            </seg>
            <seg n="88d06561">
              En sak som jag tycker är viktig att framhålla är vad privattandläkarnas
              organisation framhåller. De har gjort ett klart ställningstagande
              där de säger så här:
            </seg>
            <seg n="5c8f415f">
              Privattandläkarna anser att val av material och metod endast
              ska styras av vad som är bäst för patienten, det vill säga det
              är varans eller tjänstens kvalitet och pris som är avgörande för
              valet. Allt annat är ovidkommande.
            </seg>
            <seg n="b14b4c99">
              Jag tycker att det är ett bra uttalande. Jag stöder det och hoppas
              att alla som är anknutna till den organisationen lyssnar väldigt
              noga på det.
            </seg>
            <seg n="c0f7c3bc">
              En annan fråga jag också skulle vilja ta upp handlar om svensk
              tandläkarutbildning där ju staten, Ylva Johansson och sjukvårdshuvudmännen
              är medansvariga. Där finns ingen utbildning i implantatbehandling.
              Det saknas. Man hänvisas i praktiken till industrin. Jag vill
              fråga Ylva Johansson: Är det inte en god idé att här ta initiativ
              och diskutera med ansvariga för utbildningen om inte detta skulle
              vara ett steg för att få bort en av orsakerna till det vi i dag
              upplever?
            </seg>
            <seg n="2273fad3">
              Inom hälso- och sjukvården är det ett ganska känt problem att
              läkemedelsindustrin ordnar fortbildningsresor där det icke är
              särskilt obunden fortbildning. Det jobbar sjukvårdshuvudmännen
              med, och man har kommit en bit på väg.
            </seg>
            <seg n="daaf11cd">
              I vissa stater i USA ordnar man fonder med hjälp av industrins
              pengar för att kunna backa upp sjukvårdshuvudmännen. Kan det vara
              ett konkret förslag att ta fasta på?
            </seg>
            <seg n="673a8d6b">
              Min sista fråga är denna: Nu är det många på arenan Riksrevisionen,
              Konkurrensverket, Konsumentverket, Försäkringskassan, SKL med
              flera. Behövs det inte en samordning och ett ledarskap för att
              vi ska dra åt samma håll i de här delarna, Ylva Johansson?
            </seg>
          </u>
          <note type="speaker" n="61219c97">
            Anf. 6 MAUD EKENDAHL (m):
          </note>
          <u who="maud_ekendahl_7732b5" xml:id="i-acc0b2df24c03110-1" n="4db2dacd">
            <seg n="12f96fbe">
              Herr talman! Jag vet inte om tystnaden från statsrådet Ylva Johansson
              vittnar om att inte hon heller känner till svaren på de frågor
              jag ställde. Jag kan upprepa dem. Det gällde kostnaden för titankomponenter,
              hur många tillverkningsföretag det finns och i vilken utsträckning
              de dyrare respektive de billigare titankomponenterna från de olika
              företagen används.
            </seg>
            <seg n="f6c76a40">
              Att jag tar upp detta lite mer ingående, herr talman, har att
              göra med den skriftliga fråga jag hänvisade till om den nu tre
              år gamla förordningen där det finns bara två nivåer på ersättning,
              antingen 2 900 kr eller 3 200 kr. Det är ett ganska stelbent system.
              Nu får ingen tro att jag tycker att man absolut måste använda
              de billigare materialen. Detta ska en tandläkare inom professionen
              avgöra. Dock tycker jag att det är lite stelbent med ett sådant
              här system. Om man nu använder en billigare variant av titankomponent
              ska man ju inte få samma ersättning som man får för en dyrare.
            </seg>
            <seg n="d904ce41">
              Jag vill ställa en fråga till Ylva Johansson. När man nu tänker
              göra om den här förordningen och titta på de här kostnaderna,
              vore det då inte bättre att utforma ersättningarna så att de procentuellt
              motsvarar materialkostnaderna?
            </seg>
          </u>
          <note type="speaker" n="f11575ad">
            Anf. 7 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-2" n="da468f0d">
            <seg n="4255cac8">
              Herr talman! Det är ett problem med prissättningen när det gäller
              titankomponenterna i tandvårdsimplantaten, som Maud Ekendahl och
              jag också har haft en skriftväxling om. Det har visat sig, lyckosamt
              nog, att utvecklingen har gått i en väldigt bra riktning sedan
              65-plus-reformen sjösattes, så priserna på implantaten har fallit
              snabbt. Sedan är det naturligtvis väldigt svårt för oss som politiker
              att veta vilka skruvar som är lämpliga att använda vid vissa tillfällen.
              Det kan inte heller vara vår uppgift. Det är mot den bakgrunden
              som jag har anledning att se över förordningen. Vi kommer att
              göra det just mot bakgrund av den snabba prisutvecklingen. Vi
              kommer att se över om man behöver ändra i regleringen av ersättningen
              så att vi har en ersättningsreglering som stämmer bättre överens
              med de faktiska priserna.
            </seg>
            <seg n="f0886176">
              Vi har kanske också anledning att se över hela 65-plus-reformen
              och dess upplägg lite vidare. Men det kommer att ske lite senare.
              Det kommer att bli en del av den stora översynen och utredningen
              för att ta fram en ny tandvårdsförsäkring för hela den vuxna befolkningen.
              Där kommer det också att finnas med ett arbete för att lite mer
              genomgripande se över den här reformen. Men jag tänker inte vänta
              på detta just när det gäller titankomponenterna, utan där kommer
              vi att gå fram tidigare med en förordningsändring, och en sådan
              bereds nu inom Socialdepartementet.
            </seg>
            <seg n="3c6d75e2">
              Kenneth Johansson tar upp frågan om innehållet i tandläkarutbildningen,
              och det kanske sträcker sig något utanför interpellationens område.
              Men innehållet i tandläkarutbildningen är naturligtvis väldigt
              viktigt när det gäller hur starka tandläkarna är kunskapsmässigt
              i förhållande till industrin. Jag tror ändå att man måste säga
              att det säkert finns anledning att göra förbättringar. Det brukar
              vara så. Jag tror också att det är viktigt att säga att det finns
              en del kunskap som industrin alltid kommer att ha nyare uppgifter
              om. Det gäller läkemedelsindustrin i förhållande till läkarna,
              och det gäller också implantatindustrin i förhållande till tandläkarna.
              Det är därför som det är bra att det finns kontakter, men det
              är också därför som det är så viktigt att det finns etiska regler
              för hur de kontakterna ska gå till och på vilket sätt man ska
              samarbeta med industrin. Jag tror inte att vi ska som mål att
              det inte ska förekomma något samarbete. Det tror jag vore till
              olycka för patienterna. I stället ska vi se till att det sker
              på ett sådant sätt att vi alla kan känna stort förtroende för
              det samarbetet.
            </seg>
            <seg n="f1c92adf">
              När det gäller relationerna mellan sjukvårdshuvudmännen och industrin
              menar jag att det i första hand är en fråga just för sjukvårdshuvudmännen
              och industrin. Jag tycker också att man har tagit sitt ansvar
              när det gäller läkemedel och medicinteknisk utrustning. Och i
              förra veckan meddelade man mig och Socialdepartementet att man
              nu är beredd att göra det också på tandvårdsområdet. Jag tycker
              att man ska få ta det ansvaret. Sedan får vi följa utvecklingen
              och se om det efter det finns anledning att tro att det behövs
              ytterligare åtgärder. Jag vill i första hand se att man åstadkommer
              en sådan överenskommelse, och jag tror att vi har gott hopp om
              att man också kommer att lyckas med det.
            </seg>
          </u>
          <note type="speaker" n="17f8a401">
            Anf. 8 KENNETH JOHANSSON (c):
          </note>
          <u who="kenneth_johansson_7d251e" xml:id="i-1aa88ae5bf59db2c-2" n="3bd0a453">
            <seg n="e2bd649c">
              Herr talman! Jag tycker att den här debatten har förstärkt bilden
              av att det finns behov att vidta åtgärder mot ett antal problem
              inom tandvården för att stärka konkurrensen, pressa priser och
              stärka patientens i dag ganska tandlösa rättigheter. Vi är överens
              om att vi behöver förebygga jag tar fasta på det och se till att
              problemen inte uppstår, och när och om de ändå uppstår behöver
              vi snabbt vidta åtgärder. Vi måste ha ett regelverk och en organisation
              som är beredd att göra det.
            </seg>
            <seg n="ff90b0b3">
              Jag tror att det är väldigt viktigt att Sverige behåller bilden
              av en stark demokrati som står för öppenhet och rättvisa och vidmakthåller
              att vi kommer högt även i fortsättningen i Transparency Internationals
              årliga rankning över hur länder står emot korruption.
            </seg>
            <seg n="cbc643ff">
              Jag tar avstånd från systemen med bonusprogram. Jag tycker att
              man överskrider en etisk gräns där. Jag uppfattar att ministern
              har samma uppfattning. Är det så vilket jag, som jag sade i mitt
              förra inlägg, erfar att det fortsätter inom något av de företag
              som arbetar inom branschen, hoppas jag att man, om inte annat,
              läser snabbprotokollet ifrån den här debatten. På det sättet kan
              man känna att man har ögonen på sig. Det tycker jag skulle vara
              en framgång i den här diskussionen.
            </seg>
            <seg n="c532d980">
              Jag har ingen annan uppfattning än att en bra utbildning har
              ett samarbete med industrin. Men om det helt saknas implantatutbildning
              i den utbildning som tandläkarna får, vilket jag har fått information
              om, tycker jag, som lekman, att det verkar vara en brist. Jag
              utgår ifrån att även de läser snabbprotokollet ifrån den här debatten.
            </seg>
            <seg n="b788cb8a">
              Tack för svaren och kommentarerna. Jag tror att vi är tämligen
              överens om att korruption och mutor inom såväl offentlig som privat
              sektor är någonting som ska beivras och bekämpas med alla tänkbara
              medel.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="b1b2b2e2">
            8 § Svar på interpellation 2005/06:31 om tandvårdsreform
          </note>
          <note type="speaker" n="60f17262">
            Anf. 9 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-3" n="da468f0d">
            <seg n="b02a157c">
              Herr talman! Gabriel Romanus har frågat mig vad jag avser att
              göra för att rätta till de uppenbara svagheterna med det nuvarande
              högkostnadsskyddet för människor över 65 år, hur jag ser på innebörden
              av regeringsförklaringens löfte om en tandvårdsreform som ska
              stärka den förebyggande tandvården och ge ett bättre skydd mot
              höga kostnader, vilken tidsplan jag har för det fortsatta arbetet
              med en tandvårdsreform samt vilka huvudlinjerna är i det reformförslag
              som presenterades vid regeringens hearing i augusti.
            </seg>
            <seg n="c96d6037">
              När det gäller högkostnadsskyddet för personer som är 65 år eller
              äldre kan det konstateras att efterfrågan på att få ta del av
              stödet varit mycket stor och att många patienter i stort behov
              av omfattande tandvård har fått möjlighet att få detta åtgärdat.
              Samtidigt har det visat sig att stödets konstruktion medfört vissa
              oönskade konsekvenser. Detta beror bland annat på skevheter i
              vårdgivarnas prissättning och tendenserna att i vissa fall ta
              ut orimligt höga priser. Den förhandsprövning som alltid ska ske
              är viktig både för kostnadskontrollen och för patientens skull,
              men tyvärr har administrationen tidvis inte fungerat tillfredsställande
              och långa väntetider har uppstått. Försäkringskassan har dock
              tagit fram ett åtgärdsprogram som bland annat innebär att en stor
              del av ärendebalansen övertagits av försäkringskontoren i Västra
              Götaland och Helsingfors. Åtgärderna har börjat ge resultat och
              för närvarande avgörs fler ärenden än vad som kommer in till Försäkringskassan.
              Detta är positivt, men min bedömning är ändå att det finns skäl
              att se över högkostnadsskyddet för äldre.
            </seg>
            <seg n="8cdc6343">
              I regeringsförklaringen i år uttalades att en ny tandvårdsförsäkring
              som ska stärka den förebyggande tandvården och ge ett bättre skydd
              mot höga kostnader förbereds. Det är alltså viktigt att den framtida
              tandvårdsförsäkringen tillgodoser båda dessa syften. Som Gabriel
              Romanus uppger preciseras detta i budgetpropositionen för 2006
              med att regeringen avser att under 2006 utforma en tandvårdsreform
              med inriktningen att säkra en god tandhälsa och ett skydd mot
              höga tandvårdskostnader. Det framgår också att genomförandet ska
              påbörjas under 2007. Direktiven för en ny tandvårdsförsäkring
              kommer att presenteras inom kort.
            </seg>
            <seg n="15480972">
              Vid den hearing som ägde rum på Socialdepartementet den 2 september
              fördes en givande diskussion kring ett antal frågor som berörde
              möjliga sätt att förbättra tandvårdsstödet. Något reformförslag
              presenterades inte vid detta tillfälle, utan hearingen sågs i
              första hand som ett sätt att inhämta värdefulla synpunkter inför
              det fortsatta arbetet.
            </seg>
          </u>
          <note type="speaker" n="4783a808">
            Anf. 10 GABRIEL ROMANUS (fp):
          </note>
          <u who="gabriel_romanus_dbb0c3" xml:id="i-c5c9a43af13ba7fa-0" n="5852994c">
            <seg n="5f985cb6">
              Herr talman! Först ska jag be att få ta upp en liten formell
              detalj. Interpellationer ska besvaras inom två veckor. Den här
              interpellationen överlämnades den 10 oktober. Det har alltså gått
              avsevärt längre tid på grund av statsrådets engagemang. Mot bakgrund
              av det får man ändå vara tacksam för att statsrådet fann tid för
              att komma hit för en vecka sedan och delta i vår debatt om tandvården.
              Det var också ett tillfälle att besvara interpellationer. Men
              jag tackar för svaret när det nu har kommit, även om det är lite
              sent.
            </seg>
            <seg n="a49ef1e7">
              Statsrådet säger här att vid den här hearingen i augusti presenterades
              inget reformförslag. Hur kan jag då inbilla mig det och ställa
              frågor om det? Ja, jag har läst regeringens pressmeddelande från
              i våras där det sägs att ett förslag till tandvårdsreform presenteras
              vid en hearing i augusti och att en grupp var tillsatt vid Socialdepartementet,
              vilket inte var fallet fick vi höra sedan.
            </seg>
            <seg n="44caef0c">
              Nu sade statsrådet i juni så här: Vi vill inte bedriva något
              arbete i hemlighet, utan vi kommer att redovisa det här arbetet
              öppet och ta in synpunkter i det. Just den här hearingen var ju
              tydligen lite hemlig i alla fall eftersom en medarbetare från
              vårt riksdagskansli inte fick tillträde till den. Det är alltså
              därför som min fråga verkar vara lite frikopplad från verkligheten.
            </seg>
            <seg n="d56a0260">
              Det här är naturligtvis bara detaljer, men de är på något sätt
              signifikativa för hur arbetet med den här tandvårdsreformen bedrivs.
            </seg>
            <seg n="a88397a6">
              I våras talade statsrådet om att en arbetsgrupp skulle titta
              på tandvården för unga vuxna. Nu talas det om en tandvårdsreform
              för alla. Man undrar vad det är som gäller.
            </seg>
            <seg n="71135f57">
              När det gäller 65-plus-reformen sade jag att den, trots goda
              intentioner, är behäftad med stora svagheter. Jag sade inte att
              det var ett gigantiskt misslyckande, vilket statsrådet påstod
              för en vecka sedan och tyckte var kränkande. Jag sade att den
              har praktiskt taget havererat med enorma väntetider och en konstruktion
              som är vårddrivande som följd. Det är ett lite annorlunda ordval.
            </seg>
            <seg n="48850c51">
              Men det är ju positivt att statsrådet nu säger att den här reformen
              ska ses över och att hon är medveten om att det är ett antal svagheter
              i den.
            </seg>
            <seg n="aed9b212">
              Nu säger Ylva Johansson i svaret här att direktiven för en ny
              tandvårdsförsäkring kommer att presenteras inom kort. Ska det
              tolkas så att det ska tillsättas en ny utredning och att det är
              direktiven för denna utredning som kommer att presenteras? Förra
              gången vi debatterade det här eller om det var förrförra gången
              sade statsrådet: Det behövs ingen ny utredning, utan nu behövs
              det handling! Men när det nu talas om direktiv får man intrycket
              att det är fråga om en utredning. Vad är det för utredning i så
              fall? Är det en parlamentarisk utredning, är det en utredning
              i en arbetsgrupp inom departementet eller vad har ni tänkt er?
              Partikongressens beslut innebär att det ska vara en reform för
              alla och att abonnemangstandvård ska kunna utvecklas inom det
              systemet. Kan statsrådet säga något mer om vad detta innebär,
              eller är det fortfarande så att vi får vänta på förklaringar i
              det fallet?
            </seg>
          </u>
          <note type="speaker" n="21b6a0f9">
            Anf. 11 MAUD EKENDAHL (m):
          </note>
          <u who="maud_ekendahl_7732b5" xml:id="i-acc0b2df24c03110-2" n="4db2dacd">
            <seg n="80a7138f">
              Herr talman! Ylva Johansson konstaterar att det har varit stor
              efterfrågan på högkostnadsskyddet för personer över 65 år, och
              det får vi väl hålla med om att det har varit, för det har ju
              bara växt och växt och blivit dyrare och dyrare. Men det har blivit
              dyrare för en liten grupp, tyvärr, för dem som är över 65 år.
              De som är från 6263 år står och väntar, för de vill inte gå till
              tandläkaren eftersom de vill ha det från 65-årsåldern.
            </seg>
            <seg n="f801462d">
              Om man nu ska se över den här reformen, som nu har framkommit
              att man ska göra: Kan statsrådet Ylva Johansson tänka sig att
              förkasta, slopa, hela den här reformen? Det är ju diskriminerande
              att vända sig mot en åldersgrupp. Den är inte rättvis heller,
              därför att den gäller bara från 65 år och uppåt. Men vi som är
              mellan 20 och 64 år, vi får ingen reform alls.
            </seg>
            <seg n="5ef854d2">
              Därför tycker jag att det kanske vore bättre att statsrådet tittar
              lite mer på Moderaternas motion, där vi faktiskt pratar om verkligheten,
              och det blir inte dyrt. Vi ligger på samma budget som Socialdemokraterna.
              Vi talar om tandvård till alla. Man har då en självkostnad, en
              egen del i det hela, och sedan hjälper samhället till med den
              andra biten, beroende på hur stora tandvårdsutgifter man har.
            </seg>
            <seg n="7019f8fd">
              Skulle alltså statsrådet kunna tänka sig att slopa 65-årsreformen
              och ersätta den och verkligen ge en reform till alla, så att inte
              vi andra mellan 20 och 65 år står utanför den?
            </seg>
          </u>
          <note type="speaker" n="c172d685">
            Anf. 12 CHATRINE PÅLSSON (kd):
          </note>
          <u who="chatrine_palsson_167827" xml:id="i-378aaa4819b5adb2-0" n="f40006d1">
            <seg n="c06c0a7c">
              Herr talman! Det är bra att Gabriel Romanus ställde den här interpellationen.
              Jag tycker att det känns viktigt att vi får resonera om den så
              här även den här veckan.
            </seg>
            <seg n="a05fe43a">
              När det gäller att tandvården inte fungerar, eller rättare sagt
              att många inte har råd att gå, är vi överens om problembilden.
              Väldigt många svenskar är i dag också oroliga över sin situation.
            </seg>
            <seg n="8577d518">
              Kristdemokraterna har ju som framtidsvision att också tandvårdskostnaderna
              ska ingå i det övriga högkostnadsskyddet och den övriga sjukförsäkringen.
              Den ståndpunkten har vi haft i många år.
            </seg>
            <seg n="1346ab90">
              Jag vill fråga statsrådet Ylva Johansson om Socialdemokraterna
              har ändrat sig. 2002 i varje fall och 2003 sade regeringen att
              man var på väg mot en utveckling på sikt att inkludera även tandvårdskostnaderna
              i sjukförsäkringen. Det är väl en viktig princip att säga om man
              har ändrat sig.
            </seg>
            <seg n="ee0800d9">
              Det andra som jag vill lyfta fram är vad många tandläkare tycker
              är onödigt. Det är att administrationen är så oerhört dyr även
              för de äldre som har viss hjälp över 65 år. Det är gigantiska
              summor. Jag tror att man sade på tandläkarstämman i Göteborg att
              det var bortåt 80 tjänster som sysslade med det här. Ylva Johansson
              skriver nu i sitt svar till Gabriel Romanus att administrationen
              tidvis inte fungerat. Då kan man ju fråga sig om man från regeringens
              sida har tänkt tillsätta ännu mer personal. Det är naturligtvis
              så för all denna personal att de inte lagar tänder eller sätter
              in implantat på äldre. De sysslar med byråkrati. Det var min nästa
              fråga.
            </seg>
            <seg n="b250ee52">
              Den tredje frågan, som jag också ställde i samband med vår debatt
              här, gäller att vi Kristdemokrater har lagt fram ett förslag från
              den arbetsgrupp där jag är ordförande om en tandvårdscheck, en
              princip om att lyfta fram det viktiga i att kontinuerligt gå till
              tandläkaren, få information om sin tandhälsa, få tips om hur man
              kan förebygga att det blir större skador som kanske är på gång
              och med vars hjälp man kan ha någon form av uppsökande verksamhet,
              ungefär som när vi kvinnor kontinuerligt blir kallade till mammografi
              eller gynhälsokontroll.
            </seg>
            <seg n="77dadf79">
              Jag kommer då till min fråga. Den här checken skulle vara värd
              300 kr och skulle komma till alla svenskar över 20 år vartannat
              år. Tycker statsrådet att det skulle vara en idé att arbeta vidare
              med och för att också följa upp och hålla kvar den viktiga framgången
              när det gäller det förebyggande arbete som tandvården har haft?
              Jag menar att tandvården i Sverige under alla år har varit väldigt
              duktig på att förebygga saker och lära oss att gå till tandläkaren.
              Men eftersom det nu börjar bli dyrare och dyrare är det många
              som ändå avstår. Det skulle vara roligt att höra vad Ylva Johansson
              tycker om Kristdemokraternas förslag i den delen.
            </seg>
          </u>
          <note type="speaker" n="11849f72">
            Anf. 13 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-4" n="da468f0d">
            <seg n="c9a82103">
              Herr talman! Jag har lite svårt att förstå vad Gabriel Romanus
              egentligen är ute efter. Vi har haft många diskussioner här i
              kammaren, senast förra veckan, om tandvården och behovet av tandvårdsreformer
              där Gabriel Romanus och jag har deltagit. Ändå tycks det som om
              det är väldigt svårt att förstå vad regeringen arbetar med. Då
              ska jag förklara det.
            </seg>
            <seg n="ea965db5">
              Vi arbetar med en stor tandvårdsreform som är avsedd att gälla
              hela den vuxna befolkningen. Vi påbörjade arbetet med att säga
              att vi ville inleda den för de unga vuxna. Vi har nu vidgat den
              till att gälla hela den vuxna befolkningen.
            </seg>
            <seg n="cd7b6d9c">
              Min bedömning kvarstår: Vi behöver inte några nya, stora utredningar.
              Mycket är utrett. Vi behöver nu ett handlingskraftigt förslag.
              Det kommer att tillsättas en offentlig utredning för att ta fram
              det förslaget. Den kommer att arbeta under kort tid. Det förstår
              man, eftersom att vi har utlovat att ett första steg ska börja
              genomföras redan 2007. Då förstår man att en kommande utredning
              kommer att behöva arbeta mycket snabbt och vara väldigt inriktad
              på de konkreta åtgärderna.
            </seg>
            <seg n="2c443f62">
              En sådan tandvårdsreform det är viktigt att komma ihåg kostar
              stora pengar. Det är lite märkligt att vi gång på gång kan ha
              tandvårdsdebatter i den här kammaren som förs som om reformerna
              vore gratis.
            </seg>
            <seg n="48f646c7">
              Det vill jag säga till Maud Ekendahl och till Moderaterna. Moderaterna
              vill ju genomföra en tandvårdsreform som enligt Moderaterna ska
              ge bättre skydd mot kostnaderna för hela befolkningen. En tandvårdsreform
              som inte ska kosta en enda krona ska förbättra läget för hela
              befolkningen. Maud Ekendahl, det är ett förslag rätt ut i det
              blå. Det går inte att genomföra stora förbättringar för hela befolkningen
              om man inte är beredd att skjuta till mer pengar.
            </seg>
            <seg n="c9a3c882">
              Vi socialdemokrater och ni moderater gör olika prioriteringar.
              Är det viktigast att satsa på reformer eller är det viktigast
              att sänka skatterna?
            </seg>
            <seg n="87fad5d3">
              Jag vill också svara Maud Ekendahl att jag absolut inte vill
              förkasta 65-plus-reformen. Det har varit en viktig och bra reform.
              Den har inneburit väldigt mycket för hundratusentals människor
              som har fått möjlighet att få nya tänder. Den ska vi inte förkasta.
              Däremot behöver vi se över reformen. När vi tittar på en tandvårdsreform
              för hela den vuxna befolkningen kommer vi naturligtvis att behöva
              titta på förbättringar också för den här gruppen. Men förkasta
              den är jag inte beredd att göra.
            </seg>
            <seg n="58360ed7">
              Till Chatrine Pålsson vill jag säga att så länge man inte är
              beredd att skjuta till de medel som det innebär är det en hypotetisk
              fråga att inordna tandvårdskostnaden i sjukvårdens högkostnadsskydd.
              En sådan förändring är en reform på kanske 2025 miljarder kronor.
              En sådan förändring skulle förmodligen också innebära en total
              förändring i sättet att styra tandvården.
            </seg>
            <seg n="e36d210d">
              Man kanske skulle behöva ha ett system som liknar sjukvårdens
              där vi inte har privattandläkare utan vårdavtal med entreprenörer
              som man får upphandla. Det är möjligt. En sådan stor förändring
              ligger inte i närtid.
            </seg>
            <seg n="30e79353">
              Det viktiga nu är att koncentrera sig på de förbättringar som
              är möjliga och som regeringen är beredd att prioritera i budgetarbetet
              de kommande åren. Det kommer att innebära stöd för det förebyggande
              arbetet där olika modeller kan prövas. Jag vill ha ett förebyggande
              arbete, inte bara för 22-åringarna utan för hela befolkningen
              jag tror att det behövs och jag vill ha ett skydd mot de högsta
              kostnaderna.
            </seg>
          </u>
          <note type="speaker" n="e4c7d595">
            Anf. 14 GABRIEL ROMANUS (fp):
          </note>
          <u who="gabriel_romanus_dbb0c3" xml:id="i-c5c9a43af13ba7fa-1" n="5852994c">
            <seg n="7eb76d72">
              Herr talman! Min fattningsförmåga kanske är lite begränsad. Det
              är svårt att veta vad regeringen vill. Så sent som i juni säger
              man att det handlar om de unga vuxna. Nu säger man att det gäller
              hela befolkningen. Jag tycker att det är bra att ni har rört er
              i rätt riktning, men eftersom det har varit så stillastående i
              elva år kanske man är ursäktad för att man inte omedelbart förstår
              finesserna.
            </seg>
            <seg n="3eafca8f">
              Låt oss ta fasta på att regeringen nu arbetar med en reform som
              ska gälla hela befolkningen, inte bara unga vuxna som i juni.
              Tack för det. Det är mycket bra.
            </seg>
            <seg n="8f225be8">
              Det ska tillsättas en offentlig utredning som ska arbeta snabbt.
              Är det en enmansutredning, är det en parlamentarisk utredning?
              Vad har ni tänkt er? Kan vi få veta lite mer om tidsplanen?
            </seg>
            <seg n="b8e8445f">
              Jag förstår att den snabbhet som plötsligt har drabbat regeringen
              inte bara beror på att vi inom oppositionen har bråkat, utan den
              beror också på er interna opposition med 50 motioner till partikongressen
              och LO som mullrar. Det gör ingenting. Vem som än är orsak till
              att ni äntligen börjar få ändan ur vagnen så är det positivt.
            </seg>
            <seg n="a9f05c51">
              Det som bekymrar mig är att ministern så hårt biter sig fast
              vid att det ska genomföras en reform som kostar stora pengar.
              Nästa steg är ju att tala om att det därför måste ta väldigt lång
              tid.
            </seg>
            <seg n="1a90ef32">
              Det sorgligaste i hela den här historien är att man har försuttit
              chansen att bygga upp ett försäkringsskydd. Om vi hade haft ett
              försäkringsskydd redan för elva år sedan hade vi haft pengar att
              bekosta reparationerna för dem som har den sämsta tandhälsan utan
              att det måste belasta statsbudgeten. Det kostar naturligtvis pengar
              att laga tänderna, även om jag tror att vår nuvarande konstruktion
              är onödigt kostnadskrävande. Det är nog många som inser det, om
              man talar om detta rent sakligt.
            </seg>
            <seg n="72cf7ed6">
              Det är inte självklart att det är skattepengar som ska stå för
              allting. När man talar om att man ska ta in detta i sjukförsäkringen
              och att ytterligare ett antal kostnader ska belasta den måste
              man antingen höja avgifterna för patienterna eller satsa skattepengar.
            </seg>
            <seg n="59c359a4">
              Vi har ju konstaterat att den normala svensken varje år har i
              genomsnitt ganska begränsade kostnader för tandvård men att man
              då och då kan drabbas av mycket stora kostnader. Som jag sade
              förra gången vi diskuterade detta är det som dukat för en försäkringslösning
              där man betalar en begränsad avgift varje år för att kunna få
              stora reparationer när det behövs. Det är precis som på alla andra
              områden där vi har försäkringar.
            </seg>
            <seg n="271a01ee">
              Det är positivt att partikongressen nu skärpte partistyrelsens
              skrivning och sade att abonnemangstandvården skulle lyftas fram.
            </seg>
            <seg n="fdc82e45">
              Utöver min fråga angående tidsplanen vill jag fråga: Innebär
              detta att det ska vara en reform för alla? Ska alla kunna komma
              i åtnjutande av en försäkringslösning, ett abonnemang, fasta avgifter,
              eller vad man nu vill kalla det, eller är det bara de som går
              hos folktandvården som ska få detta? Vi vet att privattandläkarna
              inte är så särskilt intresserade av detta av uppenbara skäl. Frågan
              är om de patienter som går hos privattandläkare och inte vill
              byta tandläkare i första taget ska få möjlighet att få en sådan
              här abonnemangslösning med fasta avgifter. Där man har prövat
              detta vet man att många tycker att det är helt rimligt att man
              betalar en fast avgift för att skydda sig mot de mycket stora
              kostnaderna.
            </seg>
            <seg n="55a3953f">
              Det här är viktiga principfrågor. När statsrådet säger att arbetet
              ska bedrivas i öppenhet är man ju tacksam om detta också blir
              verklighet.
            </seg>
          </u>
          <note type="speaker" n="79766f13">
            Anf. 15 MAUD EKENDAHL (m):
          </note>
          <u who="maud_ekendahl_7732b5" xml:id="i-acc0b2df24c03110-3" n="4db2dacd">
            <seg n="ad4d6cb2">
              Herr talman! Jag tycker att statsrådet Ylva Johansson är oförskämd
              mot mig som moderat representant. Statsrådet vet att ni socialdemokrater
              har 3 miljarder kronor till tandvård och att vi moderater har
              exakt lika mycket pengar. Men vi fördelar dem olika. Ni socialdemokrater
              lägger drygt hälften på dem som är över 65 år. Vi moderater vill
              ge tandvård till alla. Det är den stora skillnaden.
            </seg>
            <seg n="b7556458">
              Vi får se i valet vad de människor som ska rösta på våra partier
              vill. Vi får se vad de som är mellan 20 och 64 år vill ha av det
              statsbidrag som utgår till tandvården.
            </seg>
            <seg n="402e2660">
              Lika oförskämt är det att med den här reformen ha en försäkringskassa
              i Lund som ska granska detta. Professionen ska granska professionen.
              Tandläkare ska lämna in sina ansökningar som andra tandläkare
              ska granska för att se om de får göra si eller så och om patienten
              som är 65 ska få ersättning eller inte. Lika dumt och tokigt skulle
              det vara om jag behövde en höftledsoperation i Nyköping och en
              granskande läkare i Örebro skulle tala om om läkaren i Nyköping
              skulle få göra det. Så är ert system. Det är oförskämt mot professionen.
            </seg>
            <seg n="be491e22">
              Den utredning som ni nu vill ha bygger säkert på att ni känner
              att valet börjar närma sig och att det blir en valfråga.
            </seg>
            <seg n="a25d3c4c">
              När Catherine Persson från ditt eget parti var på en debatt i
              Göteborg den 27 oktober bjöd hon in oss övriga partier till någon
              form av samverkan i en kommande utredning. Är det något som statsrådet
              har tänkt sig?
            </seg>
          </u>
          <note type="speaker" n="a088d265">
            Anf. 16 CHATRINE PÅLSSON (kd):
          </note>
          <u who="chatrine_palsson_167827" xml:id="i-378aaa4819b5adb2-1" n="f40006d1">
            <seg n="f6ba3fe6">
              Herr talman! Jag frågade om Socialdemokraterna hade ändrat uppfattning
              om vad man ville. Uppenbarligen har man gjort det. Ylva Johansson
              och Socialdemokraterna har inte längre uppfattningen att det ska
              inkluderas i den allmänna sjukförsäkringen, trots att munnen tillhör
              kroppen.
            </seg>
            <seg n="c9a4825d">
              Vi har under många år krävt att man skulle tillsätta en utredning
              för att se om man kan inkludera tandvården i sjukförsäkringen.
              Då trodde jag att det var självklart att man naturligtvis får
              ändra på strukturen. Vi har aldrig tänkt oss att det ska vara
              som det är nu och att vi bara ska lägga in tandvården och att
              samhället ska betala resten. Det är ju nonsens.
            </seg>
            <seg n="01414187">
              Man måste hitta någon annan metod för ett högkostnadsskydd och
              en samordning. Det är dit vi vill. Jag tror att det också är svenska
              folkets uppfattning.
            </seg>
            <seg n="0d651975">
              När det gäller pengarna ser jag hur mycket det skulle kosta beroende
              på vem som säger det. Nu säger Ylva Johansson 25 miljarder, andra
              säger 10 miljarder. Hur många miljarder det än är handlar det
              om var den enskilda patienten står och vad man kan kräva av samhället
              och skattebetalarna.
            </seg>
            <seg n="8d894d39">
              Jag ska också inom parentes säga att vi alla partiföreträdare
              har fått olika frågor om det verkligen är rätt konstruktion på
              högkostnadsskyddet i dag inom hälso- och sjukvården. Man kommer
              i princip upp till gränsen för högkostnadsskyddet för läkarbesöksdelen
              efter tre läkarbesök. Det är inte riktigt så vi har tänkt oss
              högkostnadsskyddet.
            </seg>
            <seg n="ed35aba4">
              Jag vill ställa en fråga, eftersom Socialdemokraterna har diskuterat
              den här frågan på sin kongress och lovat så mycket. Hur mycket
              pengar är ni socialdemokrater beredda att lägga på tandvården
              kommande budgetomgång? Vi får alltid frågan var vi har våra pengar,
              vad Maud Ekendahl har i sitt parti och vad Kristdemokraterna har
              i sitt parti. Hur mycket är ni beredda att lägga?
            </seg>
          </u>
          <note type="speaker" n="6e5bbec3">
            Anf. 17 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-5" n="da468f0d">
            <seg n="b0fbf7a6">
              Herr talman! Det är sant att det finns ett stort engagemang i
              mitt parti för att förbättra tandvårdsförsäkringen. Det är jag
              stolt över, och det tycker jag är bra. Den typen av engagemang
              är vad som har drivit fram tandvårdsförbättringar i vårt land
              under många års tid. Det är också vad som kommer att driva fram
              förbättringar i framtiden.
            </seg>
            <seg n="e39d9d54">
              Herr talman! Gabriel Romanus står och önskar att vi hade genomfört
              en tandvårdsreform för elva år sedan. Det hade enligt Gabriel
              Romanus varit mycket bättre. Det kan man ju hålla med om. Jag
              satt i regeringen för elva år sedan med ett annat ansvarsområde.
              Jag kan försäkra Gabriel Romanus att det inte var reformtider
              då.
            </seg>
            <seg n="99ac292f">
              Vi satt i ett läge där vi hade en katastrofal ekonomisk situation
              i Sverige. Det var oerhört stora budgetunderskott, oerhört stor
              arbetslöshet och en negativ bytesbalans. Vi hade ett läge där
              det inte var dags att diskutera reformer. Jag är stolt över att
              vi nu har en ekonomisk situation där vi kan utlova och genomföra
              också dyra reformer. Jag ger inte mycket för den typen av önskningar
              att man hade genomfört reformer i ett läge där det faktiskt inte
              var reformtider.
            </seg>
            <seg n="de292f8f">
              Jag delar mycket av Gabriel Romanus uppfattning om det goda med
              abonnemangstandvården eller frisktandvården. Det har väldigt många
              goda sidor. Vi ska bevara det och utveckla det systemet. Men man
              måste också säga att det inte är den fantastiska lösning för alla
              människors tandvård som Gabriel Romanus ibland målar upp. Det
              finns också en del problem med den lösningen. Den är inte tillämpbar
              för alla. Men den är bra för många, och den ska fortsätta att
              utvecklas.
            </seg>
            <seg n="a780b013">
              Till Maud Ekendahl vill jag säga att den stora skillnaden mellan
              oss socialdemokrater och er moderater är att ni säger att ni vill
              genomföra förbättringar av tandvårdsstödet för alla utan att det
              kostar mer pengar. Det går inte. Säg som det är att ni vill försämra
              för många för att kunna överföra pengar till andra. Då får ni
              vara ärliga på den punkten.
            </seg>
            <seg n="09093190">
              Vi socialdemokrater säger att vi vill genomföra förbättringar
              för alla. Det kommer att kosta pengar, och vi är beredda att göra
              de prioriteringarna. En av anledningarna till att vi kommer att
              ha råd att göra de prioriteringarna är att vi tycks kunna uppfylla
              ett av de löften vi gick till val på förra gången, att halvera
              sjuktalen fram till år 2008. Det innebär också att det skapas
              ett ekonomiskt utrymme som man till exempel kan använda för nya
              reformer eller för att sänka skatten. Där har vi en politisk prioritering
              att göra som väljarna till sist får ta ställning till.
            </seg>
            <seg n="24f5026e">
              Sedan vill jag också säga som en kommentar till Maud Ekendahl
              att det inte är dumt att granska åtgärder och priser. När vi ser
              prisutvecklingen inom tandvården kan man inte komma fram till
              att det är dumt att göra den typen av granskningar. De kan säkert
              ske på bättre sätt. Vi kan se över på vilket sätt vi arbetar med
              detta. Men jag tror inte att det räcker med självreglering för
              priskontrollen.
            </seg>
            <seg n="eb48e613">
              Till Chatrine Pålsson vill jag säga att om man vill göra en mycket
              stor förändring och få in hela tandvårdskostnaden jag tror inte
              att Chatrine Pålsson menade i den allmänna sjukförsäkringen utan
              snarare inom sjukvårdens högkostnadsskydd innebär det stora förändringar
              i hela sättet att bedriva tandvård. Ska man göra det kommer man
              förmodligen att råka ut för ett läge där vi kanske allvarligt
              försvårar för de många duktiga privattandläkare vi i dag har,
              som agerar och som vi behöver i vårt tandvårdssystem.
            </seg>
            <seg n="69346d7c">
              Innan vi diskuterar den typen av stora strukturella förändringar
              ska vi se till att ta fram resurser nog att i ett första steg
              kunna genomföra en ordentlig tandvårdsreform som minskar kostnaderna
              för alla de människor som behöver tandvård som gör att ingen behöver
              avstå från tandvården av ekonomiska skäl. Det är det viktigaste.
              Vad det kommer att kosta kommer vi att presentera när regeringen
              presenterar sitt budgetförslag.
            </seg>
          </u>
          <note type="speaker" n="0baa657d">
            Anf. 18 GABRIEL ROMANUS (fp):
          </note>
          <u who="gabriel_romanus_dbb0c3" xml:id="i-c5c9a43af13ba7fa-2" n="5852994c">
            <seg n="a2658c20">
              Herr talman! Det är riktigt att Ylva Johansson satt i regeringen
              när man kunde ha genomfört en reform för elva år sedan. Hon säger
              att det inte var reformtider då. Om man har som utgångspunkt att
              varje reform måste kosta miljarder av skattepengar förstår jag
              att det var svårt att få igenom en sådan reform.
            </seg>
            <seg n="6b65b36b">
              Men reformer kan också innebära att man inför en försäkringslösning
              med särskilda avgifter som man betalar under de år när man inte
              har så stora problem för att sedan kunna få ut kostnaderna för
              stora reparationer när det behövs. Det är vad som är abonnemangstandvårdens
              kärna.
            </seg>
            <seg n="229a8167">
              Nu är vi överens om att det är en bra lösning. Men det var en
              bra lösning redan när ni och nydemokraterna en gång i världen
              avvisade den. Därför tycker jag att det är skönt att ni nu har
              kommit fram till att abonnemangstandvården ska främjas och finnas
              med i en lösning just därför att den inte drar en massa nya skattemiljarder
              som inte någon av oss har och kan förfoga över.
            </seg>
            <seg n="ed1385d6">
              Min första fråga är alltså: Innebär den reform för alla som ni
              nu tänker er att alla ska kunna få en chans att få tandvård med
              en fast årlig avgift, eller är det fortfarande bara de som råkar
              bo i de landsting där man har infört detta som ska få den chansen?
            </seg>
            <seg n="5feb07ea">
              Min andra fråga gäller tidsplanen. Finns det någon mer precisering
              bara än att ni ska ha ett förslag färdigt fram till valet när
              det gäller utredning och genomförande?
            </seg>
            <seg n="25c0cfcb">
              Min tredje fråga gäller hur utredningen ska gå till. Ska det
              vara en utredning där partierna får delta, eller ska det vara
              en enmansutredning? Vad har ni för tidsplan för den?
            </seg>
            <seg n="05295f88">
              Socialdemokraterna brukar säga: Vi är stolta men inte nöjda.
              Nu hör jag att Ylva Johansson är stolt över att det finns en stark
              opposition mot senfärdigheten inom hennes parti. Min fråga är:
              Man kan väl inte vara stolt över att elva år har gått utan att
              man gjort någonting åt den här frågan?
            </seg>
          </u>
          <note type="speaker" n="f126cebf">
            Anf. 19 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-6" n="da468f0d">
            <seg n="1443d414">
              Herr talman! Jag är stolt över att vi har fört en ekonomisk politik
              som gör det möjligt att diskutera stora, dyra och kostnadsdrivande
              reformer som också innebär stora förbättringar för befolkningen.
              Tandvården hör dit. Vi har också andra reformer på vårt program
              till exempel när det gäller äldreomsorgen. Det förutsätter också
              att man för en ekonomisk politik som gör det möjligt att driva
              sådana frågor.
            </seg>
            <seg n="41a27503">
              Herr talman! Abonnemangstandvården bygger på att man betalar
              en fast avgift som är beroende på vilken status tänderna har när
              man går in i abonnemangsförsäkringen. Sedan täcker den avgiften
              alla de kostnader som man kan drabbas av under abonnemangstiden.
              Det är en klok modell. Det är en bra modell för väldigt många.
              Men för den som har väldigt dålig tandstatus eller som har väldigt
              stora behov fungerar inte den här modellen. Man hamnar i väldigt
              stora initiala kostnader för att över huvud taget komma in i systemet.
            </seg>
            <seg n="97671443">
              Det betyder att inte heller abonnemangstandvården är ett självspelande
              piano som går att genomföra på ett bra sätt för hela befolkningen
              utan att man är beredd att tillföra pengar för att genomföra detta.
              Men det är en bra byggsten i en tandvårdsreform. Den ska vi ta
              och bygga vidare på.
            </seg>
            <seg n="e7d41c98">
              När det gäller den utredning som kommer att tillsättas inom kort
              kommer den just inom kort att presenteras till direktiv, tidsplan
              och uppläggning. Gabriel Romanus kommer att få svar på sina frågor
              då.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="516e9f27">
            9 § Svar på interpellation 2005/06:40 om behovet av en cancerplan
          </note>
          <note type="speaker" n="8560532c">
            Anf. 20 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-7" n="da468f0d">
            <seg n="fd257347">
              Herr talman! Cristina Husmark Pehrsson har frågat mig vilka åtgärder
              som jag avser att vidta för att säkerställa dels behovet av en
              cancerplan, dels en optimal cancervård för hela landet.
            </seg>
            <seg n="09c3ba93">
              Frågan om en nationell cancerplan är inte ny. Den har diskuterats
              tidigare här i riksdagen och även behandlats inom ramen för den
              översyn av den högspecialiserade sjukvården som gjordes inom Socialdepartementet
              under år 2002 och 2003. Företrädare inom onkologin har anfört
              starka argument för att en nationell plan skulle vara ett viktigt
              instrument för att förbättra just cancervården. Företrädare för
              vissa andra sjukdomsgrupper förespråkar liknande planer inom sina
              områden.
            </seg>
            <seg n="9a58ed18">
              Frågan om vi ska arbeta med denna typ av särskilda planer, exempelvis
              för cancervården, har rest en rad principiella frågor. Vilka konsekvenser
              skulle införandet av ett sådant styrinstrument få för det svenska
              hälso- och sjukvårdssystemet? Hur skulle sjukvårdshuvudmännens
              förutsättningar att prioritera och ta ansvar för helheten påverkas?
              Det är bara några frågor.
            </seg>
            <seg n="5845fb72">
              När regeringen i maj 2002 beslöt inrätta en särskild projektgrupp
              med uppdrag att göra en översyn av den högspecialiserade sjukvården
              fick den i uppdrag att pröva om nationella planer för olika diagnos-
              och sjukdomsgrupper var ett redskap för att effektivisera och
              förbättra vården. Gruppen bedömde i betänkandet Högspecialiserad
              sjukvård kartläggning och förslag (Ds 2003:56) att nationella
              planer inte är ett fungerande verktyg för att utveckla den högspecialiserade
              vården.
            </seg>
            <seg n="159856b9">
              Det kan ur den högspecialiserade vårdens perspektiv vara rationellt
              att formulera vårdprogram och andra regler för hur grupper av
              patienter med samma diagnos ska hanteras. Men tillämpningen av
              vårdprogram är inte okomplicerad. Många lider av flera sjukdomar
              samtidigt, vilket gör att kategorisering till en viss sjukdomsgrupp
              blir svår eller omöjlig. Det går heller inte att bortse från att
              patienter har personliga egenskaper och behov som det är nödvändigt
              att hälso- och sjukvården tar hänsyn till. Enligt min mening är
              det också viktigt att insatserna för olika sjukdomsgrupper utformas
              så att även små och sällsynta diagnosgrupper får de resurser som
              erfordras för en god patientvård. Den överblick som behövs för
              att på bästa sätt leda denna verksamhet finns hos de lokala sjukvårdshuvudmännen.
            </seg>
            <seg n="a4c8c2ca">
              Socialstyrelsen har regeringens uppdrag att utfärda nationella
              riktlinjer för vård och behandling av patienter med svåra kroniska
              sjukdomar, som rör många människor och tar omfattande samhällsresurser
              i anspråk. Målet med riktlinjerna är att bidra till att hälso-
              och sjukvårdens resurser används effektivt, fördelas efter behov
              och styrs av öppna och tydliga prioriteringsbeslut. De ska också
              medverka till att uppnå en nationell likvärdighet inom vården.
              Socialstyrelsen utarbetar för närvarande nationella riktlinjer
              för behandling av de största cancerformerna, bröstcancer, kolorektal
              cancer och prostatacancer. Det sker utifrån en helhetssyn på cancervården.
            </seg>
            <seg n="234469a8">
              Inom cancersjukvården bedrivs sedan lång tid tillbaka vårdprogramarbete,
              huvudsakligen på regional nivå och i regi av regionala onkologiska
              centrum. Gemensam verksamhet för dessa centrum är regional cancerregistrering
              samt regionala eller nationella vårdprogram och kvalitetsregister
              för olika tumörgrupper. De nationella riktlinjerna kommer att
              komplettera vårdprogrammen genom att de inkluderar hälsoekonomiska
              bedömningar och förslag till prioriteringar. Avsikten är att de
              nationella riktlinjerna ska fungera som utgångspunkt för vårdprogram
              så att dessa blir likartat utformade över landet. Riktlinjerna
              kommer att skickas ut på remiss till berörda specialitetsföreningar
              våren 2006. Socialstyrelsen avser att under april 2006 genomföra
              sex regionala beslutsfattarseminarier med politiker, tjänstemän
              och professionerna i vården. Ett syfte med seminarierna är att
              främja det regionala utvecklingsarbetet mot en likvärdig och effektiv
              vård.
            </seg>
            <seg n="34cd4411">
              En cancervård av hög kvalitet är oerhört viktig, och jag vet
              att sjukvårdshuvudmännen redan i dag vidtar en rad åtgärder för
              att förbättra sin cancervård. Det är min förhoppning att de nationella
              riktlinjerna för cancervården ska leda till en ökad effektivitet
              och en optimal cancervård i hela landet. Jag vill avvakta resultatet
              av Socialstyrelsens arbete innan jag tar ställning till om det
              finns behov av att överväga ytterligare åtgärder.
            </seg>
          </u>
          <note type="speaker" n="b798040c">
            Anf. 21 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-aa92d2a6c4eda713-0" n="aaf20ca0">
            <seg n="ea74afd1">
              Herr talman! Tack så mycket för svaret, statsrådet. Precis som
              statsrådet sade är detta egentligen ingen ny fråga. Den har funnits
              länge. En före detta kollega, Elisabeth Fleetwood, har i kammaren
              diskuterat denna fråga många gånger.
            </seg>
            <seg n="fc1486dc">
              Men den svenska cancervården är hårt pressad. I dag får ungefär
              varannan person en cancerdiagnos under sin tid. Av de barn som
              föds om tio år räknar man med att ungefär vartannat kommer att
              få en cancerdiagnos. Trots att cancervården har gjort stora framsteg
              på senare år dör en kvinna i Sverige av bröstcancer var sjätte
              timme.
            </seg>
            <seg n="19c06af1">
              Sverige satsar visserligen mest pengar på cancerforskning i en
              stor undersökning som gjorts, men de länder som satsar mest på
              forskningen spenderar automatiskt inte mest på nya mediciner.
              Österrike, Schweiz och Spanien är länder som snabbare tar till
              sig utvecklingen och ger nya behandlingar.
            </seg>
            <seg n="f60186f9">
              På tal om forskning och utveckling kan vi väl i detta sammanhang
              också notera att 90 % av de medel som går till cancerforskning
              kommer från insamlade medel och inte från statliga medel.
            </seg>
            <seg n="66607d87">
              Hur är det då i Sverige? Hur tas man om hand? Får man de effektivaste
              läkemedlen eller tvingas läkarna att skriva ut gårdagens mediciner?
            </seg>
            <seg n="19b4cdad">
              Det är stora regionala skillnader i behandling. Det visas nu
              i medierna, i debatter och när patienter berättar hur de har det.
              De här regionala skillnaderna kan bero på bristande kunskap, på
              behandlingstraditioner eller faktiskt på det klinikerna i dag
              berättar, att nu finns det behandlingsmöjligheter och nya läkemedel
              men man har inte råd därför att kostnaderna för läkemedel har
              lagts ut på klinikerna på det sätt som har skett. Nya dyra läkemedel
              kan man inte använda. Här ser vi stora regionala skillnader.
            </seg>
            <seg n="c80b91fd">
              Hur länge ska vi låta de här regionala skillnaderna pågå, statsrådet?
              Var man bor i Sveriges land har nämligen blivit en överlevnadsfråga.
              Bara i Västra Götaland skulle man behöva ett resurstillskott på
              2530 miljoner kronor för att ge en patient med specifik bröstcancer
              den mest optimala behandlingen. I Västmanland behandlar man många
              gånger fler patienter med små tumörer, prostata, än i Norrbotten,
              och i Region Skåne behandlar man många fler. Detta är känt av
              statsrådet. Jag vet det. Det visar bara att vi har väldigt stora
              regionala skillnader som vi alla är oroliga för. Folk har nämligen
              litat på professionen. När man får ett läkemedel tror man att
              det är det bästa, inte att pengarna faktiskt är slut på kliniken.
            </seg>
            <seg n="8b5b19a1">
              Cancervården står inför stora utmaningar. Vi vet att demografin
              gör att vi blir alltfler äldre. Därmed får alltfler cancerdiagnos.
              Problemet är, statsrådet, att ingen håller i spakarna när det
              gäller den samlade cancerverksamheten i Sverige, varken i dag
              eller om vi ser framåt. Det är det en cancerplanering skulle syfta
              till, en framförhållning.
            </seg>
            <seg n="6e01344c">
              Landstingsförbundets ordförande, Lars Isacsson, talar nu om att
              han kan tänka sig att det finns behov av en nationell cancerplan.
              Det är snart bara vårdministern kvar, även om jag i dag tycker
              mig se en viss öppning och ett förändrat synsätt. Det måste vara
              dags, tror jag, att ändra det här. Vi ser behoven, vi ser orättvisorna,
              vi ser att professionen är beroende av en sådan plan och vi ser
              att patienterna är oroliga för att de inte får den mest optimala
              vården.
            </seg>
          </u>
          <note type="speaker" n="baf5977e">
            Anf. 22 ERIK ULLENHAG (fp):
          </note>
          <u who="erik_ullenhag_f3fec1" xml:id="i-25911f89336b6239-0" n="2d3c3506">
            <seg n="4da4e39d">
              Herr talman! Snart är det nog bara minister Ylva Johansson kvar
              som inte vill ha en nationell cancerplan. WHO, Världshälsoorganisationen,
              har rekommenderat en nationell cancerplan i samtliga länder. ECCO
              13, en stor europeisk konferens om cancer som nyligen avslutades,
              kom med samma rekommendation till EU:s medlemsländer. Detta är
              en folksjukdom som vi behöver samverka bättre kring. Därför behövs
              nationella cancerplaner.
            </seg>
            <seg n="6e8d25bc">
              Verksamhetscheferna vid 24 onkologiska kliniker gick för ganska
              lång tid sedan ut och krävde en nationell cancerplan. Patientorganisationerna
              kräver en nationell cancerplan. Det är alltid lite dimmigt varför
              ministern inte vill ha en nationell cancerplan. Men sammanfattningsvis
              kan man väl säga: Nej, vi ska inte lägga oss i landstingets självstyre.
            </seg>
            <seg n="43f622c1">
              Nu har ju Lars Isacsson, Landstingsförbundets ordförande, gått
              ut och sagt att han allvarligt vill fundera på en nationell cancerplan.
              Det man nu funderar på i landstinget hoppas jag också sprider
              sig till Rosenbad och till Ylva Johanssons departement.
            </seg>
            <seg n="e58c2414">
              Varför ropar alla på en nationell cancerplan? Bakgrunden är att
              vi så gärna vill tro att vården av de svårast sjuka fungerar,
              att i alla fall de som får cancer i vårt land, ett land som tar
              ut så höga skatter, får en väldigt bra vård. Men är det så?
            </seg>
            <seg n="7da99d35">
              Det finns väldigt stora brister. Väntetiderna för den som får
              en diagnostiserad cancer är för långa. Behandlingsteknikens kapacitet
              är på många ställen otillräcklig, vilket gör att man får vänta
              alldeles för länge på till exempel strålning. Många patienter
              känner sig vilse i systemet. Man vet inte vem som har det yttersta
              ansvaret för ens vård, vilket är oerhört frustrerande i ett läge
              där man drabbats av en så allvarlig sjukdom.
            </seg>
            <seg n="7363bfad">
              Bemötandet är inte alltid så respektfullt som vi skulle önska.
              Många som får ett cancerbesked får det fortfarande per telefon.
              Och kvaliteten varierar beroende på var i landet en patient bor.
            </seg>
            <seg n="6023e071">
              Patientorganisationerna har gått så långt att man i en debattartikel
              pekade på att vissa måste dö i onödan för att de regionala skillnaderna
              är så stora. Verksamhetscheferna vid de 24 onkologiska klinikerna
              skrev så här för en tid sedan i en debattartikel:
            </seg>
            <seg n="968e5aba">
              Under senare år har vi alla märkt påtagliga förändringar i förutsättningarna
              att upprätthålla en högkvalitativ och jämlik cancersjukvård över
              landet men också att snabbt föra in nya metoder i sjukvården.
            </seg>
            <seg n="63e9a44e">
              Det är en ganska stark alarmklocka. I samma artikel sade verksamhetscheferna
              att beslutet som riksdagen har fattat, om att cancersjuka alltid
              ska prioriteras i prioritetsgrupp 1, har de fortfarande inte sett
              några effekter av inom cancervården. Det är djupt allvarligt.
            </seg>
            <seg n="b5aefe9b">
              Dagens Medicin skriver på ledarplats att det är dags att stoppa
              lotteriet i cancervården med anledning av de lokala och regionala
              skillnaderna.
            </seg>
            <seg n="45902258">
              Det är klart att det på många sätt bedrivs en mycket bra cancervård
              i Sverige. Det ska vi inte glömma bort. Men samtidigt är det djupt
              bekymmersamt att efter drygt tio år med en socialdemokratisk regering
              skriver verksamhetscheferna på ett antal onkologiska kliniker
              att cancervården blir allt sämre i synnerhet som vi vet vilken
              folksjukdom cancer är och kommer att vara i framtiden.
            </seg>
            <seg n="3ba91b39">
              I dag får i genomsnitt 130 svenskar besked att de har cancer.
              Det innebär att på ett år drabbas 48 000 personer. Det är lika
              många som bor i Skövde. Det finns bedömningar som säger att år
              2020 kommer varannan svensk att drabbas av cancer någon gång under
              sin livstid. Det är en nationell utmaning av gigantiska mått.
            </seg>
            <seg n="2e4bdb79">
              Jag har två frågor till Ylva Johansson till följd av hennes svar.
            </seg>
            <seg n="c8a7407f">
              Hur stora regionala skillnader kan Ylva Johansson acceptera?
              Följden av att inte ta ett nationellt grepp är att acceptera regionala
              skillnader.
            </seg>
            <seg n="8102b420">
              Hur ser ministern på internationella organisationers, till exempel
              Världshälsoorganisationens, rekommendationer? Spelar de ingen
              roll för Sverige?
            </seg>
          </u>
          <note type="speaker" n="4f823b57">
            Anf. 23 LARS-IVAR ERICSON (c):
          </note>
          <u who="unknown" xml:id="i-28c5999afb1e5bd9-0" n="355e8813">
            <seg n="d23b17e5">
              Herr talman! Hälso- och sjukvård är en av välfärdens mest centrala
              uppgifter. Rätt behandling och vård när man är sjuk är ofta skillnaden
              mellan liv och död. Det gäller inte minst inom cancervården.
            </seg>
            <seg n="ed27fc33">
              Cristina Husmark Pehrssons angelägna interpellation pekar på
              att cancervården i dag är ojämlik. Vi från Centerpartiet instämmer
              i detta.
            </seg>
            <seg n="6a267625">
              Ska svenska cancerpatienters framtid vara beroende av var de
              är bosatta? Är statsrådet beredd att lyssna när läkare i Helsingfors,
              Östergötland, Lund och Göteborg säger att de inte kommer att kunna
              ge sina patienter nya moderna läkemedelsbehandlingar trots att
              de vet att dessa behandlingar kan rädda liv?
            </seg>
            <seg n="92732986">
              Var tredje svensk får cancer. I år kommer närmare 50 000 personer
              att få en cancerdiagnos. Hälften av dem kommer att dö av sin cancersjukdom,
              och hälften kommer att överleva tack vare modern cancerbehandling.
              Det finns i dag nya registrerade läkemedel och behandlingsmetoder
              som kan bota om de ges i ett tidigt skede av sjukdomen. Ett exempel
              är när någon drabbas av cancer i bukhinnan. Det handlar om ungefär
              hundra personer per år i Sverige. Väntetiden för operation är
              fyra fem månader. Vi kan jämföra med länder som USA och Tyskland.
              Där är väntetiden en vecka. Det är lätt att förstå att tack vare
              en kortare väntetid ökas förutsättningarna för att patienten ska
              bli frisk.
            </seg>
            <seg n="0bd6b6ac">
              Cancervården kostar mycket. Men kan verkligen samhället tveka
              när det gäller investeringar som kan rädda människoliv?
            </seg>
            <seg n="776bb5bf">
              Några kan aldrig bli botade från cancern men ändå leva ett förhållandevis
              normalt liv tack vare mediciner och andra behandlingsmetoder.
              De kan arbeta och leva ett aktivt liv med en sjukdom som hålls
              i schack.
            </seg>
            <seg n="ed1dbd13">
              Ett besked om cancer tillhör de allra svåraste beskeden att ta
              emot. Då måste allt bli så bra som möjligt. Det ska vara lika
              rätt till samma behandling oavsett bostadsort. Det måste ändå
              vara innebörden av en optimal cancervård.
            </seg>
          </u>
          <note type="speaker" n="aaac34a3">
            Anf. 24 CHATRINE PÅLSSON (kd):
          </note>
          <u who="chatrine_palsson_167827" xml:id="i-378aaa4819b5adb2-2" n="f40006d1">
            <seg n="5bc906f6">
              Herr talman! Jag vill också tacka för denna synnerligen angelägna
              interpellation. Jag får både brev och telefonsamtal i frågan.
            </seg>
            <seg n="f4f118e2">
              Jag har hela mitt yrkesverksamma liv varit sjuksköterska på en
              canceravdelning, och jag ska villigt erkänna att jag till för
              tio år sedan tyckte att det inte behövdes en cancerplan. Jag har
              också tyckt att det här bör kunna ordnas inom landstingen och
              inom professionen. Men allteftersom utvecklingen har gått fortare
              fram och det har kommit alltfler rön om bättre behandlingsmetoder
              och bättre vårdmetoder är det i dag för mig fullständigt självklart
              att vi måste ha en cancerplan. Då måste vi ha en cancerplan som
              går före.
            </seg>
            <seg n="f61d2325">
              Cristina Husmark Pehrsson sade att någon måste hålla i spakarna.
              Det är riktigt tänkt. Det ska vara ett lok som tuffar på och vet
              vartåt man vill. Detta är så viktigt just för att vi har fått
              bekräftelse på att cancervården är ojämlik över landet.
            </seg>
            <seg n="405e3400">
              Jag vill ställa några frågor till Ylva Johansson. I sitt svar
              sade hon att det ur den högspecialiserade vårdens perspektiv kan
              vara rationellt att formulera vårdprogram och andra regler för
              hur grupper av patienter med samma diagnos ska hanteras. Det är
              en märklig utgångspunkt och ett märkligt perspektiv. Det måste
              väl ändå vara patientens, den vårdbehövandes, perspektiv och rättighet
              att få den allra bästa vården, det allra senaste enligt vetenskap
              och beprövad erfarenhet. Det kan inte vara sjukvårdshuvudmännen
              som i första hand ska vara argumentet för att skapa en plan.
            </seg>
            <seg n="378a790f">
              Nu kan vi se att patientorganisationerna ställer krav. Det är
              väl ett halvår eller ett år sedan som det var en artikel i en
              av tidningarna. Det var bland annat Bröstcancerföreningens ordförande
              som skrev om ojämlikheter, Skåne och så vidare. Det känns så viktigt.
            </seg>
            <seg n="a314430c">
              Vad menar Ylva Johansson med att det skulle vara ett problem
              för en cancerplan med en patient med flera sjukdomar? Det kan
              väl inte vara så att inte alla med en cancersjukdom ska ha samma
              rättigheter om de råkar ha en sjukdom till? I så fall ska det
              förklaras.
            </seg>
            <seg n="9638187e">
              Den andra frågan gäller behovet av viss specialutbildad personal.
              För något år sedan kom det larm om att det saknades till exempel
              onkologsjuksköterskor. Jag tror att det var på KS. Hur ser det
              ut i framtiden? En cancerplan ska också se till att det verkligen
              finns personal för att ge vård. Det är viktigt att komma ihåg
              personalens enorma roll. Vad vi ändå beslutar i riksdagen, vilka
              förslag regeringen än lägger fram, är det någon som ska utföra
              detta för att det ska komma patienten den enskilda människan till
              godo. Utifrån vilka perspektiv ser Ylva Johansson att behovet
              av olika personalgrupper för cancervården i framtiden i dag hålls
              under lupp?
            </seg>
          </u>
          <note type="speaker" n="d7634878">
            Anf. 25 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-8" n="da468f0d">
            <seg n="e8ab8512">
              Herr talman! Cancer är en folksjukdom. Det har alla debattörer
              här vittnat om på olika sätt. Allt tyder på att det är en sjukdom
              som kommer att växa i takt med att vi blir en åldrande befolkning.
              Det finns all anledning att ägna cancersjukdomarna stor uppmärksamhet.
            </seg>
            <seg n="49b346ca">
              Det är också viktigt att komma ihåg att cancer är många olika
              sjukdomar. Det finns kanske 200 olika cancerdiagnoser, och de
              är olika till sin karaktär. Några liknar varandra, och andra gör
              det inte. Därför är det inte alltid säkert att det går att tala
              om cancer som något enhetligt. Cancerdiagnoserna ser olika ut.
              Hur bråttom det är med olika insatser skiljer sig mellan diagnoserna
              men förstås också i de olika individuella fallen.
            </seg>
            <seg n="071052cc">
              Herr talman! Som flera debattörer och även Cristina Husmark Pehrsson
              tar upp är det oacceptabelt med stora regionala skillnader i vården.
              Det gäller cancervården och all annan vård det är oacceptabelt.
              Det finns anledning att befara att skillnaderna är större i cancervården
              just därför att cancervården lyckligtvis utvecklas så snabbt.
              Nya metoder, nya behandlingsmetoder, nya läkemedel och nya kunskaper
              kommer i snabb takt inom cancervården, implementeras olika fort
              och prioriteras på olika sätt av olika sjukvårdshuvudmän.
            </seg>
            <seg n="72b3e030">
              Därför menar jag att det är helt nödvändigt med ett nationellt
              ansvar för att se till att vi har likvärdig vård i hela landet,
              att vi gör likvärdiga prioriteringar hos alla sjukvårdshuvudmän
              trots den medicinska bedömningen. I de delarna tror jag inte att
              man kan säga att det är upp till varje sjukvårdshuvudman att göra
              dem, utan det är medicinska bedömningar, som inte bör skilja sig
              åt i olika delar av landet. Där har vi ett nationellt ansvar,
              och därför tar vi fram nationella riktlinjer.
            </seg>
            <seg n="14581432">
              De nationella riktlinjerna kommer att innehålla stöd för prioriteringar,
              med en prioriteringsgrad från 1 till 10. De kommer att innehålla
              riktlinjer om vilka metoder som inte är vetenskapligt underbyggda
              eller tillräckligt beprövade för att användas, till exempel vilka
              metoder som bara kan användas i forskningssyfte och vilka metoder
              som bör användas. Väntetider är en annan sådan fråga som kommer
              att tas upp i nationella riktlinjer. Där menar jag att vi ska
              ha ett nationellt ansvar och åstadkomma en större nationell likvärdighet.
            </seg>
            <seg n="6cd898df">
              Nu kommer nationella riktlinjer för tre stora cancergrupper:
              bröstcancer, prostatacancer och kolorektal cancer. Det finns många
              fler cancergrupper att ta upp. Där tror jag inte att vi har några
              meningsskiljaktigheter.
            </seg>
            <seg n="8e5beb83">
              De frågor som har kommit upp i diskussionen har framför allt
              gällt prioriteringar, och där har vi inte skilda åsikter. Jag
              tycker att vi behöver nationella riktlinjer för prioriteringar,
              och de bör utformas på ett sådant sätt som arbetet med de nationella
              riktlinjerna är ett exempel på. Jag tycker att det är ett bra
              arbete, och jag har också höga förväntningar på att den remissbehandling
              som kommer att ske i vår ska hålla mycket hög klass.
            </seg>
            <seg n="8fd3a4cb">
              Det man kan fråga sig är: Ska vi också samla andra åtgärder som
              gäller cancer tillsammans med riktlinjerna i vad man skulle kunna
              beskriva som en cancerplan? Jag utesluter inte detta. Vi har ju
              andra planer där vi har skurit det på en annan ledd. Till exempel
              föreslår WHO att preventiva insatser ska finnas med i en cancerplan.
              Ja, i dag har vi dem i folkhälsoplanerna, där vi sammanför preventiva
              insatser mot cancer med preventiva insatser mot hjärt-kärlsjukdomar,
              eftersom det ganska ofta är samma insatser. Men man kanske ska
              lyfta ut de preventiva insatserna och koppla dem till riktlinjerna
              och ha det samlat. Jag vet inte säkert, men jag utesluter inte
              det.
            </seg>
            <seg n="122290cd">
              En liknande sak gäller den palliativa vården, tyvärr aktuell
              för många cancersjukdomar. Ska vi skilja ut den palliativa vården
              för cancerdelarna, eller ska vi samla den tillsammans med annan
              palliativ vård? Det här är frågor som vi har anledning att diskutera
              vidare.
            </seg>
          </u>
          <note type="speaker" n="457d37f8">
            Anf. 26 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-aa92d2a6c4eda713-1" n="aaf20ca0">
            <seg n="f6b5b054">
              Herr talman! En cancerplan handlar om en planering för att använda
              resurserna rätt, och det kan inte vara fel en strategi för den
              samlade cancerverksamheten, inte bara i dag, Ylva Johansson, utan
              också om fem och tio år. Det handlar om det perspektivet. Där
              tycker jag att Ylva Johansson missar poängen. Det handlar om situationen
              inte bara i dag, utan också i framtiden.
            </seg>
            <seg n="80162a27">
              Vi måste identifiera nuvarande problem men kommande behov och
              planera för hur man ska kunna använda resurserna bättre. Det handlar
              om att få en jämförande standard och helt enkelt få prioriteringsinstrument,
              men också Ylva Johansson var inne på det om vikten av förebyggande
              insatser, forskning och utveckling och utbildning. Det är många
              aktörer som måste in i en sådan här planläggning.
            </seg>
            <seg n="6a6fdcdc">
              Många länder i Europa har redan en cancerplan, till exempel Norge,
              Danmark och Storbritannien. Trots att WHO har utarbetat en stark
              resolution har Sverige inte antagit den.
            </seg>
            <seg n="44c02a76">
              Vad gäller en cancerplan säger Ylva Johansson just att professionen
              själv måste utarbeta prioriteringar. Visst! Socialstyrelsen har
              i uppdrag att utveckla de här riktlinjerna, behandlingen av patienter
              med svåra sjukdomar och de riktlinjer som sedan ska ge vårdprogram.
              Men riktlinjerna fördelar inte resurser och planerar inte för
              framtiden, och det är det som en cancerplan också måste innehålla.
            </seg>
            <seg n="c2c74ed3">
              Om nu professionen ser att vi behöver en plan som genomsyrar
              hela cancervården, och vi behöver en bästa behandlingsform oavsett
              bostadsort, måste det väl ändå vara politikernas ansvar att den
              som drabbas får tillgång till den mest optimala vården. Allt annat
              bryter mot hälso- och sjukvårdslagen, att var och en ska ges den
              mest optimala vården varhelst man bor. Det finns inte i dag.
            </seg>
            <seg n="810c60d3">
              Därför anser jag att jag är ansvarig, och Ylva Johansson ytterst
              ansvarig, för att här i riksdagen med utgångspunkt i hälso- och
              sjukvårdslagen garantera att alla får den vård de har rätt till,
              att man får den bästa vården oavsett bostadsort. Det ska vara
              den bästa vården i dag, men vi ska också planlägga för den bästa
              vården om fem, tio och femton år.
            </seg>
            <seg n="de225bdf">
              Min fråga till Ylva Johansson blir: Vad ämnar Ylva Johansson
              göra mer än att hänvisa till riktlinjer och Socialstyrelsen, när
              det handlar om att vi ser att hälso- och sjukvårdslagen inte efterföljs?
            </seg>
          </u>
          <note type="speaker" n="4315e2ac">
            Anf. 27 ERIK ULLENHAG (fp):
          </note>
          <u who="erik_ullenhag_f3fec1" xml:id="i-25911f89336b6239-1" n="2d3c3506">
            <seg n="3fdc013f">
              Herr talman! Det var ett bra svar från Ylva Johansson när hon
              sade att det är absolut nödvändigt med likvärdiga bedömningar
              över landet. Vårt stora bekymmer är att det inte ser ut så i cancervården
              i dag.
            </seg>
            <seg n="708f0ffc">
              Jag kan ta ett exempel ur en artikel i Dagens Medicin. Där kan
              man läsa att verksamhetschefen Tor Ekman från Göteborg deklarerar
              följande: De här resultaten för Herceptin det är ett nytt läkemedel
              för att behandla cancer är naturligtvis ett framsteg, det är ju
              roligt! Men ofta hamnar vi i det läget att vi istället tänker
              att Herregud, hur ska vi ha råd med detta?
            </seg>
            <seg n="79da424c">
              I Linköping för Hans Starkhammar ett liknande resonemang när
              han säger så här: En försiktig inställning till nya läkemedel
              ger en viss trygghet, på så sätt att man inte hoppar på fördyringar
              av sjukvården som man inte säkert vet ger effekt.
            </seg>
            <seg n="c8f03c0e">
              Det är klart att det perspektivet är bekymmersamt. Perspektivet
              är inte trygghet för patienten, utan perspektivet är trygghet
              så att man inte ska få fördyringar.
            </seg>
            <seg n="233e5857">
              Det beror inte på att dessa människor i Göteborg eller Linköping
              inte vill ge den bästa vården. Det beror på att vi i dag inte
              har ett samlat grepp. Det beror på att när vi låter läkemedel
              landa på den enskilda kliniken är risken stor att den ekonomiska
              realiteten gör att man inte ger den bästa behandlingen till patienten.
            </seg>
            <seg n="a6ee4cb7">
              Vad gäller forskningsresurser beror det på att ni i regeringen
              under lång tid har fört en politik där man inte klarar av att
              koncentrera forskningsresurserna till de vetenskapligt mest framstående
              miljöerna, vilket kommer att vara helt avgörande för cancerforskningen
              framöver. Det är ytterligare en sådan sak som en nationell cancerplan
              skulle kunna ta ett grepp om.
            </seg>
            <seg n="348a9c88">
              För en tid sedan presenterade Folkpartiet 22 förslag för bättre
              cancervård där vi tog ett samlat grepp om cancervården. Läs dem
              gärna! Ta gärna till dig av dem! Det är förhoppningsvis ett första
              steg till att vi tar den nationella cancerplanen. Men det finns
              mycket annat att göra, till exempel att höja lönerna för strålningssjuksköterskor
              och se till att, som jag sade, koncentrera forskningsresurserna.
            </seg>
            <seg n="a175bf19">
              Jag skulle allra sist, herr talman, vilja upprepa frågan till
              Ylva Johansson: Hur ser ministern på WHO:s rekommendation? Gäller
              den inte Sverige, när Ylva Johansson inte delar WHO:s bedömning
              att vi behöver en nationell cancerplan?
            </seg>
          </u>
          <note type="speaker" n="0f06d966">
            Anf. 28 LARS-IVAR ERICSON (c):
          </note>
          <u who="unknown" xml:id="i-28c5999afb1e5bd9-1" n="355e8813">
            <seg n="aa168f37">
              Herr talman! Vad kostar det att rädda liv? En vanlig jämförelse
              är att ta fram siffror från Vägverket. Vägverket beräknar att
              det kostar 1 miljard kronor att rädda ett liv per år genom att
              bygga fyra mil ny motorväg.
            </seg>
            <seg n="5c0f09be">
              Visst ska vi bygga motorvägar, men samtidigt måste vi vara beredda
              att rädda liv på våra sjukhus. Läkarens huvuduppgift måste vara
              att se till patientens bästa. Han eller hon ska inte behöva välja
              bort patientens bästa för att kunna klara av en landstings- eller
              regionbudget.
            </seg>
            <seg n="ce7d0e6e">
              Jag undrar vilket råd statsrådet har att ge till cancersjuka
              män och kvinnor i Skåne och Östergötland. Ska de behöva flytta
              för att få rätt behandling och bättre möjligheter att överleva?
            </seg>
            <seg n="069676d8">
              Vi har redan hört att antalet cancerpatienter i Sverige har ökat
              de senaste åren, och vi vet att ökningen kommer att fortsätta.
              Var tredje svensk som lever i dag kommer att drabbas av en cancersjukdom
              under sin livstid. De och deras anhöriga har rätt till ett värdigt
              omhändertagande. Centerpartiet vill verka för ett tryggare samhälle
              där medborgarna får rätt vård och rätt omsorg oavsett var i landet
              de är bosatta.
            </seg>
          </u>
          <note type="speaker" n="0a8ea835">
            Anf. 29 CHATRINE PÅLSSON (kd):
          </note>
          <u who="chatrine_palsson_167827" xml:id="i-378aaa4819b5adb2-3" n="f40006d1">
            <seg n="c6b3571a">
              Herr talman! För 30, 40 eller 50 år sedan, när människor fick
              det vi då kallade kräfta, fanns det i princip inte några behandlingsformer.
              När människan fick kräftan visste man att det var en begränsad
              tid man levde. Jag tror att väldigt många provinsialläkare och
              kirurger tröstade de människor och familjer som drabbades och
              gjorde vad de kunde. Men alla visste att det inte fanns botemedel.
            </seg>
            <seg n="f44ef45c">
              Det är nu den 15 november 2005, och vi har kommit oerhört långt
              i behandlingen av cancersjukdomar. Jag tror att vi har kommit
              så långt att inte ens professionen trodde att man skulle komma
              så här långt för 20 år sedan. Det har varit oerhört glädjande.
              Vi vet ju att de allra flesta blir botade i dag. Vi vet hur enormt
              framgångsrik leukemibehandlingen för barn har varit, även för
              vuxna, och behandlingen av andra cancersjukdomar, eller maligna
              sjukdomar, vad man nu säger. Det är så fantastiskt. Det tycker
              jag att man ska säga i den här talarstolen också i dag.
            </seg>
            <seg n="764374f6">
              Samtidigt är det så att när man sitter med en människa som har
              fått en livshotande sjukdom och säger att visst du har fått den
              här livshotande sjukdomen men vårt landsting har inte råd att
              ge dig den bästa behandlingen har vi kommit in på ett plan som
              har en djup etisk dimension. Jag tycker utifrån min människovärdesprincip
              och utifrån hälso- och sjukvårdslagen att vi ska ge alla den vård
              som är bäst i situationen.
            </seg>
          </u>
          <note type="speaker" n="88e675c6">
            Anf. 30 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-9" n="da468f0d">
            <seg n="ea0243c6">
              Herr talman! Det är mycket allvarligt om man gör olika prioriteringar
              och bedömningar i olika landsting utifrån samma grundläggande
              medicinska bedömning. Det behöver vi åtgärda. Jag räknar med att
              nationella riktlinjer kan fylla den rollen. Om de inte skulle
              fylla den får vi väl överväga andra åtgärder, men vår erfarenhet
              hittills av nationella riktlinjer är att de är mycket kraftfulla
              och fungerar mycket effektivt som styrinstrument i sjukvården.
              Så det tycker jag att vi ska åtgärda.
            </seg>
            <seg n="ca94f557">
              Vad som är rätt prioritering och rätt bedömning tycker jag däremot
              inte att vi ska ta ställning till som politiker. Det är en medicinsk
              bedömning. Den måste man göra. Det är ett svårt arbete som Socialstyrelsen
              nu bedriver tillsammans med professionen om när en viss behandling
              är relevant, när den är lämplig, när man ska börja använda ett
              nytt läkemedel, när det är tillräckligt beprövat för att tas in.
              Det är inte vår sak att avgöra, men vi ska se till att vi har
              tillräckligt goda förutsättningar för att använda det och för
              att bedömningarna blir likvärdiga. Och de som har att göra bedömningarna
              ska ha stöd för att göra dem.
            </seg>
            <seg n="8ae4fc40">
              Som jag sade i mitt tidigare inlägg tror jag att det kan finnas
              anledning till, och jag säger inte nej till, att vi samlar olika
              delar kring cancervården gemensamt i en plan med det som WHO tar
              upp i sin rekommendation. Man vill samla preventiva insatser,
              aktiviteter för tidig upptäckt, diagnostik, behandling, smärtlindring,
              palliativ vård, forskning och registreringar tillsammans på ett
              ställe. I dag har vi det samlat på olika ställen. Diagnostik och
              behandling är det som behandlas i nationella riktlinjer. Annat
              behandlas till exempel i folkhälsoplan eller i riktlinjer för
              den palliativa vården.
            </seg>
            <seg n="07b21d7c">
              Finns det anledning att särskilt lyfta ut cancerfrågorna ur dem
              och samla dem tillsammans med riktlinjerna? Jag är inte säker
              på svaret, men jag är beredd att diskutera den frågan. Det kanske
              är bra att göra en sådan uppdelning. Jag tycker i alla fall att
              de nationella riktlinjerna inom de här stora cancergrupperna är
              ett viktigt första steg. Jag tror att prioriteringen är den allra
              viktigaste frågan. Men kanske ska vi också samla andra frågor.
            </seg>
            <seg n="f384e28c">
              Det är viktigt att säga att vi inte ska tro att en nationell
              cancerplan kan lösa alla problem. Till exempel kan den inte fördela
              resurserna till cancervården i förhållande till andra diagnoser
              eller andra patienter. Det är en bedömning som måste göras av
              sjukvårdshuvudmännen och av professionen när de gör sina konkreta
              prioriteringar. Man ska inte tro att den frågan går att lösa bara
              med en plan. Man ska inte heller tro att man kan klara lönerna
              för vissa personalgrupper till exempel.
            </seg>
            <seg n="447fb00e">
              En rad frågor som naturligtvis är viktiga för kvaliteten kommer
              inte att få sitt svar i en sådan samlad bedömning, men kanske
              kan det ändå vara ett bra sätt att prioritera, visa på helheten
              och också stärka arbetet i en cancervård som många här har intygat
              håller hög klass men som lyckligtvis utvecklas otroligt snabbt.
              Det är utmärkt, men därför måste vi också vara beredda att följa
              med med riktlinjer och styrinstrument så att den nya goda vården
              verkligen kan komma alla till del på bästa sätt.
            </seg>
            <seg n="ef84e1e1">
              Ett viktigt instrument som vi inte har talat om här men som jag
              också tror betyder mycket är kvalitetsregister där vi kan jämföra
              resultat av behandling på olika sjukhus. Riktlinjer fungerar innan
              för att tala om hur man bör göra. Kvalitetsregister visar efteråt
              att vissa behandlingar har varit mer framgångsrika än andra. Säkert
              är det fler än jag som tog del av det register som Läkarsällskapet
              gick ut med. Jag tror att det handlade om just kolorektal cancer.
              Två av de mest kända sjukhusen hamnade sist i den bedömningen,
              Karolinska och S:t Göran. De har snabbt åtgärdat detta tack vare
              just kvalitetsregistrets resultat. Jag tror att vi kommer att
              kunna använda kvalitetsregister i betydligt större omfattning
              för att förbättra svensk sjukvård och cancervård.
            </seg>
          </u>
          <note type="speaker" n="8804d955">
            Anf. 31 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-aa92d2a6c4eda713-2" n="aaf20ca0">
            <seg n="14d5be40">
              Herr talman! Det handlar om helhetssyn och om resurser, nu med
              nationella riktlinjer men också i framtiden om femtio år. Jag
              hör här att Ylva Johansson öppnar upp för och inte avfärdar tanken
              på en nationell cancerplan helt och hållet, vilket var ganska
              tydligt förut.
            </seg>
            <seg n="0a1eb111">
              Förutom en cancerplan vill Moderaterna avsätta 10 miljarder kronor
              mer än regeringen under de kommande tre åren för vård och omsorg.
              Vi vill tillsammans med alliansen skriva in i hälso- och sjukvårdslagen
              garantin om vård i tid. Vi vill också ha en helhetssyn på vården.
              Moderaterna vill därför ta bort landstingens politiska överbyggnad
              och i stället ha ett mer nationellt övergripande ansvar.
            </seg>
            <seg n="751c9343">
              Vård i Europa måste också ses som en tillgång. Sverige är inte
              världsbäst på allt. Därför behöver vi en EU-vårdgaranti.
            </seg>
            <seg n="23d31c13">
              Debatten här i dag visar på problemet att dyra läkemedel läggs
              ut på kliniknivå och att man inte har råd att behandla patienterna
              med dem. En bekant i familjen blev erbjuden att köpa ett dyrt
              läkemedel som kliniken inte kunde erbjuda i efterbehandling av
              en strålbehandling. Det skulle han få köpa för egna pengar. Jag
              tror att varken Ylva Johansson eller jag vill se en sådan utveckling.
            </seg>
            <seg n="15a4427c">
              Det borde kanske inte låta sig göras, men Ylva Johansson började
              själv interpellationsdebatten med Maud Ekendahl med att dra in
              Moderaternas skatteförslag och tala om prioriteringar. Då kan
              jag väl få dra parallellen att regeringen har avsatt 10 miljarder
              kronor för att lägga ned ett väl fungerande kärnkraftverk, Barsebäck,
              och ändå har vi inte pengar att ge cancerpatienter den mest optimala
              vården i Sverige. Det handlar om prioriteringar, sade Ylva Johansson.
              Det instämmer jag i.
            </seg>
          </u>
          <note type="speaker" n="d6238ee1">
            Anf. 32 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-10" n="da468f0d">
            <seg n="4891dbce">
              Herr talman! Nu svingar vi till lite grann här på slutet med
              stora politiska drag. Så då får väl jag också vara med på det.
              Det är naturligtvis så att det med Moderaternas politik inte blir
              mer pengar till hälso- och sjukvården och den gemensamma sektorn.
              Det är en av de tydliga skillnaderna hur mycket man vill satsa
              på den gemensamma sektorn och hur mycket man vill sänka skatterna
              så att människor får mer pengar kvar i plånboken för andra beslut
              som man själv prioriterar. Det är en av de stora ideologiska skillnaderna
              och en av de stora frågorna i den kommande valrörelsen.
            </seg>
            <seg n="5f82304d">
              Vi har också sett hur det har gått i de stora landsting och regioner
              där Moderaterna har suttit i ledningen och där man på intet sätt
              har klarat av att hantera ekonomin eller att prioritera resurser
              till den väsentliga vården. Så vi har en stor politisk skiljelinje
              i synen på hur vi prioriterar.
            </seg>
            <seg n="ccd2cb29">
              Även om vi i stora drag är oense om hur vi ska prioritera gemensamma
              insatser i förhållande till skattesänkningar för enskilda hoppas
              jag att vi kan fortsätta med en konstruktiv diskussion om hur
              cancervården, som redan håller en hög kvalitet, också i framtiden
              ska kunna utvecklas och hålla en ännu högre kvalitet. Självklart
              har vi råd med bra cancervård till alla som behöver det i Sverige
              i dag.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="4ff42f21">
            10 § Svar på interpellation 2005/06:59 om aktiv livshjälp i stället
            för aktiv dödshjälp
          </note>
          <note type="speaker" n="05ba588e">
            Anf. 33 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-b22508d2a4ff09e3-0" n="da468f0d" next="i-34ddc91f318704b3-0">
            <seg n="3704961b">
              Herr talman! Chatrine Pålsson har frågat mig vilka åtgärder jag
              avser att vidta för att förbättra vården för svårt sjuka och gravt
              funktionshindrade personer så att de får den vård de behöver och
              har laglig rätt till. Hon har även frågat om jag avser att se
              över ansvarsfördelningen mellan kommuner och landsting i syfte
              att tvister dem emellan ska kunna undvikas.
            </seg>
            <seg n="27772ee3">
              Det är oerhört tragiskt när människor i stort behov av vård och
              stöd inte upplever att de får detta. Om det dessutom leder till
              att någon anser att livet inte längre är värt att leva är det
              ytterst allvarligt.
            </seg>
            <seg n="ccdf8aff">
              Enligt hälso- och sjukvårdslagen har landstinget ansvar för att
              erbjuda en god hälso- och sjukvård på lika villkor åt alla som
              är bosatta inom landstinget. Av socialtjänstlagen framgår att
              kommunen har det yttersta ansvaret för att de som vistas i en
              kommun får det stöd och den hjälp de behöver. Trots landstingens
              och kommunernas ansvar för att ge vård och stöd till enskilda
              finns det dessvärre personer som hamnat mellan stolarna på grund
              av att samverkan mellan huvudmännen inte fungerar. Detta är självklart
              inte acceptabelt. Regeringen har de senaste åren vidtagit ett
              flertal åtgärder för att förbättra huvudmännens förutsättningar
              för samarbete och samverkan liksom för att stärka den enskildes
              rätt till vård och stöd.
            </seg>
            <seg n="e5f49669">
              Genom lagen om gemensam nämnd inom vård- och omsorgsområdet,
              som gäller från den 1 juli 2003, har kommuner och landsting givits
              möjlighet att samverka i en gemensam nämnd med frågor som rör
              bland annat hälso- och sjukvård, socialtjänst, stöd och service
              till funktionshindrade, psykiatrisk tvångsvård och rättspsykiatrisk
              vård. Samtidigt som nyssnämnda lag infördes skärptes också kraven
              på gemensam planering vid utskrivning från slutenvården genom
              ändringar i lagen om kommunernas betalningsansvar för viss hälso-
              och sjukvård. En gemensam vårdplan ska upprättas för en patient
              som av den behandlande läkaren bedöms behöva insatser från kommunens
              socialtjänst eller hälso- och sjukvård eller landstingets primärvård,
              öppna psykiatriska vård eller annan öppenvård. Lagen om finansiell
              samordning av rehabiliteringsinsatser, som gäller från den 1 januari
              2004, gör det vidare möjligt att effektivt använda resurser för
              personer som är i behov av samordnade rehabiliteringsinsatser.
            </seg>
          </u>
          <note n="8cd0cd79">
            Den så kallade Äldrevårdsutredningen överlämnade i juni 2004
            betänkandet Sammanhållen hemvård till regeringen. Utredningen
            föreslår flera åtgärder som syftar till att tydliggöra ansvarsfördelningen
            mellan kommuner och landsting i samband med att vård och stöd
            ges i hemmet till personer med stora vård- och omsorgsbehov. Betänkandet
            bereds för närvarande inom Regeringskansliet.
          </note>
          <note n="c05e1160">
            I juli 2004 beslutade regeringen att tillkalla den så kallade
            Assistanskommittén, en parlamentarisk kommitté med uppdrag att
            göra en bred översyn av insatsen personlig assistans enligt lagen
            om stöd och service till vissa funktionshindrade. Kommittén ska
            utreda och lämna förslag bland annat kring gränsdragningsproblematik
            och kostnadsförskjutningar som förekommer mellan huvudmännen.
            Kommitténs uppdrag sträcker sig till den 31 mars 2007.
          </note>
          <u who="mikael_johansson_ec52c2" xml:id="i-34ddc91f318704b3-0" n="da468f0d" prev="i-b22508d2a4ff09e3-0">
            <seg n="6669c32a">
              När det slutligen gäller vården i livets slutskede, som Chatrine
              Pålsson också nämner, har regeringen i en skrivelse som lämnades
              till riksdagen i maj i år redogjort för en rad vidtagna åtgärder
              samt för hur denna vård fortsatt kan främjas. Regeringen har i
              samband med skrivelsen gett Socialstyrelsen i uppdrag att främja
              utvecklingen av vården i livets slutskede och att till regeringen
              redovisa en bedömning av denna utveckling. För detta ändamål har
              regeringen avsatt 1,5 miljoner kronor. Regeringen stöder även
              Nationella rådet för palliativ vård med 500 000 kronor under år
              2005. Vidare har Kompetensstegen för kvalitets- och kompetensutveckling
              i vården och omsorgen om äldre tagit emot ett stort antal ansökningar
              avseende personalens kunskaper i just palliativ vård och omsorg.
            </seg>
            <seg n="e21e638b">
              Det är min bedömning att de nu nämnda åtgärderna sammantaget
              har inneburit och även fortsättningsvis kommer att medföra förbättringar
              av huvudmännens samarbete och samverkan liksom förstärkningar
              av vården och omhändertagandet av personer med svåra sjukdomar
              och funktionshinder.
            </seg>
          </u>
          <note type="speaker" n="ce3f683a">
            Anf. 34 CHATRINE PÅLSSON (kd):
          </note>
          <u who="chatrine_palsson_167827" xml:id="i-378aaa4819b5adb2-4" n="f40006d1">
            <seg n="e7a43d59">
              Herr talman! Jag får börja med att tacka Ylva Johansson för svaret
              på min interpellation, som faktiskt kom till under mycket stor
              vånda och medkänsla efter det uppmärksammade fallet med Joakim
              som slutade sina dagar på en självmordsklinik i Schweiz. Alla
              läste vi säkert om detta och kände både mycket frustration och
              besvikelse över hans situation.
            </seg>
            <seg n="4963ff42">
              Jag ska genast säga att varken jag eller, tror jag, någon annan
              på något sätt vill säga något negativt om hans kamp eller hans
              beslut det gör jag inte. Men jag känner att det är vår uppgift
              att resonera om varför människor känner att den enda utvägen är
              just att aktivt avsluta sitt liv.
            </seg>
            <seg n="3c57b13b">
              Det här får, tycker jag, mer bli ett samtal. En sådan här fråga
              ska inte ägnas vare sig hårda ord eller någonting annat. Det hela
              är alltför djupt, känsligt och viktigt för det.
            </seg>
            <seg n="49e2af6e">
              Jag kan bara konstatera att den utveckling som varit i Holland,
              som har aktiv dödshjälp inskriven och har en legalisering av det,
              har lett till att människor av olika skäl faktiskt tvingats ge
              upp livet. Enligt en uppgift år 2001 av och till har det gjorts
              utvärderingar är det så mycket som en tredjedel av alla som får
              dödshjälp som inte själva egentligen har sagt ja till dödshjälp.
              Det motsvarar ungefär 3 000 personer per år. Av de 8 100 som fick
              en överdos till exempel av morfin var det 61 % som fick det utan
              att man själv hade begärt det, alltså en överdos som ledde till
              att patienten dog.
            </seg>
            <seg n="86b320c0">
              Samtidigt visar de olika undersökningarna att det aktiva arbetet
              med att förbättra vården i livets slutskede i princip har avstannat.
              Många anhöriga har ansökt om aktiv dödshjälp, och det ena med
              det andra har gjort att det inte riktigt har blivit så som lagstiftarna
              tänkt sig.
            </seg>
            <seg n="5508e12a">
              Varför är då det här så viktigt? Jo, när en sådan här diskussion,
              en sådan här debatt och tidningsreferat kommer upp är det ofta
              så att anledningen är att man inte får den hjälp och den vård
              som man faktiskt är berättigad till. Vissa debattörer använder
              detta som ett argument för aktiv dödshjälp.
            </seg>
            <seg n="2dd959aa">
              Det bakomliggande och förbisedda då människor begär dödshjälp
              är oftast inte viljan att få dö utan viljan att leva men under
              andra, människovärdiga, villkor. Det är det som jag tycker är
              huvudfrågan här. Vad kan alltså vi som lagstiftare, som politiker
              och som opinionsbildare göra för att verkligen ge livshjälp och
              för att ge människor en trygghet i att, när det är så dags och
              man får den långsamma död som de flesta av oss kommer att möta,
              kunna ges en så god och bra vård att behovet av aktiv dödshjälp
              inte ens kommer upp?
            </seg>
          </u>
          <note type="speaker" n="9ca7b5df">
            Anf. 35 LARS-IVAR ERICSON (c):
          </note>
          <u who="unknown" xml:id="i-28c5999afb1e5bd9-2" n="355e8813">
            <seg n="acf1f86a">
              Herr talman! Frågan om dödshjälp aktualiseras då och då i Sverige.
              Chatrine Pålsson tar i sin interpellation upp fallet med totalförlamade
              Joakim som fick assisterat självmord på en schweizisk klinik.
            </seg>
            <seg n="8f869fd2">
              Varje person som inte längre orkar leva innebär ett misslyckande
              för samhället. I detta fall kan vi spåra hur det omhändertagande
              som Joakim fick möta i den svenska vårdkarusellen ledde fram till
              att han tog det svåra beslutet att göra slut på livet.
            </seg>
            <seg n="c9fb4c69">
              Vi kan spekulera i hur det kan bli så här. Det verkar som att
              det funnits en brist i samverkan mellan de olika sjukvårdshuvudmännen
              och att det inte har funnits en tillräcklig förståelse för Joakims
              behov av vård i lämplig miljö.
            </seg>
            <seg n="18992779">
              Vem blir bättre av att vistas på samma avdelning som äldre demenssjuka
              personer om man som ung lider av fysiska handikapp? Vem blir bättre
              av en hopplös kamp mellan olika sjukvårdshuvudmän? Frågan om människosyn,
              människovärde och helhetssyn borde få en större plats i sjukvårdsdebatten
              i förhållande till diskussionen om för och emot dödshjälp.
            </seg>
            <seg n="60119203">
              För oss i Centerpartiet är det två viktiga etiska principer som
              vi tycker ska ligga till grund för hälso- och sjukvården. Den
              första är människovärdesprincipen som anger att alla människor
              har samma mänskliga rättigheter och samma rätt att få dem respekterade.
              Ingen människa är förmer än någon annan. Mot bakgrund av detta
              får sjukvården inte prioritera sina insatser utifrån en människas
              personliga egenskaper eller funktion i samhället.
            </seg>
            <seg n="bfffa505">
              Den andra principen anger att resurserna ska satsas på de områden
              där det finns störst behov och att man särskilt beaktar dem som
              inte kan göra sin stämma hörd.
            </seg>
            <seg n="830af431">
              Men hälso- och sjukvårdens förmåga att nå upp till dessa etiska
              principer hänger ytterst på personalen. Det är inte endast medicinska
              kunskaper som gör att en människa blir frisk eller får ett någorlunda
              vettigt liv, utan det handlar framför allt om den del av vården
              som kallas omvårdnad, den mänskliga hand som tar hand om en annan
              människa. Vi vet alla att bemötandet för den vårdade är oerhört
              betydelsefullt.
            </seg>
            <seg n="fbefb12e">
              Jag undrar om statsrådet delar dessa uppfattningar och hur hon
              avser att verka för att dessa etiska principer ska genomsyra all
              svensk sjukvård av i dag.
            </seg>
          </u>
          <note type="speaker" n="d3e474da">
            Anf. 36 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-11" n="da468f0d">
            <seg n="1f49974d">
              Herr talman! Om eller när en människa upplever starkt att livet
              inte är värt att leva är det naturligtvis oerhört allvarligt.
              Om det beror, åtminstone till del, på att sjukvården eller sjuk-
              och omsorgsinsatserna inte har fungerat på rätt sätt är det ett
              misslyckande. Det måste vi självklart se mycket allvarligt på
              och till varje pris försöka förändra. Jag menar att vi har vidtagit
              en hel del åtgärder i detta avseende. Det är möjligt att man behöver
              göra ytterligare, men en hel del har redan vidtagits.
            </seg>
            <seg n="47f42d59">
              Jag vill säga till Lars-Ivar Ericson att de etiska principerna
              i sjukvården finns och fungerar överlag mycket bra. Däremot har
              vi ibland problem med gränsdragningar mellan olika huvudmän och
              också mellan olika delar hos en och samma huvudman. Där behöver
              vi göra särskilda insatser. Det har vi också gjort de senaste
              åren. Jag hoppas att det kommer att leda till förbättringar.
            </seg>
            <seg n="c3099bf4">
              Jag delar Chatrine Pålssons uppfattning att det är viktigt att
              sjukvården och omsorgen fungerar på ett sådant sätt att efterfrågan
              på aktiv dödshjälp inte ska behöva uppstå. Det är ett misslyckande
              när det blir så. Det handlar om den palliativa vården och om livsuppehållande
              åtgärder i livets slutskede. Socialstyrelsen har för några år
              sedan tagit fram riktlinjer för dessa svåra gränsdragningar som
              tjänar som vägledning för läkarna i de många svåra bedömningssituationer
              som de har. När kan man inom ramen för vetenskap och beprövad
              erfarenhet avstå från att sätta in en viss åtgärd eller avbryta
              en viss åtgärd? Det är viktigt att man får vägledning så att vi
              tydligt kan upprätthålla gränsdragning, för det menar jag att
              vi ska göra.
            </seg>
            <seg n="8d53e5ca">
              Åtgärder som enbart syftar till att avsluta ett liv är förbjudna,
              och de ska fortsätta att vara förbjudna i Sverige. Även om det
              finns ömmande fall där vi kan förstå argumenten för aktiv dödshjälp
              menar jag att man måste vara mycket varsam med den typen av steg.
              Det finns anledning att vara orolig för vart sådana ställningstaganden
              i förlängningen leder i synen på våra medmänniskor och i prioriteringar
              inom sjukvården. Jag är inte beredd att ta några sådana steg.
            </seg>
          </u>
          <note type="speaker" n="ca220221">
            Anf. 37 CHATRINE PÅLSSON (kd):
          </note>
          <u who="chatrine_palsson_167827" xml:id="i-378aaa4819b5adb2-5" n="f40006d1">
            <seg n="e5e90cb8">
              Herr talman! Jag är oerhört glad över Ylva Johanssons löfte om
              att inte ta några steg mot aktiv dödshjälp i Sverige. Jag är också
              glad över de intentioner som statsrådet har när det gäller förbättringar.
              Men jag skulle ändå vilja påstå att vi kanske behöver göra mer
              för att nå upp till den ambition och vision som vi har.
            </seg>
            <seg n="dd8ab31e">
              Vi vet att finansieringen är en viktig orsak till att kommuner
              och landsting bråkar om ansvarsfördelningen. Tyvärr är det så.
              Vi vet också att sedan 2003, som också Ylva Johansson skriver
              i svaret, kan man bilda gemensamma nämnder. Så långt jag vet är
              det bara på ett ställe man har gjort det. Det är i Falun i Dalarna,
              tror jag. När nu landsting och kommuner inte bildar de här gemensamma
              nämnderna, som kanske skulle kunna vara ett sätt att öka samarbetet
              på, vad ska man göra då? När pengarna är en sådan källa till konflikt,
              särskilt för mindre kommuner där man vrider på varenda krona,
              måste vi kanske hitta någonting annat.
            </seg>
            <seg n="e9885790">
              Jag tycker inte att Ylva Johansson riktigt har bemött den hårdaste
              kritiken i interpellationen, nämligen att vården mest erbjuder
              förvaring och meningen om samhällets oförmåga att ta sitt ansvar
              för unga handikappade. I det fall som jag refererar till, Joakim,
              har Joakim vid upprepade tillfällen i kontakter med sin kommun
              och med landstinget sagt att han vill ha något annat än förvaring.
              En ung människa som är gravt handikappad behöver än mera av liv
              när man inte själv kan ta till sig olika delar. Kvalitet på livet,
              att kunna leva så fullt och så länge som möjligt, är en oerhört
              viktig fråga, inte bara för yngre utan även för människor som
              är äldre och kanske demenssjuka. Det är för mycket förvaring.
              Vi har väldigt ofta en medicinsk inriktning, att man behöver medicinsk
              behandling i form av smärtstillande medel, ångestdämpande medel
              eller samtal. I övrigt är det inte så mycket av kvalitet i själva
              situationen. Där måste jag ändå få ställa frågor.
            </seg>
            <seg n="ed188fc0">
              Ylva Johansson hänvisar också till Äldrevårdsutredningen, som
              lämnades över i juni 2004. Det har gått ett och ett halvt år sedan
              dess. Nu vet jag att betänkandet bereds. Jag vill fråga: När kommer
              det en proposition? Jag inser att det finns mycket att göra och
              att det har gått ett och ett halvt år, men det är ändå en tillräckligt
              lång tid, om man har ett genomarbetat betänkande, för att man
              ska kunna lägga fram en proposition.
            </seg>
            <seg n="d4cdc47c">
              När det gäller pengarna vill jag ställa en fråga. Vi hade en
              hearing i socialutskottet inför det beslut som ska fattas i riksdagen
              i morgon om vård i livets slutskede. Då menade man att de kompetensstegspengar
              som regeringen har avsatt egentligen inte har inneburit någon
              förbättring av den palliativa vården. Min fråga är då: Har Ylva
              Johansson tänkt initiera något annat, specifikt, när det gäller
              pengar för den palliativa vården?
            </seg>
          </u>
          <note type="speaker" n="0698ed67">
            Anf. 38 LARS-IVAR ERICSON (c):
          </note>
          <u who="unknown" xml:id="i-28c5999afb1e5bd9-3" n="355e8813">
            <seg n="18a8fe1a">
              Herr talman! Vården ska inte döda människan. Principen måste
              alltid vara att rädda och värna liv. Joakims resa till Schweiz
              ser jag som ett uttryck för ett misslyckande inom den svenska
              vården.
            </seg>
            <seg n="7b0a23fd">
              Det är bra att statsrådet konstaterar att det fortfarande kvarstår
              en oklar ansvarsfördelning mellan kommuner och landsting beträffande
              sjukvård, rehabilitering och hjälpmedel och att något behöver
              göras.
            </seg>
            <seg n="92369461">
              Det ämne som vi diskuterar i dag tangerar också det vi ska diskutera
              i morgon, vård i livets slutskede. Jag hoppas att ministern har
              tillfälle att vara närvarande i morgon eftermiddag eller i morgon
              kväll och delta i debatten och då klargöra hur man på bästa sätt
              kan lindra när det svåraste svåra inträffar.
            </seg>
          </u>
          <note type="speaker" n="8053bbf9">
            Anf. 39 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-12" n="da468f0d">
            <seg n="49b98aeb">
              Herr talman! Till Chatrine Pålsson vill jag säga att det nu inrättas
              gemensamma nämnder i några fler kommuner, men självklart är det
              inte den enda lösningen. Jag tror inte heller att vi kommer att
              få se sådana överallt, och jag vet inte ens om det är önskvärt.
              Det finns också andra sätt att samverka på.
            </seg>
            <seg n="54434c58">
              Vi behöver säkert vidta fler åtgärder för att underlätta denna
              samverkan, men jag är inte så säker på vad riksdag och regering
              ska vidta för åtgärder. Mycket ligger ju på kommuner och landsting
              i det konkreta arbetet där man bygger upp ett förtroende mellan
              människor och skapar gemensamma rutiner för hur man ska hantera
              olika frågor. Jag tycker ändå att den utvecklingen går i rätt
              riktning.
            </seg>
            <seg n="7b119399">
              Förslagen om sammanhållen hemvård bereds för närvarande i Regeringskansliet,
              men Chatrine Pålsson vet precis som jag att vi har en situation
              där ungefär hälften av landets kommuner har tagit över hemsjukvården,
              och det fungerar mycket bra. Ett problem är att inte heller de
              är särskilt intresserade av att ha en lagstiftning på området
              eftersom de är nöjda med sina avtal. Det är naturligtvis en intressant
              och viktig diskussion om vi ska gå fram med lagstiftning eller
              om det finns andra sätt att åstadkomma en överföring av huvudmannaskapet
              för hemsjukvården till kommunerna, och det vill jag pröva så långt
              möjligt innan jag är beredd att gå fram med en lagstiftning.
            </seg>
            <seg n="2e1bb879">
              Herr talman! Det är fullkomligt oacceptabelt att en ung människa
              med grava funktionshinder förvaras eller upplever sig bli förvarad.
              Det är naturligtvis oacceptabelt vilken människa det än gäller.
              Alla har rätt utifrån sitt unika och lika människovärde till ett
              så gott liv som möjligt, och det har man utifrån de förutsättningar
              som man har. Där ska det inte vara någon skillnad på hur gravt
              funktionshinder man har. Vi har en skyldighet att så långt möjligt
              skapa förutsättningar för ett så gott liv och så bra livskvalitet
              som möjligt.
            </seg>
            <seg n="3084f9fc">
              Detta uppstår mycket i mötet med personalen, men det handlar
              också om att visa på kvalitet. Det vi kan göra från riksdag och
              regering är sådant som att införa kvalitetsindikatorer som Socialstyrelsen
              nu arbetar med. Det är ett viktigt verktyg som man kan använda
              för att visa på och prioritera kvalitet inom den här vården.
            </seg>
            <seg n="21869c74">
              Den palliativa vården är särskilt aktuell när det gäller dessa
              frågor. Den ska ju diskuteras och beslutas om här i kammaren i
              morgon, som också har nämnts här i debatten.
            </seg>
            <seg n="f3d66b63">
              Jag vill säga till Chatrine Pålsson att när det gäller Kompetensstegen
              är det inte så konstigt att de som var med på er utfrågning inte
              kunde veta så mycket, för de har inte sett ansökningarna. Men
              jag har sett dem, och regeringen kommer inom kort att besluta
              om fördelning av medlen. Nästan alla Sveriges kommuner har ansökt
              om medel. Vi kan se i ansökningarna att ett av de vanligaste områdena
              som man vill satsa på handlar om kompetensutveckling just för
              palliativ vård och omsorg.
            </seg>
            <seg n="2884044b">
              Det är mot den bakgrunden som jag kan säga att de pengar som
              vi satsar inom Kompetensstegen kommer till en inte oväsentlig
              del att handla just om kompetensutveckling inom det här området.
              Det är roligt att huvudmännen har prioriterat det, därför att
              jag tror att det behövs.
            </seg>
          </u>
          <note type="speaker" n="9999ee7d">
            Anf. 40 CHATRINE PÅLSSON (kd):
          </note>
          <u who="chatrine_palsson_167827" xml:id="i-378aaa4819b5adb2-6" n="f40006d1">
            <seg n="dcb17109">
              Herr talman! Det viktigaste är inte vad man gör nu, utan det
              är att man gör saker som får effekt för de enskilda människorna.
              Det gäller inte minst alla funktionshindrade i vårt land som i
              dag känner oro för sin situation och för framtiden. Det är viktiga
              signaler att vi som lagstiftare har ambitioner att göra så att
              det blir bättre för de enskilda. Dessa människovärdesfrågor är
              oerhört viktiga.
            </seg>
            <seg n="b55cd841">
              Det handlar inte om grupper som demonstrerar med plakat på Mynttorget
              2 eller vid Regeringskansliet, utan det handlar om människor som
              är i ett oerhört stort behov av en god vård och omsorg. Någon
              sade att ett mått på ett helt samhälles civilisation är hur vi
              behandlar de personer som är mest svaga.
            </seg>
            <seg n="8d29b2c7">
              Därför måste vi vara starka och handlingskraftiga och föreslå
              åtgärder för att så många som möjligt helst alla ska få den allra
              bästa vården och omsorgen när man är funktionshindrad, när man
              är i behov av vård i livets slutskede och när man inte kan tala
              för sig. Mycket av tryggheten ligger i detta, så därför bör vi
              vara tydliga.
            </seg>
            <seg n="e4181d1d">
              Jag vill än en gång tacka Ylva Johansson för att det inte kommer
              något förslag om aktiv dödshjälp i Sverige. Vi ska allesammans
              försöka att hjälpas åt för att bidra till att det blir så bra
              som möjligt, givetvis också ute i kommuner och landsting. Var
              och en i sin roll kan lyfta fram frågan och arbeta för en bättre
              vård och omsorg, inte minst för att stärka de anhörigas situation.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="f1f72c59">
            11 § Svar på interpellation 2005/06:80 om den nationella vårdgarantin
          </note>
          <note type="speaker" n="96d3a234">
            Anf. 41 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-13" n="da468f0d">
            <seg n="cf6df68b">
              Herr talman! Ulrik Lindgren har frågat mig om jag avser att vidta
              några kompletterande åtgärder för att den nationella vårdgarantin
              ska fungera från och med den 1 november 2005 samt om jag avser
              att vidta åtgärder för att skapa klarhet i frågan huruvida den
              nationella vårdgarantin är att betrakta som en garanti eller en
              målsättning.
            </seg>
            <seg n="36c4df3e">
              Sedan år 1997 finns en besöksgaranti som innebär att primärvården
              ska erbjuda hjälp, antingen per telefon eller genom besök, samma
              dag som vården kontaktas. Om kontakt med läkare erfordras ska
              väntetiden vara högst sju dagar och den som fått remiss till den
              specialiserade vården ska erbjudas besök inom 90 dagar. Regeringen
              och Sveriges Kommuner och Landsting har slutit en överenskommelse
              om att utvidga denna besöksgaranti till en vårdgaranti som också
              omfattar tid för behandling.
            </seg>
            <seg n="ef7afd51">
              Den nationella vårdgarantin omfattar all planerad vård och gäller
              fullt ut från och med den 1 november i år. Vårdgarantin är inte
              en målsättning utan en garanti som innebär ett åtagande för landstingen
              att erbjuda behandling inom 90 dagar från det att beslut om behandling
              fattats.
            </seg>
            <seg n="2e707c07">
              Syftet med vårdgarantin är först och främst att stärka patientens
              ställning i vården. Utgångspunkten är hälso- och sjukvårdslagens
              krav på att beslut om behandling ska fattas i samråd med patienten.
              Vårdgarantin tydliggör vårdens åtagande gentemot patienten i samband
              med en sådan överenskommen behandling. Vårdgarantin är ett komplement
              till de långtgående möjligheter att välja vårdgivare som redan
              finns i den svenska sjukvården.
            </seg>
            <seg n="8229691b">
              Det är viktigt att klargöra att garantin inte förutsätter att
              alla landsting kommer att kunna erbjuda alla typer av behandling
              inom det egna landstinget. I de fall då patientens hemlandsting
              inte kan erbjuda behandlingen i tid ska hemlandstinget hjälpa
              patienten till vård i annat landsting inom garanterad tid. Detta
              ska ske utan extra kostnader för patienten.
            </seg>
            <seg n="91635e02">
              Vårdgarantin införs i kombination med en fortsatt satsning på
              förbättrad tillgänglighet i hälso- och sjukvården. Den sammanlagda
              satsningen på en nationell vårdgaranti och förbättrad tillgänglighet
              uppgår till 1,95 miljarder kronor 2005 och 1,75 miljarder kronor
              per år från och med 2006. Dessa satsningar i kombination med det
              förberedelsearbete som genomförts i landstingen borgar för att
              landstingen ska kunna leva upp till sina åtaganden i överenskommelsen.
            </seg>
            <seg n="4a7e6ed6">
              Avslutningsvis vill jag framhålla att jag kommer att se till
              att vårdgarantin noggrant följs upp och utvärderas för att säkerställa
              att den genomförs på det sätt som det är tänkt. Landstingen ska
              årligen rapportera till Socialstyrelsen hur de uppfyller garantin
              och vilka åtgärder de genomför för att förbättra tillgängligheten.
              Socialstyrelsen får i sin tur i uppdrag att kontinuerligt följa
              upp och utvärdera garantin och avrapportera utvecklingen till
              regeringen.
            </seg>
          </u>
          <note type="speaker" n="90416788">
            Anf. 42 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-e17165f2916133ad-0" n="99cfdc63">
            <seg n="07c2e1e6">
              Herr talman! Tack för svar om vårdgarantin från minister Ylva
              Johansson. Jag hoppas också på mer svar i dagens diskussion om
              tillståndet för vårdgarantin. Det skriftliga svaret känns lite
              avvaktande och betraktande, i väntan på Socialstyrelsens utvärdering
              så att säga. Jag hoppas på mer kött på benen i dagens diskussion.
            </seg>
            <seg n="f8b20790">
              Den borgerliga regeringen införde en vårdgaranti 19911994 för
              att genomdriva det vi alla vill, att jag om jag blir sjuk ska
              få behövlig vård och framför allt i tid. Den gav kortare vårdköer.
              Men efter 1994, med Socialdemokraternas återkomst till makten,
              förföll reformen.
            </seg>
            <seg n="f9a3510c">
              Elva år har nu gått med Socialdemokraterna bromsande och blockerande
              för en vårdgaranti. Socialdemokraterna har uppträtt som systemförsvarare
              i stället för att företräda patientens rätt. Allemansrätten till
              sjukvård, som borde vara på plats i en utvecklad välfärdsstat,
              har blivit: Ja, om du betalar en gång till, först via skatten
              och sedan via privata försäkringar, då gäller en vårdgaranti.
            </seg>
            <seg n="865e42be">
              Men plötsligt inför 2002 års val vände Socialdemokraterna och
              lovade att de också skulle införa en vårdgaranti i Sverige. Efter
              valet har det dock varit ett ständigt framflyttande av datum.
              Nu är den då på plats. Vi hoppas och tror att från den 1 november,
              för några dagar sedan, ska den ha trätt i kraft.
            </seg>
            <seg n="b473b473">
              Den första frågan är: Har ni nu viljan, geisten och entusiasmen
              att genomföra vårdgarantireformen efter allt det gångna motståndet?
              Kan vi se en solklar vändning av politik?
            </seg>
            <seg n="f0882f03">
              Det är viktigt med viljan här. Det är inte bara en retorisk fråga,
              utan vi vet ju från alla sammanhang att om man vill något så blir
              det också något. Om man velar och gör något halvhjärtat blir det
              ett sämre resultat i görandet. Och det finns skäl att betvivla
              viljan med tanke på historien bakåt.
            </seg>
            <seg n="f589f535">
              Det är också viktigt att de som ska sköta vårdgarantin får instrument,
              alltså våra landsting. De måste få bästa möjliga förutsättningar
              att klara sin uppgift, och det är ingen liten uppgift. Det kräver
              en hel del för att leva upp till den så kallade vårdgarantin.
            </seg>
            <seg n="e61122f2">
              Frågan är också: Är Socialdemokraterna nu villiga att förändra
              hälso- och sjukvårdslagen så att den främjar och ger stöd åt landstingen
              för att de ska kunna leva upp till vårdgarantin? Vi har flera
              gånger interpellerat tidigare ministrar, Lars Engqvist med flera,
              om just frågan: Ska vi få ett tillägg i hälso- och sjukvårdslagen
              som anger att vården inte bara ska ges utan att den också ska
              ges i tid?
            </seg>
            <seg n="58649ce3">
              Vi har också stopplagen från den 1 januari 2006. I dag finns
              det en enkel lagstiftning när det gäller landstingens åtagande,
              att de helt enkelt ska erbjuda god hälso- och sjukvård till sina
              invånare inom landstinget. Det finns också ett viktigt tillägg,
              att de inte måste utföra allt själva, utan ett landsting får sluta
              avtal med annan utförare och få det gjort den vägen.
            </seg>
            <seg n="20ed0eca">
              Men som vi vet nu ska inte den här enkelheten bestå, utan från
              den 1 januari ska det krånglas till i lagstiftningen. Överlämnar
              landstinget ett uppdrag till annan vårdgivare att utföra det hela,
              är det behäftat med en rad villkor. Vad jag förstår kommer det
              inte att bli någon ändring på den punkten, utan möjligheten ska
              fortfarande begränsas och försvåra för landstingen att utföra
              sin vårdgaranti. Frågan är förstås: Blir det någon lagändring
              på det området, eller är det detta som vi får leva med för överskådlig
              tid framåt?
            </seg>
          </u>
          <note type="speaker" n="8fa09873">
            Anf. 43 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-14" n="da468f0d">
            <seg n="f1070348">
              Herr talman! Jag hade förberett mig för en litet annan typ av
              debatt. Men det är uppenbart att Ulrik Lindgren här vill söka
              konflikt kring vårdgarantin, och jag tar gärna en sådan konflikt
              om det är så han vill ha det.
            </seg>
            <seg n="3b147dc6">
              Den vårdgaranti vi nu genomför, och som Ulrik Lindgren ifrågasätter
              att jag vill genomföra över huvud taget, att jag ens har viljan
              att göra så att människor kan få vård i tid, är inte bara en reform
              som vi vill genomföra, utan det är en reform som vi har förmågan
              att genomföra. Den gäller alla patienter och alla behandlingar
              i hela landet. Den är väl förberedd.
            </seg>
            <seg n="b4a01e50">
              Vi har gjort stora satsningar under många års tid, både politiskt
              och inom professionen, för att kunna skapa grund för en stor strukturreform
              som naturligtvis kommer att betyda oerhört mycket för de enskilda
              patienterna och stärka patientens ställning. Men det innebär också
              mycket för att sjukvårdens funktionssätt ska förbättras och också
              att vi i förlängningen sparar resurser, inte bara mänskliga utan
              också pengar. Det är alltid bättre att ge vården tidigare än att
              göra det senare.
            </seg>
            <seg n="b5d2192e">
              Den borgerliga vårdgarantin som infördes var en helt annan typ.
              Det var ju en ransoneringsgaranti, Ulrik Lindgren. Den infördes
              ju just för att färre skulle få tillgång till behandlingen. Det
              var det som var ett av syftena. När den borgerliga så kallade
              garantin infördes gällde den endast tolv behandlingar. Den var
              ett ransoneringsinslag som gjorde att många förnekades behandling.
              Till exempel infördes regeln att man bara skulle få starroperation
              på ett öga och inte på två. Gränsen sattes också så högt som vid
              0,5 för att man alls skulle komma i fråga för behandling och starroperation.
              Det var en begränsningsgaranti. Det var utmärkt att den togs bort.
            </seg>
            <seg n="4c6d1fde">
              Vi ska inte utlova några garantier förrän vi kan leva upp till
              dem fullt ut, och det är viktigt att kunna göra det så att garantin
              omfattar hela befolkningen och alla diagnoser. Nu har vi den förmågan.
              Det är en oerhört stor och viktig reform som vi nu kan genomföra,
              och jag är väldigt stolt över att vi nu genomför den.
            </seg>
            <seg n="8e96eb1e">
              Det är självklart så att en sådan här stor reform kan komma att
              kräva ytterligare beslut för att se till att den verkligen fungerar
              väl. Det utesluter jag inte. Men jag ser inte att det är för handen
              just nu.
            </seg>
            <seg n="4463aaa1">
              Ulrik Lindgren påstår att den lagstiftning som vi har infört,
              att landstingen när de vill ska kunna använda sig av möjligheten
              att lägga ut sjukhus på entreprenad, på något sätt skulle försvåra
              för landstingen att använda entreprenörer för att uppfylla vårdgarantin.
              Det är naturligtvis inte sant.
            </seg>
            <seg n="940c533a">
              Vi ställer två krav. När man lägger ut ett helt sjukhus på entreprenad
              ska man kräva att entreprenören följer samma prioriteringar som
              landstinget gör, att man alltså följer samma politik för att till
              exempel korta vårdköer, och att man inte samtidigt öppnar en gräddfil
              för dem som kan betala för sig. Det är ju en gräddfil som finansieras
              just av att det finns långa vårdköer. I så fall tillåter man att
              sjukhus som drivs med offentliga medel ska ha dubbla styrinstrument.
              Att från det ena hållet vilja ha köer för att kunna finansiera
              privatbetalande och samtidigt styras av landstingets prioriteringar
              är inte rimligt. Det är bra att vi inför en sådan regel.
            </seg>
            <seg n="5f5825ee">
              Det är också svårt att förstå på vilket sätt det blir fler operationer
              utförda om sjukhus på entreprenad delar ut vinsten till aktieägarna
              än om den återinvesteras till sjukvårdens verksamhet.
            </seg>
          </u>
          <note type="speaker" n="d6277dbf">
            Anf. 44 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-e17165f2916133ad-1" n="99cfdc63">
            <seg n="a39f6a22">
              Herr talman! För Kristdemokraterna är det viktiga att vård ges
              i tid. Det viktiga är inte hur vården förmedlas. Landstingen borde
              ha fritt spelrum. Vi borde visa landstingen förtroendet att de
              får använda sig av de möjligheter som finns utan att från överheten
              villkora hur vården ska utföras. Det borde rimligen underlätta
              för landstingen att klara den här viktiga vårdgarantin. Inför
              man begränsningar av olika slag i lagstiftningen innebär det naturligtvis
              ett försvårande för landstingen att utföra sin uppgift. Det vill
              inte vi göra. Vi vill att det ska vara så lätt som möjligt för
              landstingen att uppfylla vårdgarantin.
            </seg>
            <seg n="0607c9c3">
              En ransoneringsgaranti, säger vårdministern om den vårdgaranti
              som infördes 19911994. Jag håller med om att den var begränsande
              i och med att den innehöll en garanti om bara tolv diagnoser.
              Men det var ju något att bygga utifrån. Ville man göra någonting
              bättre, ja, då var det naturligtvis fritt fram att fortsätta.
              I och med att man inte har nyttjat tiden ordentligt, menar jag,
              under de elva åren har man försummat viktiga möjligheter att göra
              de här förbättringarna långt tidigare än vad som nu är för handen.
              Nu är vårdgarantin införd från den 1 november, och det är ju gott,
              men den kunde ha införts betydligt tidigare om viljan hade funnits.
              Menar vi allvar med vårdgarantireformen gäller det att ge goda
              förutsättningar till dem som ska utföra vården, som sagt.
            </seg>
            <seg n="d72f35dc">
              Det är viktigt också för människornas förtroende för det gemensamma
              att förväntningarna nu kan infrias. Därför trycker jag än en gång
              på detta med lagändring för vård i tid. Vi ska även vara pådrivande
              med lagstiftningen, inte bara underlättande. Jag fick inget klart
              besked om Socialdemokraterna nu är villiga att medverka till en
              sådan lagändring om vård i tid. Nu står det ju bara att vården
              ska tillhandahållas.
            </seg>
            <seg n="a391ba91">
              Framför allt är naturligtvis den viktiga diskussionen i dag om
              landstinget kommer att klara uppgiften. Vilken är ministerns bedömning?
              Som jag uppfattade det förra inlägget här skulle landstinget gå
              i land med uppgiften. Men det finns också olika uppgifter som
              inger oro över huruvida landstingen kommer att gå i land med uppgiften.
              Flera landsting har aviserat att de kommer att göra extra vårdinköp,
              men landstingen har också sagt att det är kö inom ungefär samma
              områden. Få landsting har överkapacitet när det gäller möjligheten
              att handla av varandra.
            </seg>
            <seg n="e2f2fd5d">
              Tidningen Veteranen, en tidning för en av våra äldreorganisationer,
              har gjort en enkät i landstingen som visar att 2 av 21 landsting
              klarar uppgiften att uppfylla vårdgarantin på egen hand. Det verkar
              som att ortopedin är den svagaste punkten här. Svensk ortopedisk
              förening anger att det är 100 000 personer som väntar på att få
              komma till mottagning inom ortopedklinikernas verksamhetsområde.
            </seg>
            <seg n="b3637cc3">
              Dagens Medicin redovisar detsamma, att ungefär två landsting
              kommer att klara det i egen regi. Jag har också hört Sveriges
              Televisions Agenda redovisa att 60 % av sjukhusen inte kommer
              att klara vårdgarantin. Riksrevisionen har också gjort en ny bedömning
              i höst. De har angett att landstingens information till regeringen
              är otillräcklig för bedömning av hur det står till med väntetiderna.
              Underlaget för att bedöma om vårdgarantin kommer att gå att uppfylla
              är alltså osäkert.
            </seg>
            <seg n="083a5eb5">
              Min fråga är då naturligtvis: Delar ministern de här bedömningarna
              om orosmolnen och tveksamheterna till om man kommer att klara
              det hela? Jag frågar också fortfarande efter åtgärder. Behövs
              det några kompletterande åtgärder eller är det nog att bara avvakta
              Socialstyrelsens utvärdering?
            </seg>
          </u>
          <note type="speaker" n="c0833f97">
            Anf. 45 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-34b47ecc27b69a69-15" n="da468f0d">
            <seg n="52d71d0f">
              Herr talman! Ulrik Lindgren börjar med att säga att det bara
              handlar om att man bestämmer sig, har en vilja och fattar ett
              beslut om en ny lag i riksdagen. Då har vi en vårdgaranti. Lite
              senare i inlägget tillstår han att det ju faktiskt handlar om
              hur det ska kunna förverkligas och att det är det som är det svåra.
              Det svåra är inte att fatta beslut i riksdagen. Det svåra är att
              förverkliga en sådan här mycket stor, mycket viktig strukturell
              reform som kommer att beröra så många människor och betyda så
              oerhört mycket inom svensk sjukvård.
            </seg>
            <seg n="300b8cfd">
              Det är min bedömning att vi har denna förmåga i dag. Det är i
              dag min bedömning att vi kommer att klara vårdgarantin. Jag kan
              naturligtvis inte veta det säkert i varje enskilt fall. När jag
              tittar på hur arbetet ute i landstingen har gått är det trots
              allt så att när det gäller de stora grupperna, där vi har haft
              det stora antalet av långa väntetider, har man bedrivit ett mycket
              medvetet arbete under flera års tid för att korta dessa väntetider.
              Jag tror att man kommer att lyckas.
            </seg>
            <seg n="45b0cc54">
              Jag kan känna en viss oro, framför allt när det gäller nya behandlingsmetoder
              där man i ett visst läge bestämmer att vi nu har tillräckligt
              mycket vetenskap och beprövad erfarenhet för att inleda en helt
              ny typ av behandling. Det gäller till exempel magsäcksoperationer
              mot fetma. Då uppstår ju omedelbart en kö, när en ny metod införs.
              Det kan vara en svårighet. Överlag ser jag det som positivt, men
              jag ser också att det är en otroligt stor ansträngning för sjukvårdshuvudmännen
              att klara detta. Det är ingen enkel reform, och det måste man
              också ha respekt för.
            </seg>
            <seg n="81ca2428">
              Behöver vi ytterligare åtgärder? Jag kan inte utesluta det, men
              jag ser det inte i dag. Därför är det viktigt att följa den här
              reformen och se om det behövs ytterligare åtgärder. Men jag ser
              det inte i dag. Jag tycker också att sjukvårdshuvudmännen på många
              sätt gör ett väldigt bra arbete, också tillsammans med Socialstyrelsen,
              när det gäller att gå igenom olika beslut för prioriteringar och
              grunder för beslutad behandling. Detta är jag mycket imponerad
              av.
            </seg>
            <seg n="ef56c1b9">
              Sedan vill jag ändå säga till Ulrik Lindgren att jag tror att
              det är lite naivt att tro att man bara kan ha en tilltro till
              landstingens förmåga att korta köer och förändra rutiner och beslut.
              Vi har ju faktiskt inte lyckats fullt ut hittills förrän vi har
              satt en ordentlig press också från nationell nivå.
            </seg>
            <seg n="a8fbf43d">
              Jag tror inte att man ska sticka under stol med att vi delvis
              har haft motsatta incitament i sjukvårdens struktur när det har
              gällt köer. Det har ibland lönat sig för en klinik att ha köer.
              Det problemet tycker jag att vi måste se i vitögat. Det har vi
              som politiker, både nationellt och naturligtvis hos sjukvårdshuvudmännen,
              ett särskilt ansvar för att åtgärda.
            </seg>
            <seg n="1b622679">
              På samma sätt tycker jag att det är naivt att tro att det inte
              skulle finnas ett incitamentsproblem om man lägger ut ett sjukhus
              på entreprenad, alltså om man samtidigt kan tjäna pengar på att
              det finns köer i den offentligt drivna sjukvården och vara en
              viktig del av den offentligt drivna sjukvården. Det är naturligtvis
              inte utan problem om man skulle tillåta en sådan ordning. Jag
              tycker att det är bra att vi har klargjort de reglerna.
            </seg>
          </u>
          <note type="speaker" n="1ab97468">
            Anf. 46 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-e17165f2916133ad-2" n="99cfdc63">
            <seg n="99fd5f07">
              Herr talman! Jag har absolut inte sagt att det bara är att bestämma
              sig så får man vårdgarantin genomförd. Jag har däremot sagt att
              det är mycket viktigt med den bestämda viljan, att Socialdemokraterna
              visar upp den och att man förhoppningsvis nu är framme vid en
              punkt då man helhjärtat säger att jo, vi ska genomföra en vårdgarantireform.
            </seg>
            <seg n="1e6d7fc0">
              Tvärtom har jag predikat förut, och kommer att fortsätta göra
              det, att det här fordrar en stor ansträngning av landstingen,
              att det fordrar ett mångårigt hantverk helt enkelt, och att vi
              därför tyvärr har förlorat ett antal år för att genomföra det
              här för att Socialdemokraterna har motsatt sig det. Det finns
              väl protokollfört under många riksdagsdebatter att de har motsatt
              sig ett genomförande av vårdgarantin. Men förhoppningsvis är vi
              nu där, då Socialdemokraterna helhjärtat välkomnar en sådan här
              reform.
            </seg>
            <seg n="5f658d90">
              Sedan anger vår minister Ylva Johansson att nya metoder kan vara
              ett problem. Jag håller med om det när det gäller att uppfylla
              vårdgarantin. Jag nämnde också ortopedin och hörde ingen kommentar
              från vår minister om hur hon bedömer ortopedins möjligheter att
              uppfylla vårdgarantin. Förhoppningsvis kan jag få en kommentar
              i sista inlägget från ministern.
            </seg>
            <seg n="c98d6fe8">
              Sedan har jag absolut inte heller angett att jag naivt på något
              sätt bara har en tilltro, att det bara är tilltro vi ska visa
              landstingen så kommer de att ordna en vårdgaranti. Tvärtom har
              jag angett att det behövs en rad olika saker för att både driva
              på att landstingen måste genomföra vårdgarantin och underlätta
              för dem. Vi ska driva på genom att införa en lag, om vi kommer
              åt, som anger att vården ska ges i tid, inte bara att den ska
              ges. Vi kommer också att ta bort stopplagen om vi får den möjligheten.
              Det är nämligen också viktigt att underlätta för landstingen att
              genomföra detta. Det är dessutom viktigt att visa den tilltron
              till landstingen, att de kan bedöma om de kan genomföra en sak
              själva och att de, om de vill anlita en annan, kan bedöma om den
              som ska utföra det gör det på ett riktigt och kostnadseffektivt
              sätt för våra skattepengar. Det är också viktigt med resurser
              med mera.
            </seg>
          </u>
          <note type="speaker" n="8818c578">
            Anf. 47 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-b22508d2a4ff09e3-1" n="da468f0d" next="i-34ddc91f318704b3-1">
            <seg n="d06dd2f4">
              Herr talman! Ulrik Lindgren, vi har ju under många år gjort stora
              satsningar för att förbereda för den här reformen. Det är rätt
              ordning för att göra det. Man måste se till att man har förutsättningar
              att genomföra besluten innan man säger ja till dem här i kammaren.
              Jag tror ibland att det är bra att vi tänker igenom saker och
              ting och förbereder dem väl innan vi utlovar garantier och nya
              beslut. Det måste finnas förutsättningar att också genomföra dem
              i verkligheten.
            </seg>
            <seg n="a9e6529a">
              Ortopedin är ett av de områden där det under många års tid nu
              har bedrivits ett mycket bra och målmedvetet arbete för att korta
              köerna och väntetiderna. Det här har man gjort målmedvetet, systematiskt,
              under lång tid. Därför är jag optimistisk när det gäller ortopedin.
              Jag tycker att man har åstadkommit mycket redan.
            </seg>
            <seg n="2f731fed">
              Sedan är just ortopedin ett område där vi vet att vi har patienter
              som till exempel vill, eller inte vill, bli behandlade vid en
              viss tidpunkt på året. Man kan bli erbjuden ett datum inom ramen
              för vårdgarantin. Det kanske man tackar nej till för att det är
              ett datum då det inte passar att genomgå ett sådant större ingrepp.
              Den typen av fall kommer vi naturligtvis också att ha i framtiden.
              Inom just ortopedin kommer de kanske att vara ganska vanliga.
              Men vi har ändå stärkt patientens ställning med den här reformen.
            </seg>
            <seg n="98b918b0">
              Jag vill avsluta, herr talman, med att säga till Ulrik Lindgren
              och alla andra att vi socialdemokrater inte bara säger att vi
              ska genomföra en vårdgaranti. Vi gör det nu. Den blir verklighet.
              Den är verklighet. Den är verklighet för alla patienter, alla
              diagnoser, i hela landet. Och den gäller nu.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="4ba89abe">
            Ajournering
          </note>
          <note n="355990cc">
            Kammaren beslutade kl. 15.58 på förslag av talmannen att ajournera
            förhandlingarna till kl. 18.00.
          </note>
          <u who="mikael_johansson_ec52c2" xml:id="i-34ddc91f318704b3-1" n="da468f0d" prev="i-b22508d2a4ff09e3-1">
            <seg n="cb27c191">
              Återupptagna förhandlingar
            </seg>
          </u>
          <note n="d9100370">
            Förhandlingarna återupptogs kl. 18.00.
          </note>
          <note n="34b71a67">
            12 § Svar på interpellation 2005/06:51 om pepparsprej i kriminalvården
          </note>
          <note type="speaker" n="c3506825">
            Anf. 48 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-4" n="355e8813">
            <seg n="6b3f320d">
              Herr Talman! Alice Åström har frågat mig om jag avser att vidta
              några åtgärder med anledning av användandet av pepparsprej inom
              kriminalvården. Alice Åström har också frågat om jag avser att
              vidta några åtgärder med anledning av de intagnas rättslöshet
              i frågan.
            </seg>
            <seg n="29fdf80c">
              Kriminalvårdsstyrelsen har beslutat att pepparsprej ska kunna
              användas som hjälpmedel vid allvarliga incidenter på några anstalter
              och häkten. Kriminalvårdsstyrelsen har i sitt beslut noggrant
              reglerat hur och när pepparsprejen får användas. Enligt beslutet
              får pepparsprej bara användas om tjänsteåtgärden inte kan lösas
              på något annat, mindre ingripande sätt än med våld, och andra
              åtgärder inte är ändamålsenliga. Bedömningen om vilken tjänsteman
              eller befattning som ska få bära pepparsprej ska vara restriktiv.
              Endast de tjänstemän som genomgått en särskild utbildning får
              enligt beslutet tilldelas pepparsprej. All användning av pepparsprej
              ska rapporteras.
            </seg>
            <seg n="59f42123">
              Jag är liksom Alice Åström medveten om att pepparsprej är ett
              hjälpmedel som innebär ett betydande mått av våldsanvändning.
              Att de intagna skulle vara rättslösa i förhållande till beslutet
              om att använda pepparsprej stämmer dock inte. På samma sätt som
              annat våldsanvändande i tjänsteutövning ska det vara försvarligt
              med hänsyn till omständigheterna i det enskilda fallet. Om övervåld
              använts blir det liksom i andra sammanhang föremål för rättslig
              prövning.
            </seg>
            <seg n="7514a05d">
              Att kriminalvården nu fattat ett beslut om användande av pepparsprej
              måste också ses i ett större sammanhang. Under 2004 inträffade
              en rad allvarliga incidenter med snabba händelseförlopp. Regeringen
              har utifrån den verksamhetsanalys som genomförts funnit att det
              är nödvändigt att kriminalvården har effektiva verktyg att motverka
              de kriminella nätverkens aktiviteter i anstalterna och att de
              kan hantera intagna som utgör säkerhetsrisker. Under det senaste
              året har ett flertal åtgärder vidtagits för att kunna garantera
              säkerheten för andra intagna och personal. Till exempel så har
              inpasseringskontroll på slutna anstalter och häkten införts, och
              installation av mobilstörningssändare pågår. Kriminalvårdsstyrelsen
              har utöver de åtgärder regeringen vidtagit ansett att det också
              är nödvändigt att utrusta ett antal tjänstemän med pepparsprej.
            </seg>
            <seg n="a4233b38">
              Men det är inte bara intagna som berörs av frågeställningen.
              Kriminalvården är en stor arbetsgivare och arbetsplats. Att arbeta
              i kriminalvården innebär i dag att man är verksam i en miljö där
              hot och våld förekommer. Hot och våld är alltid oacceptabelt,
              och det är särskilt allvarligt att bli utsatt för det i sitt arbete.
              Det senaste årets uppmärksammade händelser visar att kriminalvården
              befinner sig i en ny situation. Brottsförebyggande rådet har av
              regeringen fått i uppdrag att kartlägga omfattningen av hot och
              våld mot personal inom kriminalvården. Brå ska analysera behovet
              av åtgärder och vilka insatser som behövs. Uppdraget ska redovisas
              senast den 31 oktober 2006.
            </seg>
            <seg n="6054d025">
              Regeringen har i årets budgetproposition föreslagit att kriminalvården,
              utöver tidigare beslutade tillskott, tillförs ytterligare 400
              miljoner kronor från 2006. Tillskotten gör det möjligt för kriminalvården
              att fullfölja den planerade platsutbyggnaden samt utveckla verksamheten
              i fråga om säkerhet, behandling och sysselsättning. Jag menar
              att denna satsning skapar ännu bättre förutsättningar för att
              upprätthålla vår humana svenska kriminalvård.
            </seg>
          </u>
          <note type="speaker" n="b3b7edb9">
            Anf. 49 ALICE ÅSTRÖM (v):
          </note>
          <u who="alice_astrom_a6a363" xml:id="i-863e7567b78fecfe-0" n="7be897e9">
            <seg n="60416ec4">
              Herr talman! Jag ska börja med att tacka justitieministern för
              svaret trots att jag tycker att det finns väldigt många frågetecken
              kvar.
            </seg>
            <seg n="33406fe2">
              När frågan om pepparsprej först började debatteras i justitieutskottet
              och här i riksdagen handlade det om att polisen skulle få möjligheter
              att ha ett vapen som låg mellan skjutvapen och batong. Under lång
              tid tittade och prövade man på olika typer av vapen, och pepparsprej
              var en.
            </seg>
            <seg n="94b57d3e">
              Polisens användande av pepparsprej har föregåtts av en försöksverksamhet.
              Man har haft en utvärdering. Och trots att polisen har omfattande
              allmänna råd och föreskrifter har man också kritiserats av sitt
              eget etiska råd för att föreskrifterna inte är tillräckligt utvecklade.
            </seg>
            <seg n="97b9f18a">
              När det gäller kriminalvården säger justitieministern i sitt
              svar: Kriminalvårdsstyrelsen har i sitt beslut noggrant reglerat
              hur och när pepparsprejen får användas.
            </seg>
            <seg n="768a087e">
              Därför har jag en fråga till justitieministern. Jag sitter själv
              i Kriminalvårdsstyrelsens styrelse, och frågan har inte ens varit
              uppe i styrelsen för beslut. Det är i Kriminalvårdsstyrelsens
              styrelse som man ska fatta beslut om allmänna råd och reglering
              av föreskrifter. Dessa beslut har inte varit uppe där.
            </seg>
            <seg n="b29bac99">
              När jag har varit i kontakt med Kumla har jag fått veta att man
              har tillfälliga föreskrifter som fortfarande egentligen inte är
              fastställda och som man arbetar utifrån.
            </seg>
            <seg n="7871d6f8">
              När det gäller polisen regleras det i lagstiftning att den även
              får använda pepparsprej.
            </seg>
            <seg n="48338899">
              Min fråga till justitieministern är: Hur kan det komma sig att
              Kriminalvårdsstyrelsen själv kan fatta beslut om detta och att
              det inte är reglerat i lag och att man egentligen inte har fattat
              beslut om föreskrifter och allmänna råd på sedvanligt sätt som
              görs inom kriminalvården?
            </seg>
            <seg n="b2b2901b">
              Pepparsprej är enligt vapenlagen jämställt med skjutvapen. Inom
              EU finns det också ett regelverk när det gäller handel i fråga
              om vapen och det som kan användas för omänsklig behandling, för
              grymhet och för tortyr. Man har en lång lista med vapen som man
              inte får bedriva handel med, och man ska vara försiktig när det
              gäller exporten. Där finns också pepparsprej utpekad som ett av
              de vapen som man ska vara försiktig med när det gäller export.
              Det visar också allvaret när det gäller att använda pepparsprej.
            </seg>
            <seg n="3ecd269e">
              I polisens försöksverksamhet har det vid olika tillfällen visat
              sig att pepparsprej har gett upphov till skador, bland annat utslag
              och skador på hornhinna, och i vissa fall har människor visat
              sig vara allergiska mot pepparsprej. I USA har det förekommit
              dödsfall vid användandet av pepparsprej.
            </seg>
            <seg n="cbf0965e">
              Justitieministern säger att man genomgår en särskild utbildning.
              Jag har fått veta att det är tre dagars utbildning för dem som
              är instruktörer och en dags utbildning för dem som ska använda
              pepparsprejen ute i verksamheten. Anser justitieministern verkligen
              att det är en tillräcklig utbildning för att man inom kriminalvården
              ska kunna använda pepparsprej, om man jämför med den kontroll
              som vi har av polisen som är utbildad för att använda våld och
              skjutvapen?
            </seg>
          </u>
          <note type="speaker" n="0b708186">
            Anf. 50 JEPPE JOHNSSON (m):
          </note>
          <u who="jeppe_johnsson_febb4c" xml:id="i-ca7d22813fd1c792-0" n="852546b4">
            <seg n="df24d327">
              Herr talman! Jag undrar samma sak som Alice Åström. Pepparsprej
              räknas som ett vapen, och kan verkligen Kriminalvårdsstyrelsen
              själv besluta om användning av vapen? Jag sitter, precis som Alice
              Åström i styrelsen.
            </seg>
            <seg n="4f1ae527">
              Beläggningen på våra anstalter och häkten är nu över 100 %. Och
              det finns mycket som man behöver göra på anstalter och häkten.
              Sysselsättningsgraden har minskat. Och regeringen har själv konstaterat
              att verkställighetsplaner inte finns i den omfattning som man
              skulle önska, och kvaliteten på dem som finns är inte vad den
              borde vara. Verkställighetsfallen har ökat, och antalet narkotikamissbrukare
              har ökat. Detta är ytterst regeringens och justitieministerns
              ansvar.
            </seg>
            <seg n="dc592fae">
              En stor och bidragande orsak till situationen inom kriminalvården
              är att man lever under en urusel ekonomi. Jag dristar mig att
              än en gång i denna kammare citera från ett TT-telegram den 6 mars
              innevarande år då generaldirektör Lars Nylén sade följande: Hade
              det varit ett företag hade jag begärt det i konkurs.
            </seg>
            <seg n="17514bfc">
              Jag tror inte att pepparsprej hjälper mot detta.
            </seg>
            <seg n="3163d358">
              Enligt samma TT-telegram säger Seko-ombudsmannen Roal Nilsen
              följande:
            </seg>
            <seg n="d056f0c4">
              Det rimmar illa att personalneddragningar ska ske samtidigt som
              regeringen talar om en satsning på kriminalvården. Det har aldrig
              funnits så många fångar som i dag och aldrig så många grova brottslingar.
            </seg>
            <seg n="e9eadb59">
              Jag tror inte att det i första hand är pepparsprej som behövs.
            </seg>
            <seg n="6eaec6a9">
              Ministern brukar upprepa, som ett mantra det gör han också i
              dagens svar hur stora satsningar som han gör på rättsväsendet.
              Men allvarligt talat, herr minister, de 400 miljonerna som kommer
              till 2006 är naturligtvis välbehövliga. Men det handlar i stort
              sett om skuldsanering. Jag tror inte att man kan bedriva så mycket
              mer verksamhet för dessa pengar, möjligtvis upprätthålla den som
              man har.
            </seg>
            <seg n="de708580">
              Herr talman! Användningen av pepparsprej ska enligt svaret vara
              restriktiv. Endast tjänstemän som har genomgått en särskild utbildning
              ska få använda pepparsprej.
            </seg>
            <seg n="bc06f514">
              Så långt är det väl gott och väl. Men är det tänkt att dessa
              personer ska ha sprejen med sig, eller ska de springa och hämta
              den när den behövs? Det är en fråga. Ser ministern möjligtvis
              att det finns någon risk för att sprejen kanske kan tas över av
              de intagna och användas mot personalen?
            </seg>
            <seg n="81ac3cd8">
              När ska kriminalvården tillkalla polis om det uppstår tumult?
              Det har man kunnat göra förut. När ska kriminalvården tillkalla
              polis om det möjligen finns någon tillgänglig?
            </seg>
          </u>
          <note type="speaker" n="6b30f646">
            Anf. 51 Justitieminister THOMAS BODSTRÖM (s):
          </note>
          <u who="unknown" xml:id="i-4304d10f0d07a827-0" n="355e8813">
            <seg n="6f47320c">
              Herr talman! Jag tar gärna en diskussion om ekonomin. Det är
              bara att följa de satsningar som har gjorts tillsammans med Vänsterpartiet
              och Miljöpartiet. Nu tänkte jag hålla mig till dagens ämne, nämligen
              pepparsprej, och försöka svara på frågorna.
            </seg>
          </u>
          <note n="d9079a74">
            Kravet på tillstånd för innehav av vapen gäller enligt 3 § vapenlagen,
            även för tårgasanordningar och andra till verkan och ändamål jämförliga
            anordningar, det som vi kalla pepparsprej.
          </note>
          <u who="unknown" xml:id="i-e05f8f865e7e6ce6-0" n="355e8813">
            <seg n="6081e606">
              Enligt vapenförordningen krävs inte tillstånd enligt vapenlagen
              när vapen överlämnas av staten till statliga tjänstemän som är
              skyldiga att inneha vapen för tjänsten. Om man sedan tittar på
              vapenförordningens 2 kap. 2 § står det: Krav på tillstånd enligt
              2 kap. 1 § första stycket vapenlagen gäller inte skjutvapen som
              har överlämnats från staten till statliga tjänstemän eller personer
              som tillhör det militära försvaret, räddningstjänsten eller polisväsendet
              om de är skyldiga att inneha vapen för tjänsten och organisationer
              som anges i förordningen om frivillig försöksverksamhet och deras
              läns- och lokalavdelningar, Sveriges riksidrottsförbund och därtill
              anslutna förbund och föreningar med mera.
            </seg>
            <seg n="f7543687">
              Svaret på frågan om när det här beslutet fattades är den 25 augusti
              2005.
            </seg>
            <seg n="1a37c5b1">
              De övriga frågorna som gällde hur lång utbildning man ska ha,
              när detta ska användas och hur man ska agera överlämnar jag med
              varm hand åt kriminalvården. Jag tror att det vore olämpligt om
              jag försökte ha bättre kunskap än de som arbetar med detta. Det
              är möjligt att Alice Åström och Jeppe Johnsson har större möjligheter.
              De sitter ändå i styrelsen. Men jag tycker att det framför allt
              är de som är kunniga på området som ska fatta de besluten. Det
              ska inte avgöras här i riksdagen.
            </seg>
          </u>
          <note type="speaker" n="69d3ef2f">
            Anf. 52 ALICE ÅSTRÖM (v):
          </note>
          <u who="alice_astrom_a6a363" xml:id="i-863e7567b78fecfe-1" n="7be897e9">
            <seg n="1fb74d88">
              Herr talman! Det här föranleder ändå en del frågor. Det behövs
              inte tillstånd när det gäller statliga tjänstemän som behöver
              bära vapen i tjänsten. Någonstans måste det väl ändå fattas beslut
              om att man bör använda vapen i tjänsten. Det bör det finnas ett
              beslut om annars kan jag tänka mig att det finns många statliga
              tjänstemän och statliga verk där man kan tycka att det kanske
              vore bra att beväpna sig, om detta öppnar för den möjligheten.
            </seg>
            <seg n="3b37b98e">
              Det måste i grund och botten finnas ett beslut om att just den
              här tjänstegruppen ska bära vapen i tjänsten och att man därför
              inte behöver ha tillstånd. Annars verkar det här vara ett väldigt
              dåligt sätt att reglera det på. Då kanske man behöver titta över
              den regleringen.
            </seg>
            <seg n="f7e00bd0">
              Visst ska kriminalvården få fatta beslut om utbildningen. Men
              att införa detta utan att ha haft någon debatt, utan att man har
              haft den här prövningen och när det finns en tveksamhet gör mig
              ändå oroad. Vi har haft en så noggrann prövning när det gäller
              polisen.
            </seg>
            <seg n="9223c0f2">
              När det gäller säkerheten på anstalterna och de hot och det våld
              som många av de anställda blir utsatta för är det viktigt att
              man har tät och nära kontakt med de fackförbund som arbetar ute.
              Vad jag har förstått har man heller inte haft den förhandlingen
              med fackförbunden. Man har inte kunnat ta ställning till om man
              vill ha detta och om man anser att det är ett skydd i tjänsten.
              Det borde ha varit ett minimikrav för att införa detta.
            </seg>
            <seg n="4d631955">
              Jag har ytterligare frågor när det gäller lagregleringen. Jag
              har ett utdrag från Regeringskansliet som handlar om att utlandsstyrkan
              ska utrustas med nya vapen. Försvarsmakten har beslutat att man
              ska utrusta de svenska soldaterna i utlandstjänst med nya vapen
              för att bättre kunna hantera upplopp och kravaller. I första skedet
              handlar det om gummiprojektil. De har ofta mer polisiära uppgifter
              nu, säger de. Senare hoppas militären att man ska få regeringens
              tillstånd att även utrusta soldaterna med pepparsprej. Då behöver
              man ha regeringens beslut. Pepparsprej är lite mer komplicerat
              eftersom det faller under kemiska vapen. Det är en fråga som ligger
              för prövning hos regeringen.
            </seg>
            <seg n="14380187">
              Det tycker jag rimmar ganska dåligt med att kriminalvården själv
              kan fatta beslut om att man ska utrusta personalen på anstalterna
              med pepparsprej. När det gäller soldater som vi skickar utomlands
              och som befinner sig i strid och i utsatta situationer måste det
              till ett regeringsbeslut. Det tycker jag verkar väldigt motsägelsefullt.
            </seg>
            <seg n="71b73390">
              Ministerns svar på när man kan använda pepparsprej återkommer
              jag till i nästa replikskifte. Jag har en utskrift på vad man
              säger på Kumla och kriminalvården om hur man tänker sig att använda
              pepparsprej och vad man hoppas uppnå.
            </seg>
          </u>
          <note type="speaker" n="6930c636">
            Anf. 53 JEPPE JOHNSSON (m):
          </note>
          <u who="jeppe_johnsson_febb4c" xml:id="i-ca7d22813fd1c792-1" n="852546b4">
            <seg n="3c83a0c3">
              Herr talman! Ministern hänvisar i sitt svar till de allvarliga
              incidenter som inträffade 2004. Menar ministern att pepparsprej
              hade kunnat förhindra fritagningarna och rymningarna från Kumla,
              Hall, Norrtälje och Mariefred? I så fall skulle jag vilja veta
              hur.
            </seg>
            <seg n="c34f94a0">
              I svaret skriver ministern: Regeringen har utifrån den verksamhetsanalys
              som genomförts funnit att det är nödvändigt att kriminalvården
              har effektiva verktyg att motverka de kriminella nätverkens aktiviteter
              i anstalterna och att de kan hantera intagna som utgör säkerhetsrisker.
            </seg>
            <seg n="ef4aabf1">
              Herr talman! Hur kommer pepparsprejen in här? Jag vill inte måla
              upp bilden.
            </seg>
            <seg n="a22e7cbb">
              Längre ned i svaret tar ministern upp de hot och det våld som
              förekommer inom kriminalvården mot de anställda. Hur har justitieministern
              tänkt sig att pepparsprej ska motverka detta?
            </seg>
            <seg n="0552f905">
              Herr talman! Jag kan säga att jag inte ställer mig omedelbart
              avvisande till att ge möjlighet att använda pepparsprej inom kriminalvården,
              men jag tycker att man bör ha lite seriösare genomgång.
            </seg>
            <seg n="2914a7d0">
              Jag föredrar att säkerheten upprätthålls genom att kriminalvården
              har mer resurser att anställa tillräckligt utbildad personal,
              genom att kriminalvården har möjlighet att erbjuda meningsfull
              sysselsättning och utbildning åt de intagna, genom att det finns
              tillräckligt med platser och genom att det finns polis som kan
              rycka ut även till anstalter och häkten då det behövs.
            </seg>
          </u>
          <note type="speaker" n="5c74bde8">
            Anf. 54 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-5" n="355e8813">
            <seg n="3d4db5b8">
              Herr talman! Jag har inte så mycket att tillägga. Jag ska först
              säga att Jeppe Johnsson återkommer till en budgetdebatt. Vi tar
              den debatten när ni har ett förslag från högeralliansen. Så länge
              ni har fyra spretande helt ofinansierade går det inte att föra
              en budgetdebatt. Sedan tar vi det gärna.
            </seg>
            <seg n="f1a37e38">
              Jeppe Johnsson hänvisade till ett antal händelser. Jag tror inte
              heller att det hade hjälpt vid de fritagningarna. Däremot var
              det en del andra allvarliga händelser med bråk inne på anstalterna.
              Det är sådana situationer som jag tänker på. Det har även varit
              ett par gisslansituationer.
            </seg>
            <seg n="483ae89d">
              Det är något som händer i Sverige och som kommer att hända i
              Sverige och i alla motsvarande länder eftersom det handlar om
              människor som har begått brott. Det är sådana incidenter som man
              inte kan utesluta händer i framtiden. I sådana situationer kan
              det vara bra att använda sig av detta.
            </seg>
            <seg n="14137950">
              Det ska naturligtvis användas restriktivt. Det ska i första hand,
              som framgår av beslutet, bäras av tjänstemän med renodlad säkerhetsbefattning,
              nattpersonal och vaktchefer. Tjänstemän som stadigvarande vistas
              inne tillsammans med de intagna bör inte bära pepparsprej, bland
              annat av det skälet att det kan användas mot personalen och få
              ett helt annat syfte.
            </seg>
            <seg n="b162fcab">
              Det är inte någon åtgärd som förändrar hela kriminalvården eller
              tar hand om alla situationer eller problem som finns. Däremot
              är det en liten del i det säkerhetsarbete som måste finnas för
              de intagna och för personalen.
            </seg>
          </u>
          <note type="speaker" n="e476fe62">
            Anf. 55 ALICE ÅSTRÖM (v):
          </note>
          <u who="alice_astrom_a6a363" xml:id="i-863e7567b78fecfe-2" n="7be897e9">
            <seg n="d6a2c22e">
              Herr talman! Jag säger som Jeppe Johnsson att det är mycket möjligt
              att man skulle kunna diskutera om det är vettigt att använda pepparsprej
              inom kriminalvården. Det borde ha föregåtts av en debatt, en mycket
              noggrann reglering där man kan säkerställa att det, om det ska
              användas, används på korrekt sätt. Det har varit omöjligt att
              följa och se att det görs på det sättet i dag.
            </seg>
            <seg n="7c8591ef">
              I justitieministerns svar säger han att pepparsprej bara får
              användas om tjänsteåtgärden inte kan lösas på något annat mindre
              ingripande sätt än med våld och andra åtgärder inte är ändamålsenliga.
            </seg>
            <seg n="ba876756">
              Jag läser vad säkerhetsansvarige, Peter Andersson från säkerhetsgruppen
              vid Kriminalvårdsstyrelsen säger: Man kan gå in tidigt. Man kan
              ingripa och avvärja. Det innebär att man tänker använda det vid
              ett ganska tidigt skede. Det gör man så att det inte ska eskalera
              till gisslansituationer eller upplopp med omfattande skadegörelse.
            </seg>
            <seg n="6ce53e98">
              Man säger att man ska ingripa tidigt. Då har man faktiskt inte
              tagit det som en sista åtgärd. Sedan säger även Peter Andersson,
              som är från säkerhetsgruppen vid Kriminalvårdsstyrelsen: På sikt
              kan det även minska kostnaderna som kan uppstå vid skadegörelse.
              Det är pengar som kan användas till annat inom kriminalvården.
            </seg>
            <seg n="d615cae7">
              Uppenbarligen har den säkerhetsansvarige en annan syn på hur
              pepparsprej ska kunna användas. Det är inte med den restriktivitet
              som till och med polisen är tvungen att ha för när man får använda
              pepparsprej eller inte. Det får man inte göra i förebyggande syfte,
              inte för att förhindra att någonting eskalerar. Det är när en
              situation redan har urartat och där man inte kan ingripa på annat
              sätt som polisen får använda pepparsprej.
            </seg>
            <seg n="ffed46c2">
              Men inom kriminalvården tänker man använda det innan saker och
              ting har hänt för att förhindra det. Det är helt förkastligt.
              Det borde justitieministern se över.
            </seg>
          </u>
          <note type="speaker" n="eb43edfa">
            Anf. 56 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-6" n="355e8813">
            <seg n="d6dcd81f">
              Herr talman! Jag ska inte försöka tolka exakt vad en annan person
              har sagt. Det kan jag lika lite som Alice Åström. Men att man
              kan ingripa tidigt och snabbt innebär inte att det kan vara nödvändigt
              att använda sig av den åtgärden.
            </seg>
            <seg n="0df7d658">
              Jag betonar att det ska användas restriktivt. Men det kan till
              exempel, som just sades här, användas för att förebygga skadegörelse.
              På så sätt kan man förminska skadan. Men det är alltid en avvägning.
              Det ska avgöras i det enskilda fallet. Sker övergrepp ska det
              behandlas på vanligt sätt.
            </seg>
            <seg n="d6994ad1">
              Tack så mycket för debatten.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="b3a4262a">
            13 § Svar på interpellation 2005/06:86 om avsaknad av skadeståndsmöjligheter
            för dem som kränkts av staten
          </note>
          <note type="speaker" n="e6f043b4">
            Anf. 57 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-7" n="355e8813">
            <seg n="10867436">
              Herr talman! Yvonne Ruwaida har frågat mig om jag avser att verka
              för att det ska finnas möjligheter för enskilda privatpersoner
              som drabbats av felaktigheter hos svenska domstolar att kunna
              få ersättning för kränkning. Hon har också frågat mig om jag avser
              att vidta någon lagstiftningsåtgärd för att kunna kompensera personer
              som drabbats av vårdslös myndighetsutövning på annat sätt än i
              form av ren förmögenhetsskada och personskada.
            </seg>
            <seg n="a2be1d5a">
              Det allmännas skadeståndsansvar vid fel eller försummelser i
              myndighetsutövning är något som vuxit fram i lagstiftningen under
              de senaste trettio åren. Ansvaret för det allmänna har utvidgats
              efter hand, och i dag ska staten ersätta personskada, sakskada
              och ren förmögenhetsskada som vållats genom fel eller försummelse
              vid myndighetsutövning. Staten ska dessutom ersätta en skada som
              uppkommit genom att någon kränkts genom ett brott som innefattar
              ett angrepp på hans eller hennes person, frid, frihet eller ära
              genom fel eller försummelse vid myndighetsutövning.
            </seg>
            <seg n="324e7138">
              År 1998 infördes regler som ytterligare skärpte ansvaret genom
              att staten dessutom nu kan bli skyldig att ersätta rena förmögenhetsskador
              som vållas genom felaktiga upplysningar eller råd från en myndighet.
              I samband med den skärpningen övervägdes det att även införa regler
              om ersättning för ideella skador som vållats vid myndighetsutövning
              på andra sätt än genom brott. Regeringen gjorde då bedömningen
              att det inte fanns skäl att införa sådana regler, och riksdagen
              ställde sig bakom den bedömningen.
            </seg>
            <seg n="30383cb6">
              Begränsning i rätten till ersättning för kränkning ligger i att
              kränkningen ska ha uppstått genom vissa speciella typer av brott.
              Denna begränsning gäller oavsett om det är fråga om skador som
              uppkommer vid myndighetsutövning eller på andra sätt.
            </seg>
            <seg n="75f92ca6">
              Som Yvonne Ruwaida vet kommenterar jag inte enskilda fall. Men
              det står klart att det kan inträffa att någon drabbas av att fel
              begås vid myndighetsutövning, utan att någon personskada eller
              ekonomisk skada alltid uppkommer, och utan att det är fråga om
              brott. Det kan finnas anledning att på nytt överväga frågan om
              ersättning för kränkning, till exempel genom fel vid myndighetsutövning,
              bör kunna komma i fråga även när det inte är fråga om ett brott.
              Innan en sådan nyordning ens kan diskuteras på allvar krävs det
              dock omfattande överväganden av såväl principiell som praktisk
              natur.
            </seg>
            <seg n="c70b41cc">
              I departementet pågår ett inledande arbete med att överväga denna
              och andra näraliggande frågor. Arbetet kommer att redovisas i
              en promemoria under nästa år.
            </seg>
          </u>
          <note type="speaker" n="1b98f483">
            Anf. 58 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-0ed04840e7c2788b-0" n="cef56d5b">
            <seg n="4cf9ab72">
              Herr talman! Jag tackar justitieministern för svaret. Jag vill
              börja med att säga att jag tycker att det är positivt att det
              sägs tydligt att det kan inträffa att någon drabbas av ett fel
              som begås vid myndighetsutövning utan att någon personskada eller
              ekonomisk skada uppkommer och utan att det är fråga om brott.
              Det sägs också att det finns anledning att på nytt överväga frågan
              om ersättning för kränkning ska ses över. Man ska också påbörja
              ett inledande arbete där man ska överväga dessa frågor.
            </seg>
            <seg n="f2d27751">
              Det är positivt. Men jag vill ändå veta vilka frågor man ska
              titta på. Kommer man att titta på just konsekvenserna om någon
              blir fråntagen vårdnaden eller till exempel via felaktigt domstolsbeslut
              eller felaktighet begått av en domstol blir av med sitt uppehållstillstånd?
              Jag vill gärna veta om det är dessa två aspekter man tänker titta
              på.
            </seg>
            <seg n="c3be53b1">
              Det är också viktigt att titta på dem som redan har drabbats
              av den här typen av misstag som har begåtts av domstol. Det gäller
              både att man har blivit fråntagen vårdnaden på felaktiga grunder
              eller att man har blivit fråntagen sitt uppehållstillstånd på
              grund av fel som har begåtts av domstol. Jag tycker att regeringen
              har sitt ansvar som företrädare för staten att vara generös mot
              dem blir felaktigt behandlade av svensk domstol.
            </seg>
            <seg n="6e196beb">
              När antingen Justitiekanslern eller Justitieombudsmannen har
              bedömt att ett misstag har begåtts av domstol och inte personskada
              eller ekonomisk skada föreligger, hur avser då regeringen att
              vara generös som företrädare för staten? Det gäller till exempel
              att titta på att ta initiativ till ersättning ex gratia i dessa
              fall. Jag nöjer mig med dessa två frågor till att börja med.
            </seg>
          </u>
          <note type="speaker" n="a1f468c6">
            Anf. 59 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-8" n="355e8813">
            <seg n="19a94834">
              Herr talman! De frågor man ska titta på är till exempel uppehållstillstånd,
              fel av domstol, vårdnadsfrågor och annat, Yvonne Ruwaida. Det
              är sådana saker. Det här arbetet är i sin linda. Vi kan nu inte
              säga närmare vad man ska titta på. Men det är de saker som jag
              tänkt på när vi har talat om det tidigare.
            </seg>
            <seg n="437f5204">
              Det finns möjligheter att ge ersättning ex gratia för de fel
              som redan begåtts nu även utan en eventuell förändring. Det är
              sådana ärenden som kan komma att avgöras. Det finns sådana ärenden
              inne på departementet.
            </seg>
          </u>
          <note type="speaker" n="f7af4822">
            Anf. 60 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-0ed04840e7c2788b-1" n="cef56d5b">
            <seg n="9e900690">
              Herr talman! Jag har kommit i kontakt med fall, och det är mer
              än ett fall, som handlar om att man har blivit av med vårdnaden
              eller blivit av med uppehållstillstånd på grund misstag som begåtts
              av domstol, och man har heller inte fått någon ersättning för
              detta. Jag har blivit ganska chockerad.
            </seg>
            <seg n="3f3a6098">
              Jag har också reflekterat över att de som har drabbats av detta
              har haft utländsk bakgrund. Man blir inte av med sitt uppehållstillstånd
              om man är svensk medborgare, utan då är man utländsk medborgare.
              Lite grann undrar jag om detta inte på något sätt utgör en typ
              av strukturell diskriminering.
            </seg>
            <seg n="dee080b0">
              Har ett misstag begåtts i svensk domstol har det beslutet påverkat
              en person. Det blir då en strukturell diskriminering. Om man till
              exempel blir av med vårdnaden av ett barn och på grund av det
              blir av med uppehållstillståndet beror det på att man är utländsk
              medborgare.
            </seg>
            <seg n="6bc3fd09">
              Är man svensk medborgare och blir av med vårdnaden kan man ganska
              lätt justera det. Det tar åtminstone kortare tid. Man får inte
              all annan problematik som är runtomkring detta. Det är uppenbart.
              Det är chockerande att det är som det är i dag. Jag tycker att
              det utgör strukturell diskriminering.
            </seg>
            <seg n="a610a144">
              Det som justitieministern säger är positivt att man avser att
              se över detta. Jag kommer att följa det framtida arbetet. Jag
              skulle ändå vilja ta upp frågan om dem som redan har drabbats
              av detta tidigare.
            </seg>
            <seg n="3d6e0345">
              Som jag tidigare sade tycker jag att regeringen har ett speciellt
              ansvar som företrädare för staten. Regeringen har möjligheten
              att säga att det har begåtts misstag och att vi av den anledningen
              ska ge ersättning ex gratia . Nu talar jag principiellt. Jag tycker
              att staten och regeringen principiellt ska ha det förhållningssättet.
            </seg>
            <seg n="ad7999c2">
              Om man blir av med vårdnaden av sitt barn eller sitt uppehållstillstånd,
              och egentligen förlorar kontakten med sitt barn, är det inte något
              som egentligen kan mätas i pengar. Det är inte en typ av ekonomisk
              skada som har skett. Däremot drabbas man naturligtvis förmodligen
              också ekonomiskt.
            </seg>
            <seg n="a164662a">
              Regeringen borde titta på den principiella frågeställningen och
              göra en bedömning att den själv ska ta initiativ att ta upp frågor
              där JK eller JO har konstaterat att misstag har begåtts av domstol.
              Man borde säga: Vi avser att ge ersättning ex gratia vid den typen
              av fall.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="7207febf">
            14 § Svar på interpellation 2005/06:91 om barns skuldsättning
            i samband med trängselskatteförsöket
          </note>
          <note type="speaker" n="95500b0a">
            Anf. 61 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-9" n="355e8813">
            <seg n="c91bfa12">
              Herr talman! Helena Höij har frågat mig vad jag avser att vidta
              för åtgärder för att inte fler barn skuldsätts och hamnar hos
              kronofogden den 3 januari nästa år när försöket med trängselskatt
              införs. Hon har också frågat när jag avser att lägga fram förslag
              som riksdagen kan ta ställning till när det gäller barns skuldsättning.
            </seg>
            <seg n="eb4d072c">
              Enligt lagen om vägtrafikregister är huvudregeln att motorfordon
              måste vara registrerade för att få användas. Ett krav för att
              ett fordon ska kunna registreras är att det finns en uppgift om
              vem som äger fordonet. Registreringen har en direkt rättslig verkan
              bland annat när det gäller skyldighet att betala fordonsskatt
              och felparkeringsavgifter. Om ett fordon byter ägare ska den registrerade
              ägaren och den som förvärvat fordonet anmäla ägarbytet till Vägverket.
              Vägverket gör inte någon kontroll vid registreringen av vem som
              verkligen äger fordonet.
            </seg>
            <seg n="27ca6f28">
              Det system som gäller för att ta ut skatter och avgifter kopplade
              till motorfordon har visat sig kunna utnyttjas av föräldrar som
              är beredda att sätta sina egna intressen framför sina barns. Genom
              att utnyttja sina barn som bulvaner undgår föräldrarna själva
              betalningsansvar. Priset för agerandet får betalas av barnen som
              skuldsätts. Detta handlande är oacceptabelt, och jag delar Helena
              Höijs uppfattning att åtgärder måste vidtas för att skydda barnen.
            </seg>
            <seg n="9c89a3be">
              I avvaktan på det utredningsbetänkande som Helena Höij nämner,
              och som jag snart ska återkomma till, har regeringen vidtagit
              provisoriska skyddsåtgärder. Detta skedde genom vissa förordningsändringar
              som trädde i kraft den 1 oktober 2004. Ändringarna innebar bland
              annat att Vägverket fick en uttrycklig skyldighet att underrätta
              överförmyndaren när någon som inte fyllt 18 år registreras som
              ägare av ett fordon. Med denna information blir det möjligt för
              överförmyndaren att ifrågasätta förmyndarens agerande.
            </seg>
            <seg n="c5ba5c3d">
              Utredningen om förmyndare, gode män och förvaltare lämnade sitt
              omfattande betänkande till regeringen för knappt ett år sedan.
              Betänkandet spänner över väldigt skiftande områden och behandlar
              en rad mycket viktiga, men också komplicerade, frågor.
            </seg>
            <seg n="cc4c40dd">
              Betänkandet har remitterats och remisstiden löpte ut den 15 juni
              2005. Arbetet i departementet har därefter inriktats på att i
              ett första steg behandla vissa förslag i betänkandet som bedöms
              som särskilt angelägna.
            </seg>
            <seg n="fefe0552">
              I detta första steg är det min avsikt att bland annat presentera
              åtgärder för att motverka att barn skuldsätts genom att de registreras
              som ägare av fordon. Att utforma en ordning för företrädaransvar
              som fungerar i det i mycket hög grad datoriserade systemet för
              uttag av avgifter och skatter på fordonsområdet kräver omfattande
              överväganden. Det kan dessutom förutses att Vägverket kommer att
              behöva tid för att anpassa datasystemen så att de kan hantera
              ett företrädaransvar. Det har därför inte varit möjligt att presentera
              ett förslag som kan träda i kraft den 1 januari 2006.
            </seg>
            <seg n="24c38dd0">
              Min avsikt är att ett förslag om företrädaransvar ska kunna läggas
              fram för riksdagen under våren 2006.
            </seg>
          </u>
          <note type="speaker" n="b1f2cba8">
            Anf. 62 Tredje vice talman HELENA HÖIJ (kd):
          </note>
          <u who="helena_hoij_2f413e" xml:id="i-cfc99d01c8eaba9d-0" n="6e1d68f9">
            <seg n="247181c2">
              Herr talman! Jag vill tacka justitieministern för svaret och
              naturligtvis uttrycka min uppskattning över att han delar min
              och Kristdemokraternas bedömning att det behövs åtgärder för att
              skydda barnen på det här området. Det är egentligen ganska självklart
              att vi delar bedömningen, men det är bra att det konstateras.
            </seg>
            <seg n="111ccca1">
              Bakgrunden till min interpellation är det faktum att 4 000 barn
              har skulder på grund av ett oetiskt handlande från vårdnadshavarnas
              sida, inte sällan för att barnen är registrerade som fordonsägare
              och på det viset gjorts betalningsskyldiga för skulder som är
              förknippade med fordonsinnehavet.
            </seg>
            <seg n="2a5640b9">
              Tidigare var det framför allt felparkeringsavgifter och böter
              som var förknippade med skuldsättning av barn. Men den 3 januari
              2006, alltså om bara ett par månader, införs ett försök med trängselskatt
              i Helsingfors, vilket aktualiserar frågan om barns skuldsättning.
              De barn som är registrerade som bilägare är naturligtvis också
              betalningsansvariga för trängselskatten. Och med det ganska krångliga
              systemet för att betala avgiften, eller skatten, är jag orolig
              för att många barn kommer att hamna hos kronofogden på grund av
              detta. Det är därför jag har interpellerat.
            </seg>
            <seg n="8e8e6a2b">
              Barn som har obetalda skulder hos kronofogden får så kallade
              betalningsanmärkningar, betalningsanmärkningar som i framtiden
              gör det svårt för dem att teckna till exempel hyreskontrakt eller
              telefonabonnemang. Det är alltså inte alltid bara summan av skulderna
              som är intressant utan också om man har dem obetalda hos kronofogdemyndigheten.
            </seg>
            <seg n="c7301f29">
              Jag tycker att det är beklagligt att regeringen, och för den
              delen majoriteten i den här kammaren, har ställt sig bakom en
              lag som får sådana konsekvenser för vissa barn.
            </seg>
            <seg n="73de31c9">
              Vid remissbehandlingen av trängselskatten ifrågasatte flera av
              remissinstanserna om inte regeringen borde överväga att införa
              ett ansvar för den som faktiskt brukar bilen. Regeringen hänvisade
              då till utredningen om förmyndare, gode män och förvaltare och
              att resultatet av den utredningens arbete borde avvaktas.
            </seg>
            <seg n="9e464245">
              Den här utredningen, som fick namnet Frågor om förmyndare och
              ställföreträdare för vuxna (SOU 2004:112) presenterades förra
              hösten. Utredningen föreslår en rad åtgärder för att undvika att
              barn hamnar i skuldfällor på grund av oansvariga föräldrar. Bland
              annat föreslogs att den underåriges förmyndare ska göras betalningsskyldiga
              för kostnader förknippade med fordonsinnehav. Förslagen från utredningen
              har nu legat på regeringens bord i ett år.
            </seg>
            <seg n="231f15f1">
              Med regeringens tidsplan kommer trängselskatteförsöket att både
              hinna påbörjas och i stort sett avslutas innan något görs åt problemet
              med barns skuldsättning på grund av fordonsinnehav.
            </seg>
            <seg n="5ad579e0">
              Herr talman! Jag hade tyckt och jag frågar ministern om inte
              han också tycker att det hade varit lämpligt att prioritera arbetet
              på det sättet att, som ministern säger i sitt svar, han hade kunnat
              presentera åtgärder för att motverka att barn skuldsätts genom
              att de registreras som ägare av fordon på ett sådant sätt att
              den här lagstiftningen hade kunnat träda i kraft innan trängselskatteförsöket
              startade.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="365a3bf5">
            15 § Svar på interpellation 2005/06:94 om uppklaring av miljöbrott
          </note>
          <note type="speaker" n="3a1c9da1">
            Anf. 63 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-10" n="355e8813">
            <seg n="34eb1564">
              Herr talman! Marie Wahlgren har frågat mig vilka åtgärder jag
              avser att vidta för att höja uppklaringsprocenten för miljöbrott.
            </seg>
            <seg n="e1acd7a0">
              Jag vill inledningsvis understryka att bekämpningen av miljöbrott
              är en viktig fråga för mig och regeringen. Utgångspunkten för
              brottsbekämpningen på miljöområdet ska vara att polisens och åklagarnas
              resurser riktas in på att bekämpa allvarlig miljöbrottslighet.
              För att åstadkomma en effektivare miljöbrottsbekämpning krävs
              både en ändamålsenlig lagstiftning och att de brottsbekämpande
              myndigheterna bedriver ett aktivt utvecklingsarbete på området.
            </seg>
            <seg n="56149f77">
              När det gäller statistik rörande miljöbrott vill jag klargöra
              att man inte utan vidare kan jämföra uppklaringsprocent före och
              efter 2003. I september 2003 infördes nämligen som bekant en åtalsprövningsregel
              som innebär att om miljösanktionsavgift kan utgå för en överträdelse
              som inte kan antas medföra annan påföljd än böter får åtal väckas
              endast om det är påkallat från allmän synpunkt. Detta medför i
              praktiken att åklagaren inte inleder en förundersökning om miljösanktionsavgift
              aktualiseras. Eftersom det finns en obligatorisk anmälningsplikt
              för tillsynsmyndigheterna på miljöområdet får givetvis det betydelse
              för uppklaringsstatistiken.
            </seg>
            <seg n="31161ce8">
              När det gäller regeringens åtgärder på miljöbrottsområdet vill
              jag först slå fast att reformarbetet fortsätter. Miljöbalkskommittén
              har i betänkandet Miljöbalkens sanktionssystem lämnat förslag
              som syftar till att ytterligare tydliggöra och avgränsa det straffbara
              området. I förslaget framhålls bland annat att det är de allvarligaste
              överträdelserna som ska omfattas av straffansvar medan mindre
              straffvärda förseelser i stället ska leda till miljösanktionsavgift.
              Sanktionssystemet ska hela tiden vara så effektivt som möjligt.
              Förslaget bereds för närvarande i Miljö- och samhällsbyggnadsdepartementet.
            </seg>
            <seg n="27c9e54d">
              När det gäller de brottsbekämpande myndigheternas kapacitet att
              utreda brott vill jag återigen peka på att regeringen de senaste
              åren genomfört stora ekonomiska satsningar på polisorganisationen
              och åklagarväsendet. Regeringen har under perioden 20002005 höjt
              polisorganisationens anslag med 2,3 miljarder kronor samt aviserat
              tillskott för 20062007 med ca 1,1 miljarder kronor. Satsningen
              innebär bland annat att 4 000 nya poliser kommer att utbildas
              under mandatperioden. Antalet poliser ökar för femte året i rad.
              När det gäller Åklagarmyndigheten kan jag nämna att myndigheten
              under 2003 fick tillskott på 50 miljoner kronor och att anslaget
              för budgetåret 2005 höjdes med 25 miljoner kronor. Regeringen
              har även aviserat en anslagshöjning med ytterligare 25 miljoner
              kronor från och med 2007.
            </seg>
            <seg n="3c4d3b33">
              Till det kommer att Åklagarmyndighetens organisation reformerades
              vid årsskiftet 2004/05. Syftet med organisationsförändringen är
              bland annat att resurser ska omfördelas från administrativ till
              operativ åklagarverksamhet. Enligt regeringens bedömning kommer
              reformen på sikt att leda till en högre lagföring av bland annat
              miljöbrott.
            </seg>
            <seg n="e2d55c76">
              Jag vill även lyfta fram att Åklagarmyndigheten har meddelat
              att myndigheten avser att se över och analysera hur åklagarnas
              miljöbrottsbekämpning kan effektiviseras ytterligare. I översynen
              ingår bland annat frågan om myndighetens verksamhet inom miljöbrottsområdet
              är ändamålsenligt dimensionerad.
            </seg>
            <seg n="7dd410ba">
              Jag kan således konstatera att det pågår ett långsiktigt arbete
              som rör miljölagstiftning, resursförstärkningar till rättsväsendet,
              organisation och verksamhetsutveckling. Självfallet kommer jag
              att noga följa utvecklingen av miljöbrottsbekämpningen och vidta
              ytterligare åtgärder om detta bedöms nödvändigt.
            </seg>
          </u>
          <note type="speaker" n="18f66b92">
            Anf. 64 MARIE WAHLGREN (fp):
          </note>
          <u who="marie_wahlgren_e7505d" xml:id="i-cf04bcef76d8f362-0" n="6b0d1888">
            <seg n="8ca2203f">
              Herr talman! Jag vill tacka ministern för svaret.
            </seg>
            <seg n="23cc65d6">
              Jag kommer från en region som på det området har präglats av
              två av Sveriges mest publika miljöskandaler. Jag tänker på BT
              Kemi och Hallandsåsen. Bägge två fallen präglas i dag av miljöbrottsdomar.
            </seg>
            <seg n="f6b42f01">
              I övrigt skiljer de sig åt. Det ena fallet är fråga om medvetet
              begången brottslighet, nämligen BT Kemi. Fallet Hallandsåsen präglas
              av att brottet har uppkommit på grund av slarv.
            </seg>
            <seg n="17d09257">
              Vår miljölagstiftning är sådan att den försöker attackera båda
              problemen. Det är fråga om både dem som medvetet försöker begå
              ett brott men också dem som inte har rutiner som fungerar bra
              nog och därmed på grund av slarv hamnar i brottslighet.
            </seg>
            <seg n="79aa2f08">
              För den ena typen av brottslighet, där det finns stark moralisk
              indignation, är det viktigt att den blir uppklarad så att allmänheten
              ska känna förtroende för rättssystemet.
            </seg>
            <seg n="0c3f6976">
              Den andra är nästan ännu viktigare ur miljöarbetssynpunkt. Det
              är fråga om att man inte riskerar påföljd när man inte har bra
              rutiner, att det blir lätt att slarva. Det blir så om det inte
              finns någon uppföljning och kontroll. Kontrollmyndigheten här
              utgörs av våra miljöinspektörer. Skälet till att jag ställde interpellationen
              var just att ett antal kommuner har skrivit brev, bland annat
              till miljöministern. Borås, Bollebygd, Mark, Ulricehamn, Svenljunga
              och Tranemo har skrivit att de ger upp. Det krävs av dem att de
              ska anmäla miljöbrott, men de miljöbrott som anmäls försvinner.
              Åklagarna hinner inte med dem. De tas inte upp. Det blir inga
              utredningar. De människor som arbetar i Borås, Bollebygd, Mark,
              Ulricehamn, Svenljunga och Tranemo är fronten i miljöarbetet.
              Om de ger upp, om de känner att den lagstiftning som vi har fattat
              beslut om i kammaren att stifta lagar är det viktigaste vi politiker
              gör i kammaren inte följs upp och inte fungerar, om de inte får
              respons när de har anmält miljöbrott, kommer våra system att fungera
              allt sämre.
            </seg>
            <seg n="58e949f2">
              Jag är medveten om, ministern, att vi gjorde förändringar i lagstiftningen
              just därför att det skulle leda till förbättringar. Därför har
              jag två frågor till ministern.
            </seg>
            <seg n="57b2ffde">
              Kan ministern lova dem i Borås, Bollebygd, Mark, Ulricehamn,
              Svenljunga och Tranemo att vi kommer att få en bättre uppklaringsprocent
              på miljöbrott? Kan ministern visa på de förändringar som har gjorts,
              det vill säga de som jag inte kan se slå igenom i statistiken?
              Vi borde ha fått en förbättring 2004. Det blev inte så 2003. Det
              blev ett dropp på grund av förändringar. Men 2004 borde detta
              ha slagit igenom. Varför inte, ministern?
            </seg>
          </u>
          <note type="speaker" n="7fc40eed">
            Anf. 65 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-11" n="355e8813">
            <seg n="c2fa3736">
              Herr talman! Utvecklingen det senaste året har varit positiv.
              Lagföringen har gått uppåt något. Balansen har minskat, och genomströmningstiderna
              har minskat. Uppklaringen har ökat.
            </seg>
            <seg n="6c0c4f4f">
              Det är inte stor skillnad, men det är lite grann. Det arbetet
              kommer att fortsätta.
            </seg>
          </u>
          <note type="speaker" n="53990585">
            Anf. 66 MARIE WAHLGREN (fp):
          </note>
          <u who="marie_wahlgren_e7505d" xml:id="i-cf04bcef76d8f362-1" n="6b0d1888">
            <seg n="ac6f3b36">
              Herr talman! Ministern diskuterade i sitt svar till mig hur man
              studerar statistik.
            </seg>
            <seg n="ff45f80e">
              Procentsiffrorna visar att huvudskälet till att det ser något
              bättre ut 2004 än 2003 är att man jämför antalet uppklarade brott
              med antalet anmälda. Det har anmälts något färre brott 2004.
            </seg>
            <seg n="ee4e81f0">
              1 % fram och tillbaka är felräkningar i statistiken. Jag skulle
              ha velat få ett svar som handlade om att det visade sig att det
              var så många av ärendena som var av karaktären att de numera inte
              behandlas. De 12 procenten är verkliga. Det är ett rejält grepp.
              Men det är uppenbart att ministern inte kan ge mig det svaret.
            </seg>
            <seg n="b029eaf0">
              Miljöbrott är en sak som har bekymrat mig en tid. En av de första
              frågorna jag ställde när jag kom in i riksdagen 2002/03 var till
              Lena Sommestad. Vid det tillfället ställde också min kollega Torkild
              Strandberg frågor till ministern på området. Jag kan konstatera
              att de svar som ministern gav oss då skulle ha kunnat vara karbonkopian
              till de svar jag fick i dag på min interpellation. De ser nästan
              likadana ut.
            </seg>
            <seg n="d97b1593">
              Det är uppenbart att det vi gör inte räcker till. De förslag
              som ministern har lagt fram har inte räckt till för att göra en
              förbättring under mandatperioden. Varför ska folket i Borås, Bollebygd,
              Mark, Ulricehamn, Svenljunga och Tranemo tro att det ska bli bättre
              under nästa mandatperiod?
            </seg>
          </u>
          <note type="speaker" n="110a14c4">
            Anf. 67 Justitieminister THOMAS BODSTRÖM (s):
          </note>
          <u who="unknown" xml:id="i-28c5999afb1e5bd9-12" n="355e8813">
            <seg n="a41025e7">
              Herr talman! Det kommer att bli bättre därför att arbetet kommer
              att fortsätta. Jag nämnde lagstiftningsprojekten i mitt första
              svar. Det kommer att göra att det här blir ännu bättre.
            </seg>
            <seg n="939b4fe6">
              Jag sade att det inte var så stor skillnad, men det är trots
              allt nästan en 10-procentig ökning mellan 2004 och 2003.
            </seg>
          </u>
          <note type="speaker" n="e2fa4454">
            Anf. 68 MARIE WAHLGREN (fp):
          </note>
          <u who="marie_wahlgren_e7505d" xml:id="i-cf04bcef76d8f362-2" n="6b0d1888">
            <seg n="aad51d18">
              Herr talman! I så fall kan vi konstatera att arbetet inte fortgår
              så snabbt som det hade behövts med tanke på att ministern kan
              glädja sig åt en förändring mellan 11 och 12 %. Det är klart att
              det blir en 10-procentig ökning.
            </seg>
            <seg n="a7df83ae">
              Så här är det, ministern, med matematik. Jag är naturvetare!
              Vid dåliga resultat kan en enda liten åklagare som fått ett enda
              brott extra förbättra statistiken mycket. Det rör sig om allvarliga
              frågor. Det rör sig om att de som befinner sig längst ut i kampen
              för att få en bättre miljö börjar ge upp hoppet om att deras arbete
              gör nytta. Det går inte att diskutera 1 procentenhet fram och
              tillbaka. Jag tänkte inte ta en diskussion om upp och ned för
              de andra. Jag ville bara visa att det statistiskt inte har förbättrats.
            </seg>
            <seg n="072cf71d">
              När vi tittar på Sifosiffror kan vi kanske glädjas åt en 1 %
              fram och tillbaka i olika sammanhang, men när det gäller de här
              frågorna krävs mer.
            </seg>
          </u>
          <note type="speaker" n="0ecfc2f6">
            Anf. 69 Justitieminister THOMAS BODSTRÖM (s):
          </note>
          <u who="unknown" xml:id="i-4304d10f0d07a827-1" n="355e8813">
            <seg n="656f0cf2">
              Herr talman! Jag ska erkänna att jag hade hoppats på att du skulle
              säga 1 % ökning, men det är riktigt att det är fråga om 1 procentenhet.
              Det är klart, som jag sade inledningsvis, att det inte är någon
              stor ökning. Med det arbete som ändå pågår det är en allvarlig
              fråga, det tycker vi båda har vi en förhoppning om att det ska
              bli bättre.
            </seg>
            <seg n="23a707a4">
              När vi ändå är inne på statistik: Det här är personuppklaring.
              Det var den tidigare statistiken som polis och åklagare använde
              som vi kritiserade. Siffrorna för 2002, 58-procentig uppklaring,
              och 2001, 46-procentig, mättes på ett annat sätt. Ska vi mäta
              på det sättet var det för 2004 85-procentig uppklaring. Jag tycker
              inte om det sättet att räkna. Uppklaring är att en person har
              ställts till ansvar.
            </seg>
            <seg n="2bf02f02">
              Vi kan vara överens om att det behöver bli bättre på det här
              allvarliga området. Det kommer att bli bättre med de förändringar
              som nu presenteras.
            </seg>
          </u>
          <note n="4e332615">
            Överläggningen var härmed avslutad.
          </note>
          <note n="9ea5fcf2">
            16 § Anmälan om inkomna uppteckningar från EU-nämndssammanträden
          </note>
          <note n="311fce1d">
            Förste vice talmannen anmälde att uppteckningar från EU-nämndens
            sammanträden fredagen den 21 och onsdagen den 26 oktober inkommit.
          </note>
          <note n="70eeb1f8">
            17 § Hänvisning av ärenden till utskott
          </note>
          <note n="d18c1839">
            Föredrogs och hänvisades
          </note>
          <note n="dd441255">
            18 § Förnyad bordläggning
          </note>
          <note n="c5749e1e">
            Föredrogs och bordlades åter
          </note>
          <note n="4b5e2ccb">
            19 § Bordläggning
          </note>
          <note n="3376c4a2">
            Anmäldes och bordlades
          </note>
          <note n="b574cdf8">
            Motionen väcktes med åberopande av 3 kap. 13 § riksdagsordningen
            om rätt att väcka motion med anledning av händelse av större vikt.
          </note>
          <note n="5e3f8d61">
            Frågan om hänvisning av motionen till utskott skulle behandlas
            vid sammanträdet onsdagen den 16 november.
          </note>
          <note n="e8642818">
            Motionen hade följande lydelse:
          </note>
          <u who="unknown" xml:id="i-e05f8f865e7e6ce6-1" n="355e8813">
            <seg n="1d5438f0">
              Jämte riksdagsordningen 3 kap 13 § om motioner med anledning
              av en händelse av större vikt väcker folkpartiet denna motion
              om ett krisprogram för att förebygga upplopp i Sverige likt de
              oroligheter som drabbat utanförskapets områden i Frankrike den
              senaste tiden.
            </seg>
            <seg n="23d23756">
              För knappt två veckor sedan brändes två unga pojkar ihjäl på
              en transformatorstation i nedsliten förort norr om Paris. Det
              var gnistan som tände en våg av våldshändelser först i Paris förorter,
              sedan i förorter till andra större städer i Frankrike. Under helgen
              drabbades centrala Paris och i många länder i Europa finns nu
              en oro för att upploppen i Frankrike ska sprida sig.
            </seg>
            <seg n="067fc097">
              Beskrivningen av de bakomliggande orsakerna till upploppen är
              entydiga. Frankrikes slitna förorter befolkas av människor som
              ofta saknar förankring i samhället. Få vuxna arbetar, många ungdomar
              hoppar av skolan och har hamnat i sysslolöshet och laglösheten
              är tydlig. Vi känner en oro för att utanförskapet är lika djupt
              i vissa svenska förorter som i de franska. Arbetslösheten och
              bidragsberoendet skapar en frustration som i sämsta fall kan ta
              sig våldsamma uttryck även i Sverige.
            </seg>
            <seg n="46dd1ed0">
              Utsattheten och utanförskapet har vuxit lavinartat i Sverige
              under de senaste femton åren. Det kunde vi konstatera i vår första
              kartläggning av utanförskapets utbredning i Sverige som presenterades
              i rapporten Utanförskapets karta från december 2004. I rapporten
              jämfördes läget vid den senaste och föregående högkonjunkturens
              toppår. De resultat som redovisades där var skakande. År 1990
              fanns det bara tre bostadsområden som kunde klassas som utanförskapsområden,
              dvs områden med en sysselsättning under 60 procent samt undermåliga
              skolresultat och/eller lågt valdeltagande. 2002 var det mer än
              130 områden som kunde definieras på det viset. Efter konjunkturomsvängningen
              2001-2002 har denna process accelererat. Det har vi konstaterat
              i den nya versionen av Utanförskapets karta som presenterades
              i augusti 2005. I en jämförelse mellan 2002 och 2003 kunde vi
              se att 26 nya bostadsområden kunde klassas som utanförskapsområden,
              medan bara tre lämnade denna kategori. Utanförskapsområdena ökade
              på detta sätt i antal från 131 till 154 stycken på ett år.
            </seg>
            <seg n="9bf239c6">
              Det är tydligt att ett nytt socialt landskap vuxit fram i Sverige
              under de senaste decennierna, präglat av utestängning från arbetsmarknaden,
              bostadssegregation, bidragsberoende, skolmisslyckande, maktlöshet
              och sårbarhet. Det handlar om bostadsområden vars socioekonomiska
              villkor markant sätt skiljer sig från samhället i övrigt. Under
              socialdemokratins långa regeringsinnehav har utanförskapet vuxit.
              Regeringen fick förvalta den längsta högkonjunkturen i modern
              historia men misskötte uppgiften.
            </seg>
            <seg n="ce680dab">
              Utsattheten växer i Sverige men regeringen agerar inte. Det är
              dags att på allvar rikta fokus mot vad som håller på att hända
              i utanförskapets orter. Trots en bekymmersam utveckling är det
              vår fasta övertygelse att det i dessa utsatta förorter finns tillräckligt
              med positiva krafter för att kunna vända på utvecklingen. Vad
              dessa goda krafter behöver är politiskt ledarskap och stöd samt
              möjligheter att ta upp kampen för ett integrerat Sverige. Utanförskapet
              kan bara brytas inifrån, när de berörda tar kampen i egna händer.
              Vi måste se dessa goda krafter och stödja dem.
            </seg>
            <seg n="a1f0dd95">
              Mot bakgrund av händelserna i Frankrike presenterar folkpartiet
              att aktionsprogram i två delar mot segregation och utanförskap.
              Den första delen består av akuta insatser med åtgärder som bör
              införas snarast, den andra delen består av långsiktiga åtgärder
              för ett mer integrerat Sverige.
            </seg>
            <seg n="d6f90c18">
              Inför en jobb- och utvecklingsgaranti bestående av samhällsnyttigt
              arbete kombinerat med språkinlärning och andra utvecklande aktiviteter
              för alla nyinflyttade, och så småningom för alla arbetsföra personer
              som söker försörjningsstöd. Utsatta bostadsområden ska prioriteras
              i införandet av jobbgarantin. Försörjningsbidrag ska inte utbetalas
              till arbetsföra personer utan tydliga krav på motprestation i
              form av deltagande i jobbgarantin. Den som är arbetsför men inte
              vill delta förlorar rätten till all annan ersättning.
            </seg>
            <seg n="972c4b98">
              För att underlätta att en invandrad person, som nyligen beviljats
              uppehållstillstånd i Sverige eller varit arbetslös, kommer in
              på arbetsmarknaden föreslår vi att dessa personer ska omfattas
              av förslaget med så kallade nystartsjobb under de första tre åren
              i Sverige. Det innebär att arbetsgivaren inte betalar arbetsgivaravgift
              för personen i fråga. Långtidsarbetslösa i övrigt får också tillgång
              till nystartjobb om de varit arbetslösa i mer än ett år under
              en period som motsvarar tiden i arbetslöshet
            </seg>
            <seg n="c613a0e3">
              Det mål om 80 procents sysselsättning för befolkningen mellan
              20 och 64 år som regeringen satt upp räcker inte så länge det
              finns många områden där sysselsättningen är mycket lägre. Vi vill
              därför införa ett sysselsättningsmål som går ut på att minst 60
              procent ska ha ett arbete i varje bostadsområde. Bostadsområden
              där färre än 60 procent arbetar, och som visar andra tecken på
              utanförskap, ska förklaras som prioriterade sociala krisområden.
            </seg>
            <seg n="f95d8ce5">
              Trygghet i Sveriges utsatta bostadsområden kräver polisnärvaro
              och aktivt samarbete med de boende. Närpolis ska finnas i varje
              område som präglas av utanförskap och samarbete ska inledas med
              de lokala trygghetsråden som ska bildas i syfte att mobilisera
              det civila samhället i kampen för att garantera områdets trygghet.
              Därför vill vi att antalet närpoliser tredubblas i utanförskapsområden.
            </seg>
            <seg n="737103ee">
              Inför en kunskapsgaranti i skolan utformad som en läsa-skriva-räkna-garanti
              för alla lågstadiebarn. Där ska möjligheten att få extra lärarhjälp,
              sommarkurser eller att gå ett extra läsår ingå. Svenska språket
              ska prioriteras, inte minst vad det gäller utrikes födda barn.
              Garantin ska först införas i skolor i utanförskapsområden.
            </seg>
            <seg n="eea6ba7c">
              Tolerans, förståelse för olikhet och respekt för andra ska prägla
              skolans vardag. Skolan ska inte vara värdeneutral, utan tydligt
              ta ställning för grundläggande humanistiska och demokratiska värderingar
              så som de bl a formulerats i FN: s deklaration om mänskliga fri-
              och rättigheter. I avvaktan på tydligare regler och bättre kontrollmekanismer
              vill vi införa ett stopp för nya religiösa friskolor i syfte skydda
              barnens rätt till en allsidig undervisning.
            </seg>
            <seg n="8b1b5dcd">
              Det är svårt att bevisa diskriminering vid en rättegång men när
              man gör det ska påföljderna vara mycket kännbara för den som har
              gjort sig skyldig till diskrimineringen. Därför föreslår vi att
              det utdömda skadeståndsbeloppet vid all arbetsmarknadsrelaterad
              diskriminering ska höjas substantiellt till minst ett års förlorade
              arbetsinkomster. Vid annan diskriminering i offentliga eller privata
              verksamheter som vänder sig till allmänheten kan skadeståndsbeloppet
              motsvara minst fem basbelopp.
            </seg>
            <seg n="a6840501">
              För att bekämpa den etniska bortsorteringen som uppenbarligen
              förekommer på den svenska arbetsmarknaden vill vi göra det obligatoriskt
              med avidentifiering av ansökningshandlingar i personalrekrytering
              för alla offentliga arbetsgivare. Försöksverksamheter med avidentifieringen
              bör snarast inledas i de kommuner med största koncentrationen
              av utanförskapsområden.
            </seg>
            <seg n="488260b5">
              Vi vill undersöka formerna för att genomföra en riktad satsning
              på svenska språket för vuxna invandrare som önskar förbättra sina
              kunskaper i svenska språket. En sådan satsning skulle öppna för
              möjligheten att reparera följderna av den undermåliga sfi-undervisningen
              som hittills erbjudits invandrade personer.
            </seg>
            <seg n="b6d2c8af">
              Medborgarskapet ger unika rättigheter och en ovillkorlig rätt
              att stanna i Sverige. Men medborgarskapet ska också vara förenat
              med tydliga krav. Dit hör exempelvis att ha uppnått en viss språkfärdighet
              i svenska språket.
            </seg>
            <seg n="661ff2c9">
              För att uppmuntra företagsamheten och det sociala entreprenörskapet
              i de mest utsatta bostadsområdena vill vi att en investeringsfond
              inrättas. Medel ur den fonden ska användas för att ge tillgång
              till riskkapital under en ny verksamhets initialperiod, förutsatt
              att den bedömningen görs att verksamheten ska kunna betala tillbaka
              de lånade pengarna och bära sig ekonomiskt.
            </seg>
            <seg n="22c033f5">
              En bra bostadspolitik i problemtyngda områden är en politik som
              ger människor möjlighet att påverka såväl boendemiljö som boendekostnader.
              Att äga sin bostad är den rakaste och enklaste vägen dit. Därför
              vill vi att minst en fjärdedel av det kommunala hyresrättsbeståndet
              i utsatta områden omvandlas till bostadsrätter. Nuvarande stopplagar
              för ombildning av hyresrätter till bostadsrätter bör avskaffas.
              För det återstående hyresrättsbeståndet vill vi att möjligheter
              till självförvaltning kopplade till sänkta hyror underlättas.
            </seg>
            <seg n="a58d6e4c">
              Diskrimineringslagstiftningen ska samlas och skärpas, men kvoteringstänkandet
              ska bestämt avvisas. Kvotering leder till ett samhälle bestående
              av fientliga grupper med olika rättigheter och det är inte längre
              ett liberalt samhälle. I stället för dagens olika ombudsmän ska
              ett ämbete inrättas, med tillräckliga resurser för att leda kampen
              mot diskrimineringen.
            </seg>
            <seg n="94a75a6b">
              En omfattande informationssatsning bör göras om den värdegrund
              som genomsyrar vårt samhälle. Hedersrelaterat våld, könsstympning,
              barnäktenskap och andra former av kvinno- och barnförtryck bör
              explicit tas upp. Det behövs också en bredare diskussion om vår
              gemensamma värdegrund. Informationsmaterialet som förklarar och
              förtydligar värdegrunden ska översättas till de språk som våra
              största invandrargrupper talar och användas inom sfi-undervisningen
              (svenska för invandrare).
            </seg>
            <seg n="2e10b38c">
              Ett förnyat föreningsliv bör spela en avgörande roll i kampen
              mot utanförskapet. Vi föreslår en ökning av föreningsstödet i
              utanförskapsområdena men också en total översyn av nuvarande föreningsstöd
              till invandrarorganisationer. De verksamheter som främst bör ges
              stöd är de som uttryckligen prioriterar integrationen i samhället,
              spridningen av demokratiska värderingar samt jämställdheten mellan
              kvinnor och män.
            </seg>
            <seg n="3ee0e789">
              Validering av utländska examina är idag ett välkänt problem.
              Vi vill att ett enklare och mer ändamålsenligt alternativ ska
              kunna erbjudas genom allmänna tester på de faktiska kunskaper
              som en viss person besitter. Dessa tester ska genomföras ofta
              och vid regelbundet återkommande tillfällen på de flesta av landets
              högskolor och universitet. En sådan form av kunskapsvalidering
              kan också gälla lägre utbildningsnivåer i syfte att underlätta
              och snabba på personens arbetsmarknadsintroduktion inom rätt yrke.
            </seg>
            <seg n="aec6c15a">
              Folkpartiets integrationspolitik handlar om kampen mot utanförskapet.
              Det skiljer liberalerna från många andra, som fortfarande sätter
              likhetstecken mellan integrations- och invandrarpolitik. Detta
              perspektiv har vi lämnat bakom oss. Det är utanförskapet, inte
              invandrarskapet, som definierar den liberala integrationspolitikens
              arbetsområde. Utanförskapet drabbar många personer som har utländsk
              bakgrund men långt ifrån alla. Den stora majoriteten av de två
              miljoner svenskar som har invandrat eller flytt hit, eller som
              är barn till invandrare och flyktingar, är välfungerande och hårt
              arbetande de behöver knappast någon särskild integrationspolitik.
              Samtidigt finns det många personer som inte har invandrarrötter
              men lever i utslagning och utanförskap. Integrationspolitik inkluderar
              också dem eftersom integration handlar om alla människor som står
              utanför, som saknar makt, resurser och möjligheter att bli delaktiga
              i samhällslivet. Därför är den liberala integrationspolitiken
              i huvudsak en generell politik för lika rättigheter och lika möjligheter,
              som riktar sig mot alla som lever i utanförskap oavsett födelseort,
              hudfärg, religion eller kultur.
            </seg>
            <seg n="edb3dd56">
              Regeringens misslyckade integrationspolitik ger förödande konsekvenser
              för samhället, inte minst för de allra mest utsatta. Betydande
              öar av utanförskap återfinns idag i nästan alla stora och medelstora
              svenska städer. Även i många mindre städer är miljöer präglade
              av utanförskap inte helt ovanliga.
            </seg>
            <seg n="20649ae7">
              Folkpartiet har länge hävdad att det behövs en radikal förändring,
              ett perspektivskifte som bryter med den segregerande integrationspolitiken
              som hittills förts och öppnar vägen för en inkluderande utvecklingspolitik
              baserad på egenmakt istället för omhändertagande och arbete istället
              för bidrag. Utanförskapet kan inte brytas utifrån. Det är bara
              inifrån, när de berörda själva tar saken i egna händer, som någonting
              positiv kan hända. Vi tror att det behövs ett samlat grepp för
              att komma till rätta med den utbredda segregation vi ser i Sverige
              i dag. Att arbete är en av de viktigaste beståndsdelarna för att
              bryta utanförskapet råder det inget tvivel om. Vi är dock övertygade
              om att egenmakt, jämställdhet, jämlikhet och trygghet också är
              grundläggande element och förutsättningar för att bekämpa utanförskapet.
            </seg>
            <seg n="84a36bb8">
              Det finns ingen integration som inte bygger på arbete och den
              värdighet som arbetet ger. Bidragsberoendet är det värsta gisslet
              för dem som lever i ett utanförskap. Den som är vuxen och frisk
              har ansvaret för sin egen och sin familjs försörjning. Det gäller
              svenskar och det gäller invandrare. Också låglönejobb är bättre
              än bidragsberoende. Den allmänna förändring av politiken som krävs
              för att skapa nya arbeten är självklart den huvudsakliga lösningen
              för utanförskapets problem. Genom en ny syn på företagare och
              enklare regler för företagande, sänkningar av arbetsgivaravgifter
              och av tillväxt- och arbetsfientliga skatter kan många nya arbeten
              uppstå. Krångliga regler måste förenklas och den diskriminerande
              arbetsrätten reformeras. Ett arbetsammare och företagsammare Sverige
              är också ett mer integrerat Sverige.
            </seg>
            <seg n="039ba5ab">
              I sammanhanget är det intressant att konstatera företagsamhetens
              betydelse, inte minst med tanke på de invandrade svenskarnas stora
              insatser för företagandet i Sverige. Även om många invandrade
              svenskar befinner sig i utanförskap och arbetslöshet är det viktigt
              att bilden inte tecknas alltför svart. Invandrarföretagarna är
              av central betydelse för skapandet av välstånd i Sverige och genom
              förbättrade villkor för företagandet kan dessa företag växa och
              nya startas. Nackdelarna med att hamna i bidragsberoende är så
              stora att en så kallad jobb- och utvecklingsgaranti bör gälla
              för utförsäkrade långtidsarbetslösa och personer som kan arbeta
              men som har slagits ut ur arbetsmarknaden. Samma sak ska gälla
              nyanlända flyktingar och invandrare, så att ingen som kan arbeta
              riskerar att hamna i den karusell av bidrag och ineffektiva åtgärder
              som präglar dagens integrationspolitik.
            </seg>
            <seg n="342a45a5">
              Människor som är arbetsföra ska inte hänvisas till ett passivt
              bidragstagande. Effektiva arbetsmarknadspolitiska åtgärder ska
              fokusera på att bryta en långvarig arbetslöshet och förhindra
              permanent utslagning från arbetsmarknaden. Idag finns det två
              stora grupper av personer som är arbetsföra men mer eller mindre
              permanent försörjs utanför arbetsmarknaden. Den första gruppen
              är långtidsarbetslösa som idag hänvisas till den mycket dåligt
              fungerande aktivitetsgarantin. De får ersättning med aktivitetsstöd
              på samma nivå som arbetslöshetsersättningen. Den andra stora gruppen
              är de invandrare som ännu inte lyckats få fotfäste på den svenska
              arbetsmarknaden. De är i de flesta fall hänvisade till socialbidrag
              för sin försörjning. Till dem kan läggas en tredje grupp som består
              av ungdomar som varken arbetar eller studerar och som i många
              fall också tvingas leva på socialbidrag.
            </seg>
            <seg n="c5056315">
              Folkpartiet liberalerna vill inte att arbetsföra människor ska
              tvingas att leva en passiviserande tillvaro på socialbidrag. Därför
              vill vi införa en jobb- och utvecklingsgaranti. Syftet med garantin
              är att med hjälp av individuellt utformade åtgärder så snabbt
              som möjligt hjälpa deltagarna vidare till den reguljära arbetsmarknaden.
              Tyngdpunkten i jobb- och utvecklingsgarantin ligger dels i samhällsnyttiga
              arbetsinsatser, dels i att förbereda deltagarna för arbetslivet
              genom olika jobbsökande aktiviteter. Korta kompletterande utbildningar
              kan också ingå i garantin liksom praktik. För personer med bristfälliga
              kunskaper i svenska språket ska språkundervisningen prioriteras,
              men alltid i kombination med samhällsnyttiga arbetsinsatser. Aktiviteterna
              i jobb- och utvecklingsgarantin ska ordnas av en mångfald auktoriserade
              anordnare.
            </seg>
            <seg n="8e497a7e">
              För de personer som uppbär socialbidrag ska respektive kommun
              ha det yttersta ansvaret för att garantin förverkligas, dock i
              samverkan med arbetsförmedlingen. För de personer som uppbär aktivitetsersättning
              ska arbetsförmedlingen ha det yttersta ansvaret för att garantin
              förverkligas. Garantin ska även kunna erbjudas till långtidssjukskrivna
              och till förtidspensionärer som behöver hjälp tillbaka till arbetsmarknaden.
            </seg>
            <seg n="2aeb946f">
              Riksdagen bör ge regeringen tillkänna vad som ovan anförs om
              att införa en jobb- och utvecklingsgaranti.
            </seg>
            <seg n="dda0ad0b">
              Alla som deltar i jobb- och utvecklingsgarantin får rätt till
              en ersättning som minst motsvarar arbetslöshetsförsäkringens grundbelopp.
              Arbetsföra personer som inte vill delta förlorar dock rätten till
              ersättning och får inte heller rätt till försörjningsstöd. På
              så sätt bli det tydligt att ett jobb- och aktivitetskrav kopplas
              till försörjningsstödet. Arbetslösa med försörjningsansvar har
              rätt att söka kompletterande försörjningsstöd.
            </seg>
            <seg n="6e1c851c">
              Riksdagen bör ge regeringen tillkänna vad som ovan anförs om
              att jobbkrav kopplas till försörjningsstödet.
            </seg>
            <seg n="836ffccb">
              För att underlätta att en invandrad person, som nyligen beviljats
              uppehållstillstånd i Sverige eller som bott i Sverige i mindre
              är tre år, kommer in på arbetsmarknaden föreslår vi att dessa
              personer ska omfattas av förslaget med så kallade nystartsjobb.
              Det innebär att arbetsgivaren inte betalar arbetsgivaravgift för
              personen i fråga. Andra personer som har varit arbetslösa i mer
              än ett år får också rätt till nystartjobb under en period som
              motsvarar tiden i arbetslöshet.
            </seg>
            <seg n="63ef718b">
              Riksdagen bör ge regeringen tillkänna vad som ovan anförs om
              nystartjobb för nyligen invandrade personer samt långtidsarbetslösa.
            </seg>
            <seg n="d77aa400">
              En reformerad arbetsmarknadspolitik ska vara som mest ambitiös
              där den behövs som mest. Det mål om 80 procents sysselsättning
              som regeringen satt upp räcker inte så länge det finns stora områden
              där sysselsättningen är mycket lägre. I 15 av de 24 förortsområden
              som ingick i den så kallade Storstadssatsningen hade bara runt
              hälften eller ännu färre av de i arbetsför ålder (20-64 år) ett
              arbete år 2001. I det nya materialet som ligger till grund för
              rapporten Utanförskapets karta från augusti 2005 som baseras på
              sysselsättningssiffror för 2003, fann vi inte mindre 103 närområden
              där sysselsättningsgraden låg under 50 procent. Detta är helt
              oacceptabelt. Folkpartiet liberalerna vill därför införa ett sysselsättningsmål
              som går ut på att minst 60 procent av alla i arbetsför ålder ska
              ha ett arbete i varje grannskapsområde och valdistrikt. År 2003
              fanns det 277 närområden (rensade från industriområden) med en
              sysselsättningsnivå under 60 procent och vi är säkra på att idag,
              på grund av den sjunkande sysselsättningen, är de många fler.
              Dessa områden ska förklaras som sociala krisområden och prioriteras
              vad gäller resursöverföringar och andra satsningar mot utanförskapet.
            </seg>
            <seg n="2c759c14">
              Riksdagen bör ge regeringen tillkänna vad som ovan anförs om
              ett nytt sysselsättningsmål om minst 60 procent överallt.
            </seg>
            <seg n="3625f339">
              Utanförskapets Sverige är också otrygghetens Sverige. Otrygga
              miljöer gör att de som kan flytta därifrån gör det så fort första
              tillfälle ges. De som stannar är nästan uteslutande de som inte
              kan flytta, de mest utslagna, maktlösa och resignerade. Detta
              negativa urval är ett stort problem i kampen mot utanförskapet,
              för i de mest utsatta områdena tärs kontinuerligt på de människor
              som skulle kunna göra en avgörande insats, om de stannade, för
              att vända på utanförskapets negativa spiral. Därför är fungerande,
              gärna attraktiva skolor så viktiga. Men ännu viktigare den känsla
              av trygghet som behövs för att utan rädsla kunna gå ut och ta
              en promenad, eller starta en verksamhet, eller låta barnen leka
              på en offentlig plats.
            </seg>
            <seg n="c06485dc">
              Vi har en allvarlig otrygghetskris i utanförskapets Sverige som
              bara kan lösas genom att de berörda själva, i nära samarbete med
              polisen, tar sig an uppgiften att återskapa en trygg miljö. För
              det behövs betydande polisiära insatser och det förutsätter fler
              poliser. Det är vad förorternas hederliga invånare ropar efter.
              Folkpartiet liberalerna vill göra stora satsningar på att reparera
              den nedrustning av polisen som socialdemokratin har gjort sig
              skyldig till. Och vi ska prioritera de mest utsatta områden i
              vår kamp för ett tryggare Sverige. I princip borde varje socialt
              krisområde ha tillgång till närpoliser. Polisen ska finnas mitt
              bland människorna i deras vardag och inte fungera som en främmande
              insatsstyrka som bara dyker upp i samband med våldsamheter.
            </seg>
            <seg n="a26b6b78">
              Trygghet i Sveriges utsatta bostadsområden kräver polisnärvaro
              och aktivt samarbete med de boende. Närpolis ska finnas i varje
              område som präglas av utanförskap och samarbete ska inledas med
              det lokala utvecklingsrådet i syfte att garantera områdets trygghet.
              Därför vill vi att antalet närpoliser tredubblas i utanförskapsområden.
              På kort sikt får det ske genom omfördelning av befintliga resurser.
              Samtidigt ska lokala trygghetsråd bildas i syfte att mobilisera
              det civila samhällets krafter kring samarbetet med polis och kampen
              mot otryggheten.
            </seg>
            <seg n="f79507aa">
              Riksdagen bör ge regeringen tillkänna vad som ovan anförs om
              en tredubbling av närpoliser i utanförskapsområden och bildandet
              av lokala trygghetsråd.
            </seg>
            <seg n="c7d466d9">
              Enligt en rapport från 2002 (BRÅ Unga lagöverträdare) är det
              bland ungdomsbrottslingarna i Sverige främst pojkar från storstäderna
              (varav 40 procent från Helsingfors) som begått sådana allvarliga
              brott att de döms till sluten ungdomsvård. Majoriteten av dessa
              personer har då begått grova våldsbrott som mord, mordförsök,
              rån, misshandel, mordbrand och sexualbrott. Drygt 60 procent av
              dessa pojkar hade utländsk bakgrund, med båda föräldrarna födda
              utomlands.
            </seg>
            <seg n="06c38ce4">
              Utmaningen att förebygga brottslighet är kanske den svåraste
              men också viktigaste. Ingen människa föds kriminell. I grunden
              krävs en stark social-, skol- och välfärdspolitik för att förhindra
              brottslighet. Det är just en sådan politik, som bekämpar utanförskap
              och utsatthet, som folkpartiet är djupt engagerade i. Det behövs.
              En rapport från Institutet för framtidsstudier visar att de tjugo
              procent av befolkningen som har lägst inkomster, utsätts för mer
              gatuvåld och hot hemma än de som har höga inkomster. Den som utsatts
              för brott löper också högre risk att utsättas igen (BRÅ-rapport
              2001:3). Ungdomar som begår brott har oftast en trasig uppväxt
              och bor i socialt utsatta områden, varav flera präglas av segregation.
              Folkpartiets rapport Från skotten i Södertälje till kampen mot
              utanförskapet visar att brott med starka våldsinslag mot personer
              eller saker ökat markant i exempelvis Södertälje som drabbats
              hårt av utanförskapet.
            </seg>
            <seg n="4967f293">
              Nyrekryteringen till kriminaliteten måste stoppas. I flera utsatta
              bostadsområden växer sig ungdomsgängen allt starkare och många
              av ungdomarna sugs upp av grovt kriminella ligor. Risken att de
              förstör både sina egna och andras liv är tydlig. Folkpartiet har
              ett omfattande program för att minska ungdomsbrottsligheten och
              nyligen presenterade vi i en riksdagsmotion 46 förslag till starka
              insatser, inte minst när det gäller brottsförebyggande åtgärder.
              Vi måste förhindra att fler unga personer fastnar i den våldsspiral
              som i förlängningen förstör många människors liv. Därför föreslår
              vi följande åtgärder som kompletterar våra satsningar på närpoliser
              och lokala trygghetsråd:
            </seg>
            <seg n="94ed8199">
              Riksdagen bör ge regeringen tillkänna vad som ovan anförs om
              kompletterande åtgärder för att bekämpa otryggheten i utsatta
              bostadsområden.
            </seg>
            <seg n="da6f19d3">
              Skolan har en central roll i kampen mot utanförskapet. Det är
              det viktigaste sättet att överföra resurser till utsatta grupper
              och öka de nya generationernas livschanser och sociala rörlighet.
              Det är så lika möjligheter kan skapas. Tyvärr befinner sig skolans
              verklighet långt ifrån dessa för oss liberaler så kära ideal.
              Det största sveket mot de mest utsatta är en skola som inte fungerar,
              som inte förmedlar kunskaper, som inte ger redskap för framtiden.
              Förorternas skolor är oftast misslyckandets skolor. Där reproduceras
              utanförskapet och nya generationer av förlorare skapas. Detta
              kan inte accepteras. Därför behövs en ny skola enligt Folkpartiet
              liberalernas kända idéer om en skola som kombinerar val- och etableringsfriheten
              med höga krav på kunskapsförmedling, ordning och reda och kvalité.
            </seg>
            <seg n="a37a7fe6">
              Skolor i utsatta områden borde vara de bästa skolorna. Förbättrade
              möjligheter att fritt välja skola, extra satsningar på skolor
              i sociala krisområden och uppbyggnad av så kallade magnetskolor
              kan locka människor att bosätta sig och bo kvar i utsatta områden.
              Tydliga krav, mål och utvärderingar behövs också för att skapa
              en skola där alla kan lyckas. Också extra hjälp för att bearbeta
              svåra upplevelser ska finnas tillgängligt.
            </seg>
            <seg n="1078eabc">
              Folkpartiet vill införa en kunskapsgaranti i skolan utformad
              som en läsa-skriva-räkna-garanti för alla lågstadiebarn. Inget
              barn ska lämna grundskolans tredje klass utan att kunna läsa,
              skriva och räkna. Utan baskunskaper i svenska och matematik är
              fortsatt kunskapsinhämtning praktiskt taget omöjlig. Vi kan naturligtvis
              inte garantera att alla barn verkligen lär sig läsa, skriva och
              räkna lika lite som en vårdgaranti garanterar att alla blir friska.
              Men skolan ska garantera att en elev som hamnar på efterkälken
              inte lämnas i sticket. Garantin ska ge rätt att få extra hjälp
              om man behöver för att kunna lära sig läsa, skriva och räkna.
              Garantin är alltså en garanti för föräldrar och elever att de,
              om det uppstår problem vid inlärning av baskunskaperna, får extra
              hjälp från skolan i form av extra tid för det ämne där problem
              uppstått (vid behov en fullständig prioritering av svenska och
              matematik på schemat under en period), extra personal (vid behov
              en speciallärare) och läxhjälp, eftermiddagsskola, sommarskola
              och, till sist, en extra termin eller ett extra läsår där det
              är nödvändigt. För utrikes födda barn ska satsningar på svenska
              språket särskilt prioriteras. Garantin ska först införas i skolor
              som ligger i sociala krisområden, men den ska så småningom gälla
              alla våra lågstadiebarn.
            </seg>
            <seg n="37be02b4">
              Riksdagen bör ge regeringen tillkänna vad som ovan anförs om
              att stegvis införa en läsa-skriva-räkna-garanti för lågstadiebarn,
              där barn från utsatta områden prioriteras under en första fas.
            </seg>
            <seg n="a93fe8af">
              Tolerans, förståelse för olikhet och respekt för andra ska prägla
              skolans vardag. Skolan ska inte vara värdeneutral, utan tydligt
              ta ställning för grundläggande humanistiska och demokratiska värderingar
              så som de bl a formulerats i FN: s deklaration om mänskliga fri-
              och rättigheter. I avvaktan på tydligare regler och bättre kontrollmekanismer
              vill vi även införa ett stopp för nya religiösa friskolor i syfte
              att skydda barnens rätt till en allsidig undervisning.
            </seg>
            <seg n="0f8e85c0">
              Riksdagen bör ge regeringen tillkänna vad som ovan anförs om
              att skolan tydligt ska ta ställning för grundläggande humanistiska
              och demokratiska värderingar samt att införa ett stopp för nya
              religiösa friskolor.
            </seg>
            <seg n="a7f62a1c">
              All diskriminering måste bekämpas på ett kraftfullt sätt. Så
              är det inte idag. Vi behöver en ny ordning som ersätter dagens
              splittrade, ineffektiva och inskränkta lagstiftning. På samma
              sätt måste splittringen i en mångfald diskrimineringsombudsmän
              upphöra. Därför föreslår Folkpartiet liberalerna en samlad, generell,
              effektiv och rättssäker lagstiftning mot alla typer av diskriminering.
              Vi vill också att påföljden av diskrimineringen ska skärpas betydligt,
              inte minst i form av substantiella skadestånd. Samtidigt är vi
              motståndare till att använda diskriminering för att bekämpa diskriminering,
              så kallad positiv särbehandling. Kvoter och gruppreferenser ska
              undvikas. I ett första led vill vi att följande förslag genomförs:
            </seg>
            <seg n="1e009c6f">
              Det är svårt att bevisa diskriminering vid en rättegång men när
              man gör det ska påföljderna vara mycket kännbara för den som har
              gjort sig skyldig till diskrimineringen. Därför föreslår vi att
              det utdömda skadeståndsbeloppet vid all arbetsmarknadsrelaterad
              diskriminering ska höjas substantiellt till minst ett års förlorade
              arbetsinkomster. Vid annan diskriminering i offentliga eller privata
              verksamheter som vänder sig till allmänheten ska skadeståndsbeloppet
              motsvara minst fem basbelopp.
            </seg>
            <seg n="c5f06717">
              Riksdagen bör ge regeringen tillkänna vad som ovan anförs om
              höjda skadeståndsbelopp för den som döms för diskriminering.
            </seg>
            <seg n="78489832">
              Det är dags att ta krafttag i kampen mot den etniska bortsorteringen
              som uppenbarligen förekommer på den svenska arbetsmarknaden. Vi
              vill i det syftet göra det obligatoriskt med avidentifiering av
              ansökningshandlingar i personalrekrytering för alla offentliga
              arbetsgivare. Försöksverksamheter med avidentifieringen bör snarast
              inledas i de kommuner med största koncentrationen av utanförskapsområden.
              För det privata näringslivet ska det finnas gott om information,
              rådgivning och metodhjälp om man frivilligt vill ansluta sig till
              denna antidiskrimineringspraxis.
            </seg>
            <seg n="c5937567">
              Riksdagen bör ge regeringen tillkänna vad som ovan anförs om
              att inleda försöksverksamheter med avidentifiering av ansökningshandlingar
              som på sikt kan leda till att alla offentliga arbetsgivare använder
              avidentifierade ansökningsprocedurer.
            </seg>
            <seg n="33f1bdbb">
              I ett mer långsiktigt perspektiv vill vi att diskrimineringslagstiftningen
              samlas. Vi anser att de mekanismer som ligger bakom all diskriminering
              av den enskilde individen är i stort sett desamma oavsett om den
              yttre orsaken har samband med kön, etnisk tillhörighet eller något
              annat. Den kränkning som varje diskriminerad människa känner är
              också densamma oavsett grunden för diskrimineringen. Därför är
              det en viktig principfråga att dagens olika diskrimineringslagar
              så snart som möjligt samordnas till en gemensam lagstiftning.
              I samband med en sådan reform bör även Jämställdhetsombudsmannen
              (JämO), Handikappombudsmannen (HO), Ombudsmannen mot etnisk diskriminering
              (DO) och Ombudsmannen mot diskriminering på grund av sexuell läggning
              (Homo) slås samman till en gemensam myndighet. Hanteringen av
              diskrimineringsfrågor måste bygga på en självständighet som enbart
              kan säkras om Diskrimineringsombudsmannen ställs under riksdagens
              översyn.
            </seg>
            <seg n="dde99ff2">
              Riksdagen bör ge regeringen tillkänna vad som ovan anförs om
              behovet av en samlad lagstiftning mot diskriminering.
            </seg>
            <seg n="338b8c73">
              Det behövs en bättre samordning av insatserna för att bryta utanförskapet
              i Sveriges mest utsatta bostadsområden. Därför krävs en översyn
              av ansvarsfördelningen mellan olika departement och myndigheter.
              Folkpartiet kommer att återkomma med förslag om detta. Bland de
              långsiktiga insatser som krävs för att bekämpa segregation och
              utanförskap vill vi särskilt framhålla följande.
            </seg>
            <seg n="aa5da8bb">
              Vi vill undersöka formerna för att genomföra en riktad satsning
              på svenska språket för vuxna invandrare som önskar förbättra sina
              kunskaper i svenska språket. En sådan satsning skulle öppna för
              möjligheten att reparera följderna av den undermåliga sfi-undervisningen
              som erbjuds invandrade personer.
            </seg>
            <seg n="dd8016f8">
              Riksdagen bör ge regeringen tillkänna vad som ovan anförs om
              att genomföra en riktad satsning på svenska språket för vuxna
              invandrare som vill förbättra sina svensk-kunskaper.
            </seg>
            <seg n="92929ae2">
              Vi tror att frågor kring det svenska medborgarskapet är viktiga
              i ett integrationsperspektiv. Det kan tyckas paradoxalt, eftersom
              många invandrare inte är svenska medborgare och inte heller har
              någon ambition att bli det. Det sägs ibland att där segregationsproblemen
              är störst är medborgarskap ingen aktuell fråga. Men vi har en
              annan uppfattning. Vi menar att möjligheten till medborgarskap
              tidigt ska stå klar för invandrare som kommer hit. Medborgarskapet
              ger unika rättigheter, till exempel rätt att bli vald till riksdagen,
              rösta vid riksdagsvalet och en ovillkorlig rätt att stanna i Sverige,
              som inte kan uppnås på annat sätt. Men medborgarskapet ska också
              vara förenat med vissa tydliga krav. Dit hör exempelvis att inte
              bedriva brottslig verksamhet under den tid man har uppehållstillstånd.
            </seg>
            <seg n="bfd6e242">
              Det ska alltså vara något eftersträvansvärt att bli svensk medborgare.
              Medborgarskapet ska vara ett erkännande av att man uppfyllt ett
              antal kriterier som ger vissa fördelar. Om det blir så, kan det
              ha positiva effekter redan tidigt i integrationsprocessen. Med
              denna syn är det naturligt att själva erhållandet av medborgarskapet
              förknippas med en viss högtidlighet. I flera av Sveriges kommuner
              har medborgarskap sedan några år delats ut i samband med mindre
              ceremonier som uppmärksammar händelsen och dess betydelse för
              de involverade. Det är en positiv sak att markera inträdet som
              medborgare i det svenska samhället. Med anledning av de positiva
              erfarenheterna bör man överväga att genomföra medborgarskapsceremonier
              i större utsträckning och med en officiell innebörd. Att ge ett
              konkret tecken på det nya medborgarskapet som ett bevis på tillhörighet
              och deltagande i det svenska samhället bör förstärkas.
            </seg>
            <seg n="9438760c">
              Med denna syn är det också naturligt att acceptabla kunskaper
              i svenska språket blir ett krav för medborgarskap. Om medborgarskapet
              ska kunna utnyttjas förutsätter det kunskaper om svenska lagar
              och andra förhållanden som i sin tur kräver vissa kunskaper i
              svenska språket. För att kunna delta i samhällslivet krävs ett
              visst mått av språkkunskaper. År 2002 liksom i tidigare års riksdagsval
              fanns invandrartäta bostadsområden där färre än hälften röstade.
              Vi är inte nöjda med det. Bättre språkkunskaper är ett sätt att
              nå en förändring. Motsvarande regel för medborgarskap finns också
              i de allra flesta länder, särskilt i de största och mest framgångsrika
              invandringsländer. Den har också förekommit tidigare i Sverige.
              Det ska naturligtvis finnas undantag, exempelvis personer med
              handikapp eller gamla människor som är analfabeter när de kommer
              hit eller har mycket svårt att lära sig ett nytt språk, men ändå
              bör få bli medborgare. Dispens ska dock inte ges till kvinnor
              och män som gifter sig med en person som är svensk medborgare.
              Således kan man inte automatiskt slippa språkkravet på grund av
              äktenskap, då det skulle kunna få negativa konsekvenser för bland
              annat invandrarkvinnor som kan bli isolerade av att inte lära
              sig språket. Med den tid det tar att bli svensk medborgare och
              med den svenskundervisning som erbjuds, är det inget orimligt
              krav att den som vill bli svensk medborgare tillägnat sig en acceptabel
              förmåga att förstå och själv tala svenska.
            </seg>
            <seg n="a5e7624f">
              Enligt Folkpartiet liberalernas uppfattning bör frågan om den
              exakta kunskapsnivån som ska krävas för medborgarskap utredas
              vidare, men utgångspunkten ska vara att sfi-nivån ska räcka. Språktesterna
              bör genomföras så obyråkratiskt och så rättssäkert som möjligt.
              Språkkravet ska dock inte gälla för att få komma in på den svenska
              arbetsmarknaden. Det är bättre och mer effektivt att personen
              går på en introduktionskurs i svenska och så fort som möjligt
              kommer ut i arbetslivet, där vidare studier sedan kan kombineras
              med arbete.
            </seg>
            <seg n="5256cbb4">
              Folkpartiet liberalerna anser att en ny medborgarskapsutredning
              bör tillsättas där ska alla de detaljförslag som den förra utredningen
              stoppade tas fram. Formerna för medborgarskapsceremonier och språkkrav
              bör slås fast i lag. Idag är det ett reellt problem för många
              invandrare att de saknar de identitetshandlingar som krävs för
              svenskt medborgarskap. Medborgarlagstiftningen ska därför ses
              över så att det blir möjligt för dessa individer att erhålla svenskt
              medborgarskap.
            </seg>
            <seg n="3c5d5688">
              Regeringen bör ge riksdagen tillkänna vad som ovan anförs om
              medborgarskapets betydelse och krav samt tillsättandet av en medborgarskapsutredning.
            </seg>
            <seg n="a8516f46">
              Solidaritet är att bry sig om och respektera våra medmänniskor.
              Solidaritet är inte att diktera någon annans livsvillkor genom
              att ge, solidaritet är att ställa upp så att någon annan kan förverkliga
              sina egna livsmål. Solidaritet är att bejaka någon annans värdighet
              och rätt till självbestämmande. Denna solidaritet, som frigör
              individens och civilsamhällets egen kraft, behöver vi i Sverige
              för att bryta det utanförskap som idag är vårt samhälles i särklass
              viktigaste problem. Det är denna solidaritet som kan göra att
              egenmakten blir en verklighet för alla. Det handlar om en frihetlig
              solidaritet som ger tillgång till de resurser som är nödvändiga
              för att kunna ta kommandot över det egna livet.
            </seg>
            <seg n="da4b2e00">
              Det avgörande i vårt perspektiv är att denna solidaritet ska
              syfta till att frigöra individens och de civila gemenskapernas
              kraft och ge förutsättningar till en växande frihet, inte till
              att tvinga fram vissa politiskt bestämda livsval eller inskränka
              medborgarnas valfrihet. Det är detta som ett verkligt socialliberalt
              tänkande vill åstadkomma, en radikal korsning mellan frihet och
              solidaritet, en frigörande solidaritet som inte kompromissar bort
              individens frihet.
            </seg>
            <seg n="1666218d">
              För att uppmuntra företagsamheten och det sociala entreprenörskapet
              i de mest utsatta områdena vill vi att en investeringsfond inrättas.
              Medel ur den fonden ska användas för att ge tillgång till riskkapital
              under en ny verksamhets initialperiod, förutsatt att den bedömningen
              görs att verksamheten ska kunna betala tillbaka de lånade pengarna
              och bära sig ekonomiskt.
            </seg>
            <seg n="31d1636a">
              Riksdagen bör ge regeringen tillkänna vad som ovan anförs om
              att inrätta en investeringsfond för nyföretagande och socialt
              entreprenörskap
            </seg>
            <seg n="5914d98c">
              Folkpartiet liberalernas bostadspolitik syftar till att ge alla
              människor mer makt över tillvaron. Bostadspolitiken har en central
              roll för hur egenmakten ska stärkas i problemtyngda områden. Proportionerna
              mellan de olika boende- och ägarformerna skall påverkas av efterfrågan.
              Att vissa människor vill bo i hyresrätt kan inte vara ett argument
              för att hindra andra människor att bo i bostadsrätt. Folkpartiet
              liberalerna anser att riksdagen snarast måste besluta om en tillbakagång
              till det regelverk som gällde för ombildande av bostadsrätt tidigare,
              det vill säga att det räcker med att 50,1 procent av de boende
              säger ja till ett ombildande. Vi vill också upphäva Lagen om allmännyttiga
              bostadsföretag som idag stoppar ombildning av hyresrätter till
              bostadsrätter.
            </seg>
            <seg n="7a9382ac">
              Vi menar att bostadskonsumenter skall ges möjlighet att köpa
              ägarlägenheter även i Sverige. Möjligheten att äga sin bostad
              måste ges till fler. Det leder till mer integration, snarare än
              till ökad segregation. Ägarlägenheter kan förändra och utveckla
              miljonprogramsområdena. Möjligheten att äga sin bostad förutsätter
              att det finns finansieringssystem som möjliggör för fler att finansiera
              sitt ägande.
            </seg>
            <seg n="86e0c74e">
              Vi vill också stimulera till ansvarstagande och delaktighet i
              hyresbostadsområden genom att underlätta självförvaltningsmöjligheter
              och gemensamhetsansvar för boendemiljön. Detta ska, precis som
              inom bostadsrättsföreningar, vara kopplat till lägre hyror och/eller
              andra kvaliteter. De kostnadsbesparingar som hyresgästernas arbetsinsatser
              ger upphov till inom fastigheten ska komma dessa till del.
            </seg>
            <seg n="37e7afc7">
              En bra bostadspolitik i problemtyngda områden är en politik som
              ger människor möjlighet att påverka såväl boendemiljö som boendekostnader.
              Att äga sin bostad är den rakaste och enklaste vägen dit. Därför
              vill vi att minst en fjärdedel av det kommunala hyresrättsbeståndet
              i utsatta områden omvandlas till bostadsrätter. För det återstående
              hyresrättsbeståndet vill vi att möjligheter till självförvaltning
              kopplade till sänkta hyror underlättas.
            </seg>
            <seg n="4a3cc869">
              Riksdagen bör ge regeringen tillkänna vad som ovan anförs om
              att omvandla minst en fjärdedel av det kommunala hyresrättsbeståndet
              i utsatta områden till bostadsrätter.
            </seg>
            <seg n="84635842">
              I ett pluralistiskt och multikulturellt samhälle kan allvarliga
              konflikter uppstå mellan individens frihet och olika gruppers
              vilja till kontroll över gruppmedlemmarnas livsval. Dessa konflikter
              mellan individuell frihet och gruppfrihet hör till de svåraste
              att lösa i ett öppet samhälle, men de måste lösas, särskilt när
              individens okränkbara rättigheter och frihet hotas av olika gruppers
              vilja till kontroll över individen. För oss liberaler står det
              klart att i sådana konfliktsituationer väljer vi alltid individens
              sida. Så moderniserades Europa, genom liberalernas kamp mot olika
              sorters gruppförtryck samt traditioner och kulturella mönster
              som inskränkte individens frihet. Denna konflikt är inte bara
              historia. Den finns i varje modernt samhälle och tillspetsas genom
              invandringen och globaliseringen, för beteendemönster och kulturtraditioner
              som är fientliga till individens frihet kolliderar allt oftare
              med det öppna samhällets normer och livsstilar.
            </seg>
            <seg n="a9709c1a">
              Folkpartiet liberalerna bejakar mångfalden, men inte till priset
              av individens frihet och grundläggande rättigheter. Därför säger
              vi tydligt att inte all kulturell mångfald är bra och att den
              kulturella mångfalden alltid måste underkastas det fria samhällets
              spelregler och grundläggande värderingar om individuell frihet
              och likabehandling samt jämställdheten mellan män och kvinnor.
              Att bryta utanförskapet är också att arbeta för en förändring
              av värderingar och traditioner som är oförenliga med det moderna,
              öppna samhället. Att några individer hålls utanför ett fullt deltagande
              i samhällslivet av sin egen familj eller grupp får inte accepteras.
              Därför är det viktigt att förhindra att den egenmakt och den valfrihet
              som vi förespråkar ska missbrukas av grupper som vill hindra sina
              medlemmar vuxna eller barn från delaktighet i det breda samhällslivet.
              Detta gäller särskilt kvinnor och barn i traditionella och starkt
              mansdominerade kulturmönster och familjestrukturer. Ingen får
              exempelvis använda friskolereformen för att isolera barnen från
              övriga samhället eller upprätthålla starkt fördomsfulla föreställningar
              om andra folk, religioner, homosexuella eller kvinnor.
            </seg>
            <seg n="2764f4e5">
              En omfattande informationssatsning bör göras om den värdegrund
              som genomsyrar vårt samhälle. Hedersrelaterat våld, könsstympning,
              barnäktenskap och andra former av kvinno- och barnförtryck bör
              explicit tas upp. Det behövs också en bredare diskussion om vad
              vår gemensamma värdegrund egentligen omfattar. Ska vi göra vårt
              yttersta för att svenska blir vårt gemensamma språk? Hur ska konflikter
              mellan lojalitet mot den egna gruppen och lojalitet mot hela samhället
              hanteras? Är synen på arbete och egen försörjning en del av vår
              gemensamma värdegrund? Informationsmaterialet som förklarar och
              förtydligar värdegrunden ska översättas till de språk som våra
              största invandrargrupper talar och användas inom sfi- undervisningen
              (svenska för invandrare).
            </seg>
            <seg n="7e24bd2e">
              Riksdagen bör ge regeringen tillkänna vad som ovan anförs om
              att genomföra en omfattande informationssatsning och diskussion
              om samhällets värdegrund.
            </seg>
            <seg n="e226e465">
              Ett förnyat föreningsliv bör spela en avgörande roll i kampen
              mot utanförskapet. Vi föreslår en ökning av föreningsstödet men
              också en total översyn av nuvarande föreningsstöd till invandrarorganisationer.
              De verksamheter som främst bör ges stöd är de som uttryckligen
              prioriterar integrationen i samhället, spridningen av demokratiska
              värderingar samt jämställdheten mellan kvinnor och män. Tydliga
              mål som konkretiserar denna inriktning ska krävas för att stödet
              överhuvudtaget ska övervägas, med krav på en kontinuerlig resultatredovisning
              för fortsatt stöd.
            </seg>
            <seg n="93cbb554">
              Riksdagen bör ge regeringen tillkänna avd som ovan anförs om
              ett stärkt och förnyat föreningsliv för delaktighet, demokrati
              och jämställdhet.
            </seg>
            <seg n="f715f1f1">
              Validering av utländska examina är idag ett välkänt problem.
              Vi vill att ett enklare och mer ändamålsenligt alternativt ska
              kunna erbjudas. I stället för jämförande pappersstudier och ekvivalering
              kurs efter kurs vill vi införa allmänna tester på de faktiska
              kunskaper som en viss person besitter. Det är det väsentliga och
              det som faktiskt efterfrågas på arbetsmarknaden. Dessa tester
              ska genomföras ofta och vid regelbundet återkommande tillfällen
              på de flesta av landets högskolor och universitet. De ovan nämnda
              testen kan likna de tävlingar (concour) som regelbundet anordnas
              i Frankrike, där en akademiker alltid har chansen att gå vidare
              från en kunskapsgren till en annan, om han/hon når ett bra resultat
              i testen. På så sätt skulle man både praktiskt och effektivt kunna
              kontrollera den sökandes möjligheter att klara av yrkesarbetets
              krav i olika sammanhang. Testen kan utvecklas i direkt samband
              med preparandkurser som skulle erbjuda dem som inte lyckas en
              möjlighet att komplettera sina studier eller aktualisera sina
              kunskaper för att vid ett andra eller tredje tillfälle lyckas
              ta provet. En sådan form av kunskapsvalidering kan också gälla
              lägre utbildningsnivåer hantverksyrken, tekniska mer eller mindre
              avancerade yrken, verksamheter inom omsorgen i syfte att underlätta
              och snabba på personens arbetsmarknadsintroduktion inom rätt yrke.
            </seg>
            <seg n="b59fdaf1">
              Vi vill att ett enklare och mer ändamålsenligt alternativ ska
              kunna erbjudas genom allmänna tester på de faktiska kunskaper
              som en viss person besitter. En sådan form av kunskapsvalidering
              kan också gälla lägre utbildningsnivåer i syfte att underlätta
              och snabba på personens arbetsmarknadsintroduktion inom rätt yrke.
            </seg>
            <seg n="ccd54f13">
              Riksdagen bör ge regeringen tillkänna vad som ovan anförs om
              ett nytt valideringssystem både för utländska examina och för
              de faktiska kunskaper en person besitter.
            </seg>
            <seg n="bd11f9e0">
              Mauricio Rojas
            </seg>
          </u>
          <note n="393e1a8f">
            Lars Leijonborg
          </note>
          <note n="f44e6170">
            Bo Könberg
          </note>
          <note n="618c8c03">
            Marita Aronson
          </note>
          <note n="dbab5602">
            Liselott Hagberg
          </note>
          <note n="5d99669b">
            Tina Acketoft
          </note>
          <note n="02667d13">
            Heli Berg
          </note>
          <note n="3e41e87c">
            Anne-Marie Ekström
          </note>
          <note n="6286adf9">
            Eva Flyborg
          </note>
          <note n="ef767214">
            Ana Maria Narti
          </note>
          <note n="3376c4a2">
            Anmäldes och bordlades
          </note>
          <note n="57dea057">
            20 § Anmälan om interpellationer
          </note>
          <note n="52b4de53">
            Anmäldes att följande interpellationer framställts
          </note>
          <note n="777e02fb">
            den 11 november
          </note>
          <note n="8d9379fe">
            Yvonne Andersson
          </note>
          <note n="ad126ab8">
            den 14 november
          </note>
          <note n="46b41ff5">
            Carl B Hamilton
          </note>
          <note n="166eef82">
            Annika Qarlsson
          </note>
          <note n="166eef82">
            Annika Qarlsson
          </note>
          <note n="63861072">
            den 15 november
          </note>
          <note n="a3eba66b">
            Inger Lundberg
          </note>
          <note n="b96bebb6">
            Christer Nylander
          </note>
          <note n="20bae318">
            Interpellationerna redovisas i bilaga som fogats till riksdagens
            snabbprotokoll tisdagen den 22 november.
          </note>
          <note n="fdd5a25a">
            21 § Anmälan om frågor för skriftliga svar
          </note>
          <note n="dc821cf6">
            Anmäldes att följande frågor för skriftliga svar framställts
          </note>
          <note n="63861072">
            den 15 november
          </note>
          <note n="d9431d0a">
            Joe Frans
          </note>
          <note n="b4d5d132">
            Rolf Gunnarsson
          </note>
          <note n="d8bde7f7">
            Lars Gustafsson
          </note>
          <note n="d8bde7f7">
            Lars Gustafsson
          </note>
          <note n="b4d5d132">
            Rolf Gunnarsson
          </note>
          <note n="d8bde7f7">
            Lars Gustafsson
          </note>
          <note n="b487dd13">
            Sten Tolgfors
          </note>
          <note n="20cfa6ca">
            Rigmor Stenmark
          </note>
          <note n="21434da3">
            Erling Wälivaara
          </note>
          <note n="8ac29c1c">
            Krister Hammarbergh
          </note>
          <note n="b4d5d132">
            Rolf Gunnarsson
          </note>
          <note n="b08b0961">
            Birgitta Ohlsson
          </note>
          <note n="237fc101">
            Lennart Fremling
          </note>
          <note n="5db130fe">
            Tuve Skånberg
          </note>
          <note n="025773af">
            Gunilla Carlsson
          </note>
          <note n="025773af">
            Gunilla Carlsson
          </note>
          <note n="025773af">
            Gunilla Carlsson
          </note>
          <note n="025773af">
            Gunilla Carlsson
          </note>
          <note n="025773af">
            Gunilla Carlsson
          </note>
          <note n="fad1bb54">
            Ragnwi Marcelind
          </note>
          <note n="b96bebb6">
            Christer Nylander
          </note>
          <note n="ec63df34">
            Frågorna redovisas i bilaga som fogats till riksdagens snabbprotokoll
            tisdagen den 22 november.
          </note>
          <note n="6f88d1a7">
            22 § Anmälan om skriftliga svar på frågor
          </note>
          <note n="4dd364eb">
            Anmäldes att skriftliga svar på följande frågor inkommit
          </note>
          <note n="ad126ab8">
            den 14 november
          </note>
          <note n="b652c152">
            Cecilia Wikström
          </note>
          <note n="276d99aa">
            Ewa Björling
          </note>
          <note n="b08b0961">
            Birgitta Ohlsson
          </note>
          <note n="63861072">
            den 15 november
          </note>
          <note n="7984c222">
            Lennart Kollmats
          </note>
          <note n="bc06c054">
            Svaren redovisas i bilaga som fogats till riksdagens snabbprotokoll
            tisdagen den 22 november.
          </note>
          <note n="ad5e43ba">
            23 § Kammaren åtskildes kl. 18.50.
          </note>
          <note n="53e0ae3c">
            Förhandlingarna leddes
          </note>
          <note n="0de460fe">
            /Monica Gustafson
          </note>
        </div>
      </body>
    </text>
  </TEI>
</teiCorpus>
