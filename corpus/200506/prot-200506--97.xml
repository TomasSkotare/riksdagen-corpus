<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--97</head>
          <docDate when="2005-03-29">2005-03-29</docDate>
        </div>
      </front>
      <body>
        <div>
          <note n="4997d97f">
            ﻿
          </note>
          <note n="4282071b">
            Riksdagens protokoll
          </note>
          <note n="64ab9e9f">
            2005/06:97
          </note>
          <note type="date" n="77024c85">
            Onsdagen den 29 mars
          </note>
          <note n="01bf663d">
            Kl. 09:00 - 17:39
          </note>
          <note n="6b201204">
            1 § Information från regeringen om Europeiska rådets möte den
            2324 mars
          </note>
          <note type="speaker" n="14439ae6">
            Anf. 1 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-0" n="19c33f53">
            <seg n="9c743885">
              Herr talman! Jag börjar med att be om överseende med min skrovliga
              stämma. Den beror inte bara på att jag gjorde många inlägg i Bryssel
              förra veckan, utan också på att något slags förkylning har drabbat
              mig. Jag ska ändå ta mig igenom den textmassa som jag har lovat
              att leverera till kammaren och svara på era frågor så tydligt
              som möjligt.
            </seg>
            <seg n="a97c4f0b">
              Ibland sägs lite svepande att EU:s toppmöten handlar för lite
              om sådant som faktiskt påverkar människors vardag och att det
              finns en klyfta mellan samtalet på högsta politiska nivå och det
              som engagerar vanligt folk. Jag tycker att förra veckans toppmöte
              är ett bra bevis på motsatsen.
            </seg>
            <seg n="411520e9">
              Europeiska rådets möte den 2324 mars går inte till historien
              som ett av unionens mest dramatiska. Det bjöd inte på några prövande
              nattmanglingar eller laddade konflikter inför öppen ridå. Toppmötet
              utmärktes av två andra kännetecken som på sikt nog är mer betydelsefulla.
            </seg>
            <seg n="6cd047a7">
              För det första var det ett normalt toppmöte med arbetsro. Efter
              ett tidvis tumultartat 2005 med ovisshet kring EU:s nya fördrag,
              som fortfarande råder, och en uppslitande diskussion om EU:s budget
              var det tydligt vid förra veckans toppmöte att vi har återfått
              en mer normal situation i EU:s interna arbete ett slags återgång
              till normaliteten.
            </seg>
            <seg n="a52b0bbe">
              Det är oerhört viktigt för att EU ska kunna koncentrera sin politiska
              kraft på de utmaningar som vi inom unionen delar och måste reagera
              samfällt på.
            </seg>
            <seg n="cc0f02c9">
              För det andra handlar det om relevans. EU-maskineriet kan ibland
              kännas fjärran från människors vardag. Om man granskar toppmötets
              dagordning förra veckan inser man att ämnena är i högsta grad
              relevanta. Hur ska vi bekämpa arbetslöshet bland ungdomar? Vad
              måste vi göra för att främja jämställdhet mellan kvinnor och män
              inte minst på arbetsmarknaden? Hur ska vi på sikt säkerställa
              en stabil energitillförsel inom EU samtidigt som vi motverkar
              klimatförändringar? Vilken roll spelar forskning och utveckling
              för EU:s konkurrenskraft? Hur kombinerar vi en friare tjänstehandel
              inom EU med respekt för enskilda länders val av till exempel arbetsrätt
              och trygghetssystem?
            </seg>
            <seg n="773e1cca">
              Det är bara några av de frågor som diskuterades vid toppmötet
              och som omsatts i slutsatserna.
            </seg>
            <seg n="07c7de61">
              Jag börjar min redovisning med några ord om Lissabonprocessen.
            </seg>
            <seg n="125f7276">
              För ett år sedan beslutades att alla medlemsstater skulle utarbeta
              nationella handlingsplaner för Lissabonstrategin. Så har skett.
              Vid detta möte låg planerna på bordet och vi kunde utvärdera dem.
              De är ofta ambitiösa och visar på ett starkt engagemang för Lissabonstrategin.
              Många länder har redan påbörjat genomförandet av handlingsplanerna.
              Det bådar gott.
            </seg>
            <seg n="eb030ffb">
              Jag kan också konstatera att den breda ansats som Sverige förordat
              där ekonomiska reformer, välfärdspolitik och miljöpolitik tillsammans
              anses driva på tillväxt och ökad sysselsättning har vunnit brett
              gehör. Alltfler talar om den sociala trygghetens betydelse för
              att möta globalisering och ekonomiska förändringar.
            </seg>
            <seg n="91cd6f84">
              Jag tror inte att det på något annat toppmöte varit så lätt att
              få en positiv diskussion om miljödriven tillväxt. Det är i sanning
              ett politiskt klimatskifte som sker. Om det sedan också sker i
              handling i Europas länder återstår att se.
            </seg>
            <seg n="ec9ab0e5">
              Ingen tar i dag längre debatten utifrån att det är en nyliberal
              politik som ska lösa Europas problem. Det finns ingen regering
              som står upp för det längre. För fem år sedan fanns de. Då var
              det den enkla lösning som var tillgripbar. I dag förstår man också
              att den nonchalans som av och till har funnits i miljöfrågorna
              inte heller är konstruktiv. Det är inte bara här hemma i Sverige
              som välfärdspolitik, välfärdssamhälle och social trygghet är något
              som ses som en god förutsättning för ekonomisk utveckling. Det
              är inte bara här hemma i Sverige som den striden tycks vara vunnen
              utan också i ett europeiskt sammanhang. Över det är jag självklart
              mycket glad, herr talman.
            </seg>
            <seg n="2e7aae08">
              De här aspekterna finns väl speglade i slutsatserna.
            </seg>
            <seg n="001158c0">
              Det finns förstås flera orsaker till dessa framsteg. Jag är övertygad
              om att en av dem är den starka utveckling som Sverige och övriga
              nordiska länder kan visa upp. Vår modell fungerar. Våra länder
              kommer nästan undantagslöst väl ut när Lissabonstrategin utvärderas
              och när försök görs att mäta länders konkurrenskraft på global
              nivå.
            </seg>
            <seg n="12a896bc">
              Bland de konkreta sakfrågor som behandlades vid toppmötet vill
              jag lyfta fram följande:
            </seg>
            <seg n="1e24f3f3">
              Forskning och utveckling är en nyckelfråga. EU varken kan eller
              ska möta den skärpta konkurrensen med låga löner. Det är genom
              ny teknik och avancerade produkter som vi ska hävda oss. Det övergripande
              EU-målet att 3 % av bnp ska satsas på forskning och utveckling
              2010 ligger fast. Samtliga EU-länder har nu också antagit nationella
              mål på detta område.
            </seg>
            <seg n="c1290867">
              Livslångt lärande lyfts fram som en förutsättning för att möta
              globaliseringens utmaningar och möjliggöra för människor att nå
              en ökad sysselsättning, särskilt personer mellan 55 och 64 år.
            </seg>
            <seg n="788a8a40">
              Framsteg har gjorts mot det EU-mål som finns, men ytterligare
              ansträngningar krävs. De handlingsprogram för livslångt lärande
              som ska tas fram på nationell och EU-nivå under detta år kommer
              att bidra till denna utveckling.
            </seg>
            <seg n="2667159c">
              Ett dynamiskt näringsliv förutsätter ett aktivt nyföretagande.
              Toppmötet enades bland annat om att tiden för att starta ett nytt
              företag ska vara nere i en vecka i alla EU:s medlemsstater senast
              2007. Arbetet med att förenkla regelverket, särskilt för små och
              medelstora företag, ska påskyndas. Vi enades om att redan nästa
              år ska arbetslösa ungdomar erbjudas praktikplats, beredskapsjobb
              eller utbildning inom sex månader. Den tiden ska senast 2010 ha
              krympts till fyra månader.
            </seg>
            <seg n="d49c7f97">
              Det ljusnar nu för den ekonomiska utvecklingen i Europa. Tillväxten
              ökar och arbetslösheten pressas sakta tillbaka. Samfällda prognoser
              förutspår att cirka två miljoner nya jobb skapas inom EU i år.
              Det ger ett gynnsamt läge för att genomföra de ambitiösa satsningar
              som finns i de nationella handlingsplanerna.
            </seg>
            <seg n="c50c6a7e">
              Mot den bakgrunden enades toppmötet om att målet bör vara att
              uppnå en sysselsättningsökning på cirka två miljoner nya jobb
              per år fram till 2010.
            </seg>
            <seg n="57e876dd">
              Toppmötet antog också en pakt för jämställdheten inom EU. Den
              tog jag själv tillsammans med fem EU-kolleger initiativ till tidigare
              i år efter att först ha tagit initiativ till en ungdomspakt med
              samma inriktning och upplägg. Efter att ha diskuterat den i EU-nämnden
              fick jag ett gott råd av bland andra Karin Thorborg i EU-nämnden
              om att vi borde göra samma sak på jämställdhetssidan. Nu har det
              gjorts och vi har vunnit gehör för detta i EU-sammanhang.
            </seg>
            <seg n="c337f89c">
              Det är ett gott uttryck för hur en konstruktiv dialog mellan
              regering och EU-nämnd kan utvecklas för att förbättra Europas
              politik.
            </seg>
            <seg n="0f0d2022">
              Jämställdhet mellan kvinnor och män har länge varit ett eftersatt
              område i Europa. Sverige har under sin tid i EU konsekvent verkat
              för att lyfta upp frågan på den politiska dagordningen. I grunden
              handlar det om rättvisa. Att underlätta för kvinnor på arbetsmarknaden
              är också en ekonomisk nödvändighet. Fler människor måste helt
              enkelt arbeta för att våra välfärdssystem ska klara de påfrestningar
              en åldrande befolkning innebär. I och med antagandet av jämställdhetspakten
              slår Europeiska rådet fast att jämställdhetspolitik är av vital
              betydelse för tillväxt, välstånd och konkurrenskraft i Europa.
            </seg>
            <seg n="978baa14">
              Till de konkreta frågor som lyfts fram hör tillgång på bra barnomsorg,
              vikten av att minska löneskillnaderna mellan kvinnor och män,
              främjande av kvinnligt företagande och jämställdhetsplaner på
              arbetsplatserna.
            </seg>
            <seg n="dec3765e">
              Det är en viktig framgång. Jämställdhetsfrågorna kommer nu att
              finnas med vid varje utvärdering av Lissabonstrategin såväl på
              EU-nivå som på nationell nivå. Det kommer att sätta välbehövlig
              press på kommissionen och på många medlemsländer inklusive vårt
              eget att gå från ord till handling.
            </seg>
            <seg n="c5104284">
              Herr talman! Den andra frågan som jag vill uppehålla mig vid
              särskilt i dag är energifrågan. Europeiska rådet hade en mycket
              bra middagsdiskussion om energin. Det var ett samtal mellan stats-
              och regeringschefer med olika utgångspunkter och erfarenheter.
            </seg>
            <seg n="e4884b66">
              Vissa länder är helt beroende av energiimport, till exempel av
              rysk naturgas. Andra är relativt självförsörjande. Vissa har kommit
              långt i användningen av förnybar energi. Andra har ett stort inslag
              exempelvis av kärnkraft i sin energimix. Det säger sig självt
              att någon gemensam EU-politik som över huvudet på nationalstaterna
              styr denna typ av val inte är aktuell. De enskilda länderna bestämmer
              själva över primära energikällor och energimix. Varken den rättsliga
              grunden eller kompetensfördelningen mellan EU och nationalstaterna
              har ändrats.
            </seg>
            <seg n="6adee15b">
              Grunden för energipolitiken inom EU vilar fortsatt på de tre
              gemensamma målen försörjningstrygghet, konkurrenskraft och miljö.
              Däremot har vi nya ingångsvärden som motiverar en mer samlad diskussion
              inom EU.
            </seg>
            <seg n="4fcf5a21">
              Klimatförändringarna och de fossila bränslenas ändlighet tvingar
              fram en diskussion om alternativa energikällor. Turerna i vintras
              i vårt grannskap kring den ryska gasen ställde frågan om ensidigt
              importberoende och vikten av diversifiering på sin spets. EU:s
              medlemsländer har denna komplicerade verklighet gemensam och behöver
              samverka där det är möjligt och motiverat.
            </seg>
            <seg n="f57500d4">
              Jag är nöjd med att toppmötets slutsatser reflekterar såväl balansen
              mellan det gemensamma och det nationella. Det är alltså inte fråga
              om att ändra unionens kompetens, utan den är oförändrad. Detta
              är en nationell fråga vad gäller energimix.
            </seg>
            <seg n="521788a9">
              Dessutom innehåller slutsatserna ett antal konkreta områden som
              jag fäster stor vikt vid. Särskilt betydelsefull är tonvikten
              vid de förnybara energikällorna. Mer förnybar energi är trefalt
              bra för klimatet genom att den underlättar utfasning av fossila
              bränslen, för försörjningstryggheten genom att den bidrar till
              diversifiering och minskar risken för ensidigt beroende av energiimport
              och för sysselsättningen genom att den bland annat kan bidra till
              nya arbetstillfällen i det europeiska jord- och skogsbruket.
            </seg>
            <seg n="4d61bcaf">
              Toppmötet enades också om konkreta mål för förnybar energi. 15
              % av all energi ska 2015 komma från förnybara energikällor, medan
              8 % av bränsleförbrukningen ska utgöras av biodrivmedel. En långsiktig
              strategi för bioenergi för tiden efter 2010 ska utvecklas. Toppmötet
              lyfter också fram potentialen i energieffektivisering med 20 %
              till 2020.
            </seg>
            <seg n="549985eb">
              Europeiska rådet välkomnade kommissionens avsikt att 2007, sannolikt
              inför vårtoppmötet, presentera en så kallad strategisk energiöversyn.
              Jag tror också att vi under de kommande åren kommer att se en
              intensifierad dialog mellan EU och Ryssland i energifrågan, något
              som toppmötet betonade betydelsen av.
            </seg>
            <seg n="146fade6">
              Herr talman! Låt mig säga att målen på energiområdet inte är
              särskilt långtgående eller imponerande, men det är ändå mål som
              för första gången sätts upp på väsentliga områden. Vi kommer klart
              att överträffa dessa mål. Det ska inte hålla oss tillbaka, utan
              vi sätter naturligtvis djärvare mål och kan gärna tänka oss att
              gå före, inte minst vad gäller förnybar energi.
            </seg>
            <seg n="f6232eda">
              Herr talman! Jag vill kortfattat kommentera ytterligare två viktiga
              delar i Europeiska rådets slutsatser.
            </seg>
            <seg n="f66dbac3">
              Först och främst ska jag ta upp tjänstedirektivet. I mitten av
              februari genomförde Europaparlamentet en första behandling. Och
              i nästa vecka väntas kommissionen presentera ett reviderat förslag
              baserat på parlamentets överenskommelser. Att det råder lite olika
              uppfattningar inom EU kring tjänstedirektivets utformning är väl
              känt. För svensk del har vi alltid betonat vikten av att ett direktiv
              kommer på plats för att maximera tillväxtpotentialen inom tjänstesektorn
              samtidigt som nationella lösningar för till exempel arbetsrätt
              och offentliga monopol fullt ut ska och måste respekteras.
            </seg>
            <seg n="3ea22972">
              Jag är övertygad om att en lösning inom EU finns ungefär där
              Europaparlamentet nu har lagt sig. I toppmötets slutsatser lyfts
              också resultatet från Europaparlamentets omröstning särskilt fram.
              Toppmötet har nu skickat en viktig politisk signal om att arbetet
              med tjänstedirektivet skyndsamt ska fortgå.
            </seg>
            <seg n="9efcea15">
              Till sist ska jag ta upp Vitryssland. Från mötet i Bryssel kunde
              de samlade stats- och regeringscheferna följa det dramatiska förloppet
              på gatorna i Minsk efter det vitryska valet den 19 mars. Både
              inför och efter valet visade president Lukasjenkos regim sitt
              icke-demokratiska repressiva ansikte.
            </seg>
            <seg n="9c641487">
              Vitryssland är nästgårds. Det är ett grannland till de nya medlemsländerna
              Polen, Litauen och Lettland och därmed också ett grannland till
              oss en timmes flygresa från Helsingfors.
            </seg>
            <seg n="734ad586">
              För EU är utvecklingen i Vitryssland av stor strategisk betydelse.
              EU måste upprätthålla ett aktivt engagemang, stödja de demokratiska
              krafterna i landet och med olika konkreta insatser visa på fördelarna
              med ett mer öppet samhälle.
            </seg>
            <seg n="7363701b">
              Från svensk sida verkade vi för ett resolut budskap från Europeiska
              rådet. Det fick vi också. I uttalandet konstaterades att valen
              i Vitryssland inte levde upp till internationella normer och att
              EU avser att införa sanktioner mot de ansvariga inklusive president
              Lukasjenko.
            </seg>
            <seg n="c559b0e8">
              Herr talman! Det är i korthet vad som diskuterades vid det toppmöte
              som avhölls i Bryssel i förra veckan.
            </seg>
          </u>
          <note type="speaker" n="2ff6d52c">
            Anf. 2 CARL B HAMILTON (fp):
          </note>
          <u who="unknown" xml:id="i-cb2e69523a2fa2c2-0" n="87d042ea">
            <seg n="d9593b96">
              Herr talman! Tack, statsministern, för återrapporten. Trots det
              något dova tonläget gick det ju bra. Jag ser att statsministern
              nu förbereder sig för repliker.
            </seg>
            <seg n="a66ec2e0">
              Jag skulle till att börja med vilja ta upp en sak, nämligen tjänstedirektivet.
              Det är en kompromiss som toppmötet ställde sig bakom. Och vi tycker
              inte att det är en bra kompromiss, vi tycker att det är en dålig
              kompromiss. Vi hade velat ha en mer frihandelsvänlig lösning med
              färre undantag och den så kallade ursprungslandsprincipen kvar.
            </seg>
            <seg n="07ef9259">
              I valet mellan den här dåliga kompromissen och ingen lösning
              alls under överskådlig tid är vi dock beredda att acceptera detta,
              ställa oss bakom detta och se det som ett viktigt steg på vägen.
              Men detta är en kompromiss mellan socialdemokrater och konservativa
              i Europarlamentet och med tysk uppbackning. När man läser texten
              ser man att det är väldigt många motstridiga texter som nästan
              står bredvid varandra, och det kräver en uppstädning. Och det
              är en lång rad undantag som också devalverar värdet av denna kompromiss.
              Om det inte sker en effektiv uppstädning kommer resultatet att
              bli dels att direktivet blir ineffektivt, dels att Europadomstolen
              i fall efter fall långsamt får definiera innebörden av direktivet.
              Och det antar jag att varken statsministern eller jag tycker är
              bra. Därför tycker jag att det vore välkommet om statsministern
              kan medverka till att det sker en effektiv städning av kommissionen
              när det gäller texterna i direktivet så att direktivet också kan
              fungera på ett sätt som främjar en fri tjänstehandel i Europa.
            </seg>
          </u>
          <note type="speaker" n="fe2e632c">
            Anf. 3 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-1" n="19c33f53">
            <seg n="91c28d9f">
              Herr talman! Jag tycker nog att det var ganska bra att parlamentet
              försökte komma fram till en kompromiss och att man hade kraft
              att göra det. Sedan vet ju alla som har ingått kompromisser att
              dagen efter börjar en diskussion om vad den egentligen innehåller.
              Så är det alltid med en politisk kompromiss.
            </seg>
            <seg n="b0a83237">
              Jag tror nog ändå att kompromissen i de avgörande frågorna är
              av en sådan tydlighet att vi kan gå vidare med tjänstedirektivet
              utan att vi ska behöva känna oro för exempelvis svenska kollektivavtal,
              rätten att ha monopol som har en social utgångspunkt, till exempel
              i fråga om apotek och alkoholvaror, och vår möjlighet att hantera
              tjänster för vård och skola utanför marknadskrafternas ram. Detta
              sorterade man väl ut på ett ganska bra sätt. Sedan är inte allt
              kristallklart.
            </seg>
            <seg n="40504507">
              Men det är klart att det sämsta som kan inträffa nu är att vi
              inte får något direktiv alls därför att tjänstehandeln finns där
              lika fullt. Och även utan ett direktiv kommer en praxis att växa
              fram. Och denna praxis kan sticka åt vilket håll som helst. Även
              om jag aldrig skulle drömma om att kritisera EU:s rättsliga organisation
              kan man ändå inte utesluta att det en och annan gång kan komma
              att fattas ett felaktigt beslut också och att det kanske får en
              viss tendens i beslutsfattandet som går åt mer konservativt håll,
              vad vet jag.
            </seg>
            <seg n="74b12de4">
              Så det är bra om vi får ett direktiv och får klarhet. Men det
              är också nödvändigt att säga att denna klarhet inte kommer att
              kunna skapas om man inte respekterar grundläggande intressen som
              är av social karaktär och som finns kopplade till tjänsteområdet.
              Och det tycker jag att parlamentet förstod.
            </seg>
            <seg n="f548ff1a">
              Skulle parlamentet ha lagt grunden här vilket vi ännu inte vet,
              men vi hoppas det är detta för parlamentet en väldigt stor politisk
              framgång som saknar motstycke. Då kan man väl bara beklaga att
              inte också den tredje parlamentsgruppen av betydelse orkade vara
              med.
            </seg>
          </u>
          <note type="speaker" n="07df13dc">
            Anf. 4 CARL B HAMILTON (fp):
          </note>
          <u who="unknown" xml:id="i-cb2e69523a2fa2c2-1" n="87d042ea">
            <seg n="9f5ceae8">
              Herr talman! Jag sade att i sista hand, i valet mellan inget
              direktiv och det här, står vi bakom det här steget mot en friare
              tjänstehandel.
            </seg>
            <seg n="d3082c64">
              Låt mig återge vad statsministern sade i konstitutionsutskottet
              år 2005 när vi diskuterade toppmötet. Då sade statsministern:
              Det händer på nästan varje toppmöte att någonting dyker upp som
              man inte förutser. Så var det också här vid det toppmöte som då
              diskuterades. Man måste vara vaken och alert när man går igenom
              framför allt slutsatserna.
            </seg>
            <seg n="7a4163b1">
              Nu har statsministern uppenbarligen varit väldigt förkyld så
              man kan bli lite orolig för om statsministern kunde vara så vaken
              och alert. Jag ser mig därför tvungen att ställa frågan: Var det
              någonting som dök upp på det här toppmötet som statsministern
              inte hade förutsett och som kanske bör rapporteras till kammaren?
            </seg>
          </u>
          <note type="speaker" n="cc650e7b">
            Anf. 5 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-2" n="19c33f53">
            <seg n="ca1199ae">
              Herr talman! Något var det väl men inte av sådan betydelse att
              jag skulle vilja ta kammarens tid i anspråk för att berätta om
              det. I så fall hade jag gjort det i min inledning.
            </seg>
          </u>
          <note type="speaker" n="87e0179c">
            Anf. 6 ULF HOLM (mp):
          </note>
          <u who="ulf_holm_0fcd2f" xml:id="i-cb7c9908c9a7c1c7-0" n="cafb993c">
            <seg n="9468d60e">
              Herr talman! Tack, herr statsminister, för din återrapport! Det
              är givetvis glädjande för en miljöpartist att höra att ni ordentligt
              har tagit upp klimatfrågorna på agendan och diskuterat dem.
            </seg>
            <seg n="496465b1">
              Dock kan man väl bli lite orolig. I slutsatstexterna är det väldigt
              mycket prat om att man ska ha ett fördrag om energigemenskap.
              Man ska inräkna teknikinstitut och utveckla en genomgripande stödpolitik.
            </seg>
            <seg n="27598d5f">
              I alla fall EU-kommissionen tycks vilja ha en gemensam EU-politik
              när det gäller energifrågorna. Det är väldigt oroande. Enligt
              TT sade till exempel EU-kommissionens ordförande Barroso att det
              är absurt att EU-länderna har var sin energipolitik.
            </seg>
            <seg n="5da81597">
              Därför är jag väldigt glad över att statsministern så tydligt
              gav besked om att Sverige till exempel kan gå före när det gäller
              målen om förnybara energikällor etcetera. Det är en tydlig markering
              av att vi kan gå före och av att man ska ta hänsyn till de nationella
              förutsättningar som finns.
            </seg>
            <seg n="a260b4f3">
              Sedan beklagar jag givetvis upprättandet av globaliseringsfonden.
              Men jag tackar för att ni kunde fortsätta med jämställdhetspakten
              och hoppas att man nu kan gå vidare med detta arbete.
            </seg>
            <seg n="f70192be">
              Det jag särskilt vill fråga om är givetvis hur man nu går vidare
              nationellt när det gäller energipolitiken för att inte få mer
              överstatliga drag beträffande den politiken utan att det i stället
              blir en samordning mellan länderna och ett utbyte av erfarenheter
              etcetera.
            </seg>
          </u>
          <note type="speaker" n="c4d04e5d">
            Anf. 7 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-3" n="19c33f53">
            <seg n="eb70e682">
              Herr talman! Det är lätt att hålla med Ulf Holm om nästan allt
              han säger. Det är klart att när kommissionens företrädare är ute
              och talar om energipolitik gör de säkert sin roll lite större
              än vad den är. Det är mänskligt, och det ligger i opinionsbildningens
              karaktär att man ibland överdriver. Men när vi sitter i överläggningar
              mellan Europeiska rådet och kommissionen är det ingen tvekan om
              att utgångspunkten är bibehållen kompetensfördelning, vilket inte
              bara jag underströk, utan det försäkrades också från Barrosos
              sida att så var fallet så måste det vara; allt annat är en omöjlighet.
            </seg>
            <seg n="e45d4ca2">
              Det är klart att det finns ett utrymme för kommissionen att agera
              med pilotprojekt och forskningsinsatser. Men de kommer alltid
              att vara på marginalen; också det måste vi komma ihåg. Vi har
              en oerhörd tendens att överdriva EU:s resurser. Kom ihåg att EU:s
              budget är 1 % av våra samlade ekonomiska resurser! Av denna procent
              använder vi ungefär hälften till jordbrukspolitik. Nästa stora
              merpart använder vi till regionalpolitik. Sedan blir det en liten
              smatt över till forskning. Av den lilla smatten använder vi en
              liten liten del till energiforskning. Kanske kan det ha en betydelse,
              men den ska inte överdrivas. Det är mest fråga om en signalverkan.
            </seg>
            <seg n="2fcf5c43">
              Goda exempel är viktigt. Det tror jag att det är centralt att
              säga. Vi ska gå före. Den ambitionen måste vi ha. Några av de
              här målen är satta på ett sådant sätt att vi redan har nått dem
              exempelvis förnybar energi och de 15 procenten. Räknar vi dit
              vår stora andel av vattenkraft har vi redan passerat det, så det
              är en för låg ambition.
            </seg>
            <seg n="58dab5e1">
              Om jag har någon förhoppning så är det den om att få ett skifte
              i attityd till de förnybara energikällorna. Det håller på att
              komma. Men alltför länge har det beskrivits som något slags halvstolligt
              drömmeri om en tid som har varit baserad på några byfånars sätt
              att hålla på och dra i gång något slags vindsnurra ute på landet.
              Alltför ofta har det beskrivits på så sätt. Det är precis tvärtom.
              Detta är hightech; det är högteknologi. Det kommer att visa sig
              att vi i Sverige ligger i framkanten just därför att vi har varit
              modiga och tidiga nog. Det känner jag en stolthet över.
            </seg>
          </u>
          <note type="speaker" n="8acd86f9">
            Anf. 8 ULF HOLM (mp):
          </note>
          <u who="ulf_holm_0fcd2f" xml:id="i-cb7c9908c9a7c1c7-1" n="cafb993c">
            <seg n="ae9cb72f">
              Herr talman! Tack så mycket, herr statsminister! Det låter väldigt
              betryggande att vi har möjligheter att gå vidare. Jag tror att
              det är väldigt viktigt att ni fortsätter att kämpa för att EU
              inte ska försöka ta åt sig mer makt i denna fråga. Vad folket
              vill se är förändringar. Det tror jag att medlemsstaterna till
              stora delar kan sköta själva.
            </seg>
            <seg n="1435004a">
              Precis som Carl B Hamilton vill också jag fråga lite om det som
              händer vid sidan om. Trots allt pågår ju i korridorerna en diskussion
              om fördraget om konstitutionen, om hur det arbetet i reflexionsgruppen
              pågår och hur medlemsstaterna för de här diskussionerna. Något
              måste ha sagts i korridorerna om detta.
            </seg>
            <seg n="19c327c4">
              Jag vet att det österrikiska ordförandeskapet ger lite signaler
              om att man kanske ska försöka jobba vidare med detta på något
              sätt. Om det sades något av intresse där som du kan förmedla till
              kammaren så vore jag tacksam att få höra det.
            </seg>
          </u>
          <note type="speaker" n="81c372c7">
            Anf. 9 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-4" n="19c33f53">
            <seg n="726e01be">
              Herr talman! Nu blev frågan riktigt kvalificerad först om den
              var av intresse och sedan om den kunde förmedlas till kammaren.
              Det är klart att det som var av intresse inte kan förmedlas till
              kammaren, eller tvärtom att det som kan förmedlas till kammaren
              inte var av särskilt stort intresse. Nej, frågan var inte stor,
              Ulf Holm. Det förekommer alltid att man pratar om det här. Men
              ingenting nytt har skett i frågan som har gjort att den rört sig
              framåt.
            </seg>
            <seg n="42f8c9d4">
              Jag tillhör dem som gör bedömningen att denna fråga ligger väldigt
              fast förankrad i inte minst Nederländerna men också i Frankrike
              som ju måste ha ett bra svar på hur de ska hantera sitt nej i
              folkomröstningen. Till dess att de kan säga någonting annat än
              att nejet ligger fast är det naturligtvis ett nej till författningen.
              Därmed tror jag att reflexionsperioden kommer att löpa ett tag
              till.
            </seg>
          </u>
          <note type="speaker" n="771d1a8c">
            Anf. 10 LARS LINDBLAD (m):
          </note>
          <u who="lars_lindblad_0c9b78" xml:id="i-8477bb5d04560fff-0" n="3360698f">
            <seg n="bc7f1cf4">
              Herr talman! Utvidgningen är ett av de mest framgångsrika projekten
              som EU-länderna har genomfört. Det är viktigt att utvidgningen
              kan fortsätta med Sveriges fulla stöd. Tyvärr finns det inom EU-kretsen
              en grupp länder som under senare tid har agerat mera återhållsamt
              när det gäller EU-utvidgningen.
            </seg>
            <seg n="878feee5">
              I anslutning till toppmötet fanns ju även utvidgningen med som
              en informell dagordningspunkt som, såvitt jag förstår, inte landade
              i några förtydliganden. Såvitt jag kunde höra nämnde statsministern
              inte detta i sin inledning här. Därför skulle det vara intressant
              att höra hur regeringen uppfattade de diskussionerna.
            </seg>
            <seg n="4f765097">
              I ljuset av detta vill jag också fråga statsministern hur regeringen
              kommer att säkerställa att det tydligt och konsekvent i EU-kretsen
              framgår att det för svensk del inte finns någon tveksamhet till
              den fortsatta EU-utvidgningen.
            </seg>
          </u>
          <note type="speaker" n="5b676c77">
            Anf. 11 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-5" n="19c33f53">
            <seg n="eb50af53">
              Herr talman! Den sista punkten behöver Lars Lindblad inte vara
              orolig för. Vi är nog det land som tydligast och mest konsekvent
              har stått för utvidgningen av EU och tänker fortsätta att göra
              så. Däremot tycker en del andra länder att det har gått för fort.
              De behöver för den skull inte nödvändigtvis vara motståndare till
              utvidgningen. Det gäller att göra den nyanseringen, för jag tror
              att den politiskt är mycket central.
            </seg>
            <seg n="f7393ccc">
              Det motstånd som har setts i en del länder mot ytterligare utvidgning
              kan mycket väl handla om takten snarare än om processen som sådan.
            </seg>
            <seg n="9727eacf">
              Det fanns ingen större utvidgningsdiskussion vid det här mötet
              heller, utan det var, som jag sade förut, Lissabonstrategin, tjänstedirektivet
              och energifrågan som stod i centrum. Vi har all anledning att
              fortsätta att verka för utvidgningen.
            </seg>
            <seg n="f4790a27">
              Ett uttryck för utvidgningens tanke är ändock att ordförandeskapet
              frångår sin idé i slutet av toppmötet och tar på toppmötets dagordning
              upp uttalandet om Vitryssland. Hur kopplar jag det till utvidgning?
              Helt enkelt på så sätt att unionen har ett ansvar som sträcker
              sig långt utanför unionens gränser. Ju närmare unionens gränser
              som länder kommer, desto starkare blir engagemanget. Vitryssland
              är ett grannland till oss i unionen och en fullständigt naturlig
              framtida medlem i en europeisk union. I en sådan kontext kan man
              naturligtvis också föra utvidgningsdiskussionen. Det var det närmaste
              vi kom den här gången. Men från svensk sida finns ingen tvekan.
            </seg>
          </u>
          <note type="speaker" n="229612c5">
            Anf. 12 LARS LINDBLAD (m):
          </note>
          <u who="lars_lindblad_0c9b78" xml:id="i-8477bb5d04560fff-1" n="3360698f">
            <seg n="c71b0d00">
              Herr talman! Även de informella diskussionerna i anslutning till
              toppmötena är väldigt viktiga. Där ser man ofta tendenserna, vad
              som kan komma inför nästa toppmöte. Ett toppmötes slutsatser är
              viktiga, men det är även de slutsatser som inte dras.
            </seg>
            <seg n="f1485f1f">
              Jag är nöjd med innehållet i svaret. Det är ingen nyhet att vi
              har en bred samsyn i riksdagen i själva frågan. Det är egentligen
              inte i sak utan snarare kanske lite grann när det gäller engagemang
              som jag blir bekymrad.
            </seg>
            <seg n="c7aede1e">
              Jag ställde frågan beroende på att jag noterade att Sverige representerades
              på en ganska låg nivå i de diskussioner som var i Bryssel. Sverige
              representerades på ambassadörsnivå, inte av den tillförordnade
              utrikesministern Bosse Ringholm, som dessutom är Europasamordningsminister,
              om jag uppfattat det rätt. Det kan sända en viss signal.
            </seg>
            <seg n="72732959">
              Jag ställde frågan också beroende på att vid ett tidigare möte,
              när utrikesministrarna diskuterade utvidgningsrelaterade frågor,
              satt Laila Freivalds knäpptyst. Det kan sända signaler till dem
              som driver i en riktning som Sveriges regering och riksdag inte
              tycker är bra. Det var därför jag tyckte att det var intressant
              att höra hur Göran Persson nu vill se framåt, hur vi ska intensifiera
              diskussionen om utvidgningen och förtydliga ståndpunkterna framöver.
            </seg>
          </u>
          <note type="speaker" n="ef411cae">
            Anf. 13 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-6" n="19c33f53">
            <seg n="6783131b">
              Herr talman! Jag tycker väldigt illa om den här typen av påståenden
              om folk som inte längre kan försvara sig. Satt Laila Freivalds
              knäpptyst? Det är inte min bild av fallet. Jag skulle i så fall
              vilja att Lindblad styrkte det på något sätt. Jag tar gärna upp
              en diskussion därefter.
            </seg>
          </u>
          <note type="speaker" n="5dabda71">
            Anf. 14 SYLVIA LINDGREN (s):
          </note>
          <u who="sylvia_lindgren_fe6f4e" xml:id="i-b366dc7f49c11c50-0" n="bc32b0fb">
            <seg n="fdbb8ca0">
              Herr talman! Det är ingen tvekan om att Lissabonstrategin har
              haft en stor betydelse vid varje toppmöte under de gångna fem
              åren. Det är glädjande med nystarter och med att energin nu på
              ett helt annat sätt har kommit i fokus. Det är bra att man lägger
              tonvikt vid den förnybara energin och nödvändigheten av att inte
              göra sig beroende av ett enda dominerande energislag.
            </seg>
            <seg n="5aa63c8d">
              Visst måste man vara självkritisk inom unionen. Det går bra för
              de nordiska länderna, det får vi rapporter om hela tiden. Men
              vi vet också att det finns länder inom unionen som inte når upp
              till de mål som sattes upp 2000. Det måste naturligtvis granskas
              vidare. En del av verksamheten är att man måste lära känna varandra
              och ta del av varandras svårigheter, problem och även av det som
              gör att man har lyckats. Den sociala tryggheten kan inte minst
              i det sammanhanget betonas.
            </seg>
            <seg n="b95290a7">
              Jag tycker att det är jättebra med pakten om jämställdhet, med
              klimatfrågorna och inte minst fou-frågorna. Det är frågor som
              också går ut på att man ska minska klyftorna i samhället. Ändå
              finns det en oro för utvecklingen, oro för jämställdheten, för
              ungdomar, för arbetstillfällena.
            </seg>
            <seg n="0aa239df">
              Min fråga till statsministern blir: Hur ser man på oron och möjligheterna,
              om man inte klarar den sociala tryggheten, som är en viktig dimension
              i det hela? Var detta uppe vid toppmötet?
            </seg>
          </u>
          <note type="speaker" n="f090df69">
            Anf. 15 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-7" n="19c33f53">
            <seg n="c77e9e89">
              Herr talman! Som jag sade inledningsvis finns det ingen som längre
              tar debatter utifrån utgångspunkten att ökade sociala klyftor
              skulle vara någonting som ekonomin mår väl av. Det är inte så
              länge sedan som det var en uppfattning som gällde. Öka löneskillnaderna
              och skärp kraven, och du kommer att se ett samhälle som växer
              snabbare. Det finns ingen längre som säger det.
            </seg>
            <seg n="b9d582fa">
              Det här toppmötet genomfördes i skuggan av en stor social konflikt,
              demonstrationer på Paris gator, som också har fortsatt i natt
              och som ju är ett uttryck för vad som händer i ett samhälle där
              människor upplever en grundläggande social trygghet ifrågasatt.
              Om man tror att man löser arbetslöshetsproblemet genom att försämra
              de sociala förmånerna för unga människor, då får man en våldsam
              folklig reaktion tillbaka. Det fanns naturligtvis som en bakgrund
              i toppmötet utan att vi för den skull utbytte uppfattningar om
              det. Men det är en god illustration till vad som händer i ett
              samhälle där de sociala motsättningarna skärps.
            </seg>
          </u>
          <note type="speaker" n="7c8df9f4">
            Anf. 16 SYLVIA LINDGREN (s):
          </note>
          <u who="sylvia_lindgren_fe6f4e" xml:id="i-b366dc7f49c11c50-1" n="bc32b0fb">
            <seg n="0cc762cf">
              Herr talman! Jag tackar för den redogörelsen och återrapporteringen.
              Nu är det väl upp till oss allihop att se till att vi också kan
              vidareutveckla Lissabonstrategin i en anda och i en gemenskap
              som det är så viktigt att få att fortleva.
            </seg>
          </u>
          <note type="speaker" n="790cd1a8">
            Anf. 17 PER BILL (m):
          </note>
          <u who="per_bill_561422" xml:id="i-da027dd1e553a820-0" n="fa2e1008">
            <seg n="27ad10af">
              Herr talman! När vi talade energipolitik senast, herr statsminister,
              var det en uppsluppen statsminister. Vi hade nästan ett energiseminarium.
              Mitt intryck är att toppmötet ändå gick ganska väl på den här
              punkten. Det var resonerande övergripande diskussioner, ingen
              som på en gång grävde ned sig i skyttegravar, en bra fortsatt
              idé om att kompetensen mellan EU och medlemsstaterna ska vara
              densamma som den har varit tidigare, det vill säga ingen glidning.
            </seg>
            <seg n="fc8d4b14">
              Men det finns en annan kompetens som sakta men säkert förändras,
              och det är kompetensen mellan nationer och marknader. Lika mycket
              som Sverige eller Tyskland funderar över sin energimix funderar
              Vattenfall, Eon eller Fortum över sin energimix. Då blir det sakta
              men säkert allt viktigare att man i en del regleringar och en
              del konkurrenspolitiska frågor har en så EU-gemensam syn som möjligt.
            </seg>
            <seg n="6b3430f9">
              Min fråga är om man diskuterade den här förskjutningen mot en
              alltmer europeisk marknad och vilka implikationer det får i form
              av regleringar, utsläppsrätter och eventuella subventioner. Det
              som åtminstone var en bubbla innan toppmötet var: Vad händer på
              en sådan här fragmenterad marknad? Jo, det sker en ganska snabb
              fokusering mot allt större företag. Då är det viktigt att konkurrensvårdande
              myndigheter är med från start och ser till att det inte byggs
              upp oligopol och monopol.
            </seg>
          </u>
          <note type="speaker" n="0cb3db03">
            Anf. 18 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-8" n="19c33f53">
            <seg n="903df354">
              Herr talman! Jag kan hålla med Per Bill om att vi hade ett intressant
              möte med EU-nämnden som hade en energiseminariekaraktär och som
              jag satte stort värde på. Jag kunde fortsätta den seminarieövningen
              vid middagsmötet med Europeiska rådet. Det var samma typ av diskussion.
              Ingen har naturligtvis svaren på alla de frågor som finns. Men
              några frågor kommer tillbaka, inte sällan utifrån ett väldigt
              nationellt perspektiv.
            </seg>
            <seg n="6ae4da21">
              Vi har en väldig förhoppning kring våra möjligheter att med biobränslen
              tillföra ny energi. Andra har inte alls den förutsättningen och
              ser det över huvud taget inte i sin mix. Återigen: Andra har solen,
              andra har vinden och andra har en tradition i gasen, med stort
              importberoende ibland, andra en väldigt stor andel kärnkraft.
              Det ser olika ut, och det påverkar naturligtvis och färgar vår
              uppfattning om vad som bör göras.
            </seg>
            <seg n="0596813d">
              Är det någonting som flera stats- och regeringschefer har bekymmer
              med är det den snabbt pågående koncentrationsprocessen inom energisektorn.
              Karl Marx skulle nog känna igen sig om han såg vad som nu pågick.
              Det är en väldigt snabb koncentration. Just nu när vi sitter här
              är det vad som händer ute i Europa.
            </seg>
            <seg n="bd47b407">
              Det handlar om att i det läget kräva ytterligare liberaliseringar,
              avregleringar och öppningar samtidigt som man ser att antalet
              aktörer blir allt färre, inte sällan ägda av stater utanför Europeiska
              unionen. Det är ibland Ryssland och ibland någon annan stor energiproducent.
            </seg>
            <seg n="0132e3bf">
              Här håller på att växa fram en situation som inte är hållbar
              och som kommer att kräva sin lösning. Det är lätt att förstå.
              Det är inte bara Per Bill som är orolig över den bristande konkurrensen
              och fåtalskonkurrens, utan den oron finns brett i Europa.
            </seg>
            <seg n="ddb38d51">
              Det kanske ger en viss bromsande effekt på de mest fundamentalistiska
              liberaliseringsivrarna.
            </seg>
          </u>
          <note type="speaker" n="04a71475">
            Anf. 19 PER BILL (m):
          </note>
          <u who="per_bill_561422" xml:id="i-da027dd1e553a820-1" n="fa2e1008">
            <seg n="ea60d062">
              Herr talman! Jag tackar statsministern för svaret.
            </seg>
            <seg n="aaf32037">
              Vi har väldigt goda förutsättningar i Sverige. Vi har vattnet
              och en skog som blir alltmer intressant inte bara för trä och
              papper utan också för biobränsle. Vi har föräldrar och farföräldrar
              som gjorde kloka investeringar både i energinät och i kärnkraftverk.
            </seg>
            <seg n="c4198856">
              Det sammantaget gör att det finns alltfler inom EU som tycker
              att Sverige borde bli en större nettoexportör till övriga unionen.
              I dag kommer 50 % av unionens energi från länder utanför unionen,
              och det är på väg mot kanske 6070 % import från länder utanför
              unionen.
            </seg>
            <seg n="d47dd8b1">
              Fanns det några diskussioner under toppmötet om att Sverige borde
              bli en större bidragsgivare av energi både från skogen och från
              vattnet?
            </seg>
          </u>
          <note type="speaker" n="cc991703">
            Anf. 20 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-9" n="19c33f53">
            <seg n="fddc587b">
              Herr talman! Nej. Jag tror att det vore en ganska tveksam strategi
              om vi gick den vägen. Trots allt är Sverige ett litet land med
              begränsade resurser jämfört med hela Europas behov. Visst kan
              vi bidra mer. Men det skulle inte på ett avgörande sätt förändra
              situationen.
            </seg>
            <seg n="f5106095">
              Vårt bidrag är och kommer att vara att vi kan utveckla en ny
              teknik och ett nytt sätt att producera energi som andra kanske
              kan ta efter eller köpa av oss. Inte minst gäller det inom de
              sektorer som är av förnybar karaktär. Där menar jag att vi ska
              lägga vår kraft och inte minst på det som åkrar och skogar kan
              producera.
            </seg>
            <seg n="c6ef18b9">
              Tack vare att vi lever på en plats på jorden där det regnar är
              det också en säker årligt återkommande skördemöjlighet också för
              energi. Hur ska det högteknologiskt förädlas och föras vidare?
              Hittar vi de bra lösningarna där tror jag att vi bidrar på mycket
              väsentligare sätt till Europas energisäkerhet än om vi exempelvis
              bygger ut vattenkraften.
            </seg>
          </u>
          <note type="speaker" n="e352fd8f">
            Anf. 21 JAN ANDERSSON (c):
          </note>
          <u who="jan_andersson_252590" xml:id="i-bcaa77dcfcd81f8c-0" n="14f74f3e">
            <seg n="ea4522b3">
              Herr talman! På EU-nämnden inför toppmötet ställde jag frågan
              hur vi kan bidra till en sund konkurrens på en fri elmarknad.
              Statsministern har redan varit inne lite på de frågorna. Jag blev
              dock inte riktigt klok på vad svaret var eller vilken linje som
              statsministern drev på mötet.
            </seg>
            <seg n="d86055fe">
              Problembeskrivningen var väldigt tydlig, men förordade statsministern
              en återreglering eller en avreglering av den europeiska marknaden?
              Vi vet sedan förra veckans nationella debatt att statsministern
              sade sig vara möjligen inte avvisande till en återreglering. Vilken
              var huvudlinjen på toppmötet?
            </seg>
          </u>
          <note type="speaker" n="05cd5858">
            Anf. 22 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-10" n="19c33f53">
            <seg n="574fc1c9">
              Herr talman! Jag har aldrig dolt att jag från allra första början
              har varit tveksam till den avreglering vi gjorde av elmarknaden
              i Sverige, men den är gjord. Sådant som är gjort går inte att
              göra ogjort. Däremot kan man när man i Europa diskuterar hur man
              ska gå vidare med ytterligare avregleringar fundera på i vilken
              takt man kan ta dem innan man har försäkrat sig om att det också
              finns aktörer som kan upprätthålla ett konkurrenstryck på de system
              som blir öppna för väldigt stora aktörer att gå in och konkurrera
              inom. Det är vad det handlar om. Jag tror inte att det finns en
              chans att vrida klockan tillbaka. Däremot behöver man inte säga
              att allt det vi har gjort har varit klokt, för så har det inte
              varit.
            </seg>
          </u>
          <note type="speaker" n="747b7bbb">
            Anf. 23 JAN ANDERSSON (c):
          </note>
          <u who="jan_andersson_252590" xml:id="i-bcaa77dcfcd81f8c-1" n="14f74f3e">
            <seg n="04f9cc9a">
              Herr talman! Jag tackar för svaret att vi inte ska vrida klockan
              tillbaka. Det är en viktig information för aktörerna på marknaden.
            </seg>
            <seg n="50a45dbd">
              Sedan vill jag ta upp en helt annan fråga. Det gäller det statsministern
              var inne på tidigare om Vitryssland och utvecklingen där. Vad
              kan unionen och Sverige ytterligare göra för att främja en fredlig
              demokratisk utveckling i det landet?
            </seg>
          </u>
          <note type="speaker" n="14d3c062">
            Anf. 24 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-11" n="19c33f53">
            <seg n="66d914ce">
              Herr talman! Jan Andersson säger att det var en viktig information
              för aktörerna på marknaden. Problemet är att de inte är fler,
              höll jag på att säga, än att de ryms i en folkvagnsbuss.
            </seg>
            <seg n="23ee57db">
              Man kanske inte ska trösta dem så väldigt mycket, dessa aktörer
              på marknaden. De borde hållas i ett tillstånd av viss oro. Vi
              har ett problem här med konkurrensläget i Sverige, och det har
              vi i Europa i övrigt också, och det blir inte bättre.
            </seg>
            <seg n="f93c8c37">
              Jag har ingen ambition att lugna dessa aktörer. Min tankeverksamhet
              borde rimligen gå ut på, liksom Jan Anderssons: Hur ska konkurrenstrycket
              skärpas?
            </seg>
            <seg n="54b46636">
              Utvecklingen i Vitryssland är naturligtvis allvarlig. Det steg
              som EU tog med de sanktioner vi inför är en tydlig signal om hur
              vi betraktar valet och hur vi betraktar den regim som har blivit
              vald. Det innebär att vi går in i en ny relation med Vitryssland
              efter detta som kommer att präglas mer av politiskt tryck och
              mer av uppmärksamhet på situationen i Vitryssland.
            </seg>
            <seg n="dc19361d">
              Förhoppningsvis innebär det också att inte bara Sverige utan
              också andra länder stöder bilateralt den vitryska demokratiska
              kraften som finns. Vi är nr 2 i Europa i det stödet trots vår
              litenhet. Det ska kammaren veta.
            </seg>
          </u>
          <note type="speaker" n="fe0edf99">
            Anf. 25 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-ed0035b282fa2e71-0" n="bae7e339">
            <seg n="c4effaff">
              Herr talman! En europeisk energipolitik kan bestå av att man
              vid sammanträdesborden utbyter erfarenhet om hur man i de olika
              länderna producerar och använder sin energi och vilken mix man
              har, det vill säga ett erfarenhetsutbyte.
            </seg>
            <seg n="207e11e1">
              Det kan också gå ett steg längre, vilket oftast är normalt inom
              EU, nämligen att man utbyter även fysiskt över nationalgränserna
              varor och produkter, det vill säga att man levererar energi över
              gränserna.
            </seg>
            <seg n="587410da">
              Hur ser den bilden ut? Jag inser att var och en ska producera
              sin energi. Men finns det en rörlig marknad i det här sammanhanget?
            </seg>
            <seg n="7178b90b">
              Jag vill egentligen ställa frågan med utgångspunkt från svensk
              landsbygd. Vi har trots allt stora åkerarealer i Sverige per person.
              Vi har möjlighet att producera ganska mycket bioenergi som är
              rätt i tiden.
            </seg>
            <seg n="064493cf">
              Vi har svenska bönder som plågas av ekonomisk nedgång därför
              att vi importerar mycket livsmedel. De ser en chans att kanske
              vara med och producera här. Finns den chansen? Ser statsministern
              ökade möjligheter för svensk landsbygd?
            </seg>
          </u>
          <note type="speaker" n="f18fa856">
            Anf. 26 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-12" n="19c33f53">
            <seg n="4a5fcf71">
              Herr talman! Jag tror att jag har talat om detta vid säkert tio
              tillfällen det senaste året. Det har inte minst skett vid EU-nämndens
              sammanträden men också här i kammaren och vid de offentliga hearingar
              som varit med Oljekommissionen.
            </seg>
            <seg n="e129a58c">
              Allt börjar i den lyckliga omständigheten att Sverige inte behöver
              ha konstbevattning för att det ska växa i vårt land. Så fort man
              behöver ha det är energiproduktion på åkrar inte så där alldeles
              lyckat längre. Det gäller i stora delar av världen, i USA, Kina
              och Indien. Där får de bevattna för att få fram exempelvis sitt
              vete. Det är fossilt vatten de använder. Det är alltså vatten
              som återskapas efter mycket lång tid. Det är också en allvarlig
              miljöfråga som inte särskilt ofta är uppmärksammad. Vi har särskilt
              goda förutsättningar för detta.
            </seg>
            <seg n="b48966cf">
              Jag har också sagt att jag inte ett ögonblick tror att Sveriges
              jordbrukare kommer att nöja sig med att ha uppgiften att bara
              hålla landskapet öppet i största allmänhet. De vill producera
              någonting. Är livsmedelsproduktion inte längre konkurrenskraftig
              ska man söka sig någon annan typ av gröda eller produktion. Då
              är energifrågorna mycket intressanta. Det passar väl in och fyller
              ett behov. Det kan med relativt små justeringar hos den enskilde
              jordbrukaren bli ett väsentligt tillskott i hennes eller hans
              ekonomi.
            </seg>
            <seg n="e89d2038">
              Skogen är redan på gång. Det finns ju i regel betydligt större
              kapital i skogen och stadigare företag. Skogsindustrin har på
              sina håll förstått det här och varit snabbt ute, och man utvecklar
              nu betydande energiproduktion. Södra Skogsägarna gör det exempelvis
              i sina anläggningar.
            </seg>
            <seg n="a435999f">
              Jag är inte bara hoppfull om detta jag är övertygad om att detta
              är en framtidsbransch för Sverige och för svenskt skogs- och jordbruk.
              Och det fina är att råvarorna räcker. Det finns ingen sådan konflikt
              runt hörnet, exempelvis att vi skulle ta massaveden från industrin.
              Träet räcker både till detta, till att öka byggandet i trä och
              till att höja energiproduktionen. Det är inget annat som stoppar
              detta än att hitta vägen från energiproduktion på åkern till marknaden
              det är snarast infrastrukturen. Lönsamheten är heller inte så
              tokig.
            </seg>
            <seg n="2d406d8e">
              Vi bör använda vårt LBU-bidrag, som vi nu har fått hyfsat framförhandlat
              på sista EU-toppmötet, till att stimulera den här produktionen
              enligt min uppfattning.
            </seg>
          </u>
          <note type="speaker" n="fdaf8abe">
            Anf. 27 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-ed0035b282fa2e71-1" n="bae7e339">
            <seg n="cef4538d">
              Herr talman! Ja, den sista delen var precis vad jag ville komma
              in lite ytterligare på här. Vi hade ju budgetmanglingar där EU-nämnden
              deltog, och vi hade direktkontakter med statsministern på natten.
              Statsministern gjorde förtjänstfulla insatser som faktiskt handlade
              om 800 miljoner, nästan en miljard, till svensk landsbygd.
            </seg>
            <seg n="deaa9c99">
              Men nu är det så att för att de där ska falla ut till verklig
              produktion så att vi ska kunna skapa en produktion så behövs det
              också svenska budgetmedel för att man så att säga ska få loss
              pengarna. Är statsministern beredd att medverka till detta?
            </seg>
          </u>
          <note type="speaker" n="6cdbb6c2">
            Anf. 28 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-13" n="19c33f53">
            <seg n="46ff2859">
              Herr talman! Vi ska ha svenska budgetmedel därtill, naturligtvis.
              Jag sade redan vid det tillfället att i samma utsträckning som
              tidigare ska vi nu också ha svenska budgetmedel därtill. Det är
              en motfinansiering. Det vore ju roligt om vi kunde få hem de där
              pengarna och kunde använda dem på ett klokt sätt, ska jag också
              säga. Det är inte alltid säkert att stora, tillkommande, nya resurser
              snabbt fördelas ut i det ekonomiska systemet på ett klokt sätt.
              Det kan bli en del slack också, om jag uttrycker mig så. Men med
              den restriktionen, att det ska vara rationellt använt, vill vi
              självklart ha hem pengarna.
            </seg>
          </u>
          <note type="speaker" n="8b8fe6c6">
            Anf. 29 KENNETH G FORSLUND (s):
          </note>
          <u who="kenneth_g_forslund_a4c621" xml:id="i-0c0b37ce6e32ce2f-0" n="2e0ea705">
            <seg n="d1384118">
              Herr talman! Som statsministern sade i sin återrapport från toppmötet
              diskuterades valet i Vitryssland som hade ägt rum helgen innan.
              Det beslutades också om sanktioner mot Vitryssland. Men i det
              här beslutet sade man att man skulle återkomma till utformningen
              av de här sanktionerna under de närmaste dagarna.
            </seg>
            <seg n="feba1065">
              Min fråga till statsministern är: Vilka sanktioner skulle statsministern
              kunna se att det är möjligt att ta till? Har det gjorts några
              framsteg de senaste dagarna vad gäller utformningen av de här
              sanktionerna?
            </seg>
          </u>
          <note type="speaker" n="71dd28f8">
            Anf. 30 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-14" n="19c33f53">
            <seg n="098e52bd">
              Herr talman! Det har inte gjorts några konkreta framsteg de gångna
              dagarna. Vi får vänta ett tag till. Jag räknar med att EU-nämnden
              och riksdagen får information så fort vi känner närmare till hur
              detta ska utformas. Kommissionen arbetar med det. En sak som har
              nämnts är ju restriktioner för resandet. En annan sak som har
              nämnts är hur man ser på banktillgodohavanden i andra länder än
              Vitryssland för den vitryska elitens del. Det gäller den typen
              av åtgärder, men ingenting är nu bestämt. Vi får återkomma om
              det.
            </seg>
          </u>
          <note type="speaker" n="9268569b">
            Anf. 31 KENNETH G FORSLUND (s):
          </note>
          <u who="kenneth_g_forslund_a4c621" xml:id="i-0c0b37ce6e32ce2f-1" n="2e0ea705">
            <seg n="c7581f2a">
              Herr talman! Jag tackar för det svaret och vill bara framhålla
              vikten av att ha sanktioner som är smart utformade så att de drabbar
              just den vitryska ledningen så hårt som möjligt men så långt det
              är möjligt skonar den vitryska befolkningen.
            </seg>
            <seg n="e38cddc3">
              I övrigt vill jag bara tillönska statsministern ett snart tillfrisknande.
              Tyvärr kan jag säga av egen erfarenhet att de här vintersnuvorna
              är olidligt sega.
            </seg>
          </u>
          <note type="speaker" n="55333e9f">
            Anf. 32 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-15" n="19c33f53">
            <seg n="f4762733">
              Herr talman! Det är klart att vi ska utforma sanktionerna på
              ett sådant sätt att de träffar rätt. Man behöver väl inte vara
              alltför djärv om man gissar att om man lägger restriktioner riktade
              mot dem som har skaffat sig de största ekonomiska tillgångarna
              så lär man väl också träffa makteliten i Vitryssland.
            </seg>
          </u>
          <note type="speaker" n="e6596607">
            Anf. 33 CECILIA WIGSTRÖM (fp):
          </note>
          <u who="cecilia_wigstrom_d937eb" xml:id="i-d9d0e48be1c8c026-0" n="77d767e1">
            <seg n="f1ec26f8">
              Herr talman! Jag var i Vitryssland och övervakade presidentvalet
              för OSSE:s räkning. Tyvärr visade det sig ju att det valet inte
              gick rätt till.
            </seg>
            <seg n="72378917">
              Jag är oerhört imponerad av de 10 000 människor som vågade samlas
              och demonstrera sitt missnöje med valet och kräva rättvisa val.
              Att de vågade detta i Europas sista diktatur är jätteimponerande.
              Jag tycker att det är bra att EU-toppmötet tydligt fördömde det
              övervåld som sattes in mot de här fredliga demonstranterna. Nu
              väntar flera hundra av dem på att dömas till fängelsestraff. En
              del har blivit dömda. Ännu fler, som inte döms till fängelsestraff,
              väntar snarare på att kanske kastas ut från universitetet eller
              från sin arbetsplats för att de vågade sätta sig upp emot Lukasjenko.
            </seg>
            <seg n="c644329d">
              Jag tycker att det är mycket bra att EU-toppmötet också sade
              att man ska stärka stödet till det civila samhället och till demokratiseringen
              i Vitryssland. Europeiska unionen har ett ansvar att arbeta för
              mänskliga rättigheter runtom i världen och särskilt i ett grannland.
              Där har jag faktiskt inte varit riktigt nöjd med EU:s insatser
              tidigare. Vi har ju drivit på från svensk sida. Därför är jag
              väldigt förhoppningsfull nu, när det kom sådana starka uttalanden
              från alla ledare i Europa.
            </seg>
            <seg n="44baf4dc">
              Jag skulle vilja fråga statsministern: Diskuterade ni någonting
              om vad det ökade stödet skulle kunna innebära konkret? Kom ni
              så långt i era diskussioner? Kommer det att innebära att de oberoende
              tv- och radiosändningarna från Europa kommer att permanentas?
              Innebär det att ni kommer att ge direkt stöd till Milinkevitjs
              breda demokratirörelse? Innebär det att ni på något sätt kommer
              att stödja ungdomar som nu hindras att få utbildning i sitt eget
              land?
            </seg>
            <seg n="0dfdd273">
              Min sista fråga är: Diskuterade ni någonting om Rysslands roll
              när det gäller Vitryssland? Det är ett problem att Ryssland så
              tydligt stöder Lukasjenko. Är ledarna beredda att också ta upp
              detta med Ryssland?
            </seg>
          </u>
          <note type="speaker" n="c4a5ce52">
            Anf. 34 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-16" n="19c33f53">
            <seg n="2da5007b">
              Herr talman! Ingen av de frågorna diskuterades på toppmötet.
              Däremot fick jag tillfälle att göra det några dagar före toppmötet,
              därför att då hade jag som gäst här i Helsingfors Polens premiärminister.
              Den nya polske premiärministern och jag kom då överens om att
              Sverige och Polen ska inleda ett fördjupat samarbete för att bilateralt
              stödja den demokratiska utvecklingen i Vitryssland, till exempel
              folkliga rörelser och seminarieövningar. Vi sade båda det var
              kanske framför allt jag som var drivande vid det tillfället att
              vi ska använda samma modell som vi använde i Sverige och Polen
              när vi stöttade de demokratiska krafterna i Ukraina. Vi har erfarenhet
              från den tiden. Det var framgångsrikt, och vi var båda trovärdiga.
            </seg>
            <seg n="2a6a2ee0">
              Någon närmare diskussion om innehållet och formerna för det fördes
              alltså inte vid toppmötet, men jag kan föreställa mig att det
              här finns ett stort utrymme att ta olika typer av initiativ, och
              att vänta på att andra ska göra det brukar vara en dålig lösning.
              Då kan vi göra det själva.
            </seg>
          </u>
          <note type="speaker" n="559b74ea">
            Anf. 35 CECILIA WIGSTRÖM (fp):
          </note>
          <u who="cecilia_wigstrom_d937eb" xml:id="i-d9d0e48be1c8c026-1" n="77d767e1">
            <seg n="53b36558">
              Herr talman! Jag vill tacka statsministern för svaret. Det låter
              positivt att Sverige och Polen nu ska jobba mer tillsammans bilateralt.
              Polen har ju varit väldigt drivande inom Europa för att EU ska
              engagera sig i Vitryssland, och jag ser fram emot att regeringen
              nu ännu mer aktivt stöder Polens arbete i EU med detta.
            </seg>
          </u>
          <note type="speaker" n="f3fa6b3d">
            Anf. 36 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-33afcb3fe1503de9-0" n="dcab801e">
            <seg n="b28ddef2">
              Herr talman! Vi är några som är med i EU-nämnden som besökte
              ordförandeskapet i Wien. Vi kom hem i går kväll och fick en sammanfattning
              av toppmötet, och den stämmer mycket väl överens med det som statsministern
              har redogjort för. Det sägs att det har varit ett lugnt toppmöte
              och att man är mycket nöjd. Det sägs också att till och med fransmännen
              var glada efter toppmötet, och det är ett gott betyg, tror jag.
            </seg>
            <seg n="561cfc04">
              De frågor som togs upp, till exempel satsning på ungdomar, välkomnar
              vi också i mitt parti. Situationen är ju väldigt oroande i Frankrike.
              Jag och mitt parti välkomnar också den energidiskussion som hölls
              på toppmötet. Det behövs en ökad satsning på förnybara energikällor,
              och vi behöver också ta ett ökat ansvar för klimathotet. Det här
              är verkligen viktiga frågor.
            </seg>
            <seg n="afb6aaaf">
              Det överraskar mig att frågan kom upp redan på toppmötet, eftersom
              grönboken kom för en månad sedan, men jag välkomnar den diskussionen.
              Jag hoppas också att vi kan diskutera hur dialogen om underifrånperspektivet
              ska fördjupas. Jag tror att den är viktig. Det är viktigt med
              attitydförändringar och att vi diskuterar. Det kanske är som 1980,
              då vi hade en folkomröstning i Sverige. Vi behöver lite av den
              framtidsdiskussionen även i Sverige. Jag välkomnar också att statsministern
              ger en signal om att vi kommer att göra mer i Sverige.
            </seg>
            <seg n="3ee2d899">
              Det ligger några frågor i pipelinen, bland annat finansiella
              perspektivet och tjänstedirektivet. Vad gäller finansiella perspektivet
              gavs vi information om att parlamentet ligger 12 miljarder euro
              över, och ordförandeskapet kan därför tänkas höja budgeten med
              1,8 miljarder euro. Tror statsministern att vi utan högre åtagande
              kan ha en budget i hamn under april? Jag förmodar att även detta
              diskuterades på toppmötet.
            </seg>
          </u>
          <note type="speaker" n="779e3c8d">
            Anf. 37 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-17" n="19c33f53">
            <seg n="cc81bbbf">
              Herr talman! Nej, det diskuterades inte. Jag tror att det enkla
              skälet var att förra toppmötet helt och hållet handlade om denna
              sak. Att då vid detta toppmöte ta upp en diskussion under finansiella
              perspektivet som skulle bygga på att vi frångick den kompromissen
              och lyfte taket för utgifterna ytterligare hade varit en non-starter
              . Det hade kanske tagits emot av några, gissar jag, men vi som
              var drivande bakom den tidigare kompromissen hade omedelbart avvisat
              det.
            </seg>
            <seg n="fe688190">
              Jag tycker att det österrikiska ordförandeskapet ska ställa in
              sig på att den kompromiss som vi strax före jul träffade om EU:s
              budget också bör vara den kompromiss som tas hem efter förhandlingarna
              i parlamentet. Att nu börja sända signaler om att lyfta taket
              skulle bara innebära en ytterligare förhandlingsomgång som inte
              gjorde resultatet bättre.
            </seg>
            <seg n="add71c75">
              Där känner Sven-Erik Sjöstrand den svenska regeringens position.
              Vi är några länder som har likartad uppfattning, men det finns
              säkert betydligt fler länder som har en annan uppfattning. Den
              kompromiss som träffades i december gick på denna punkt vår väg,
              och vi ska inte släppa detta.
            </seg>
          </u>
          <note type="speaker" n="00ec7950">
            Anf. 38 BJÖRN VON DER ESCH (kd):
          </note>
          <u who="bjorn_von_der_esch_2e19ba" xml:id="i-919a5d99cd6ca71e-0" n="3bcd368a">
            <seg n="1b6ae484">
              Herr talman! För två år sedan försökte Österrike ta initiativ
              till vad de kallade en gemensam skogspolitik. Det skulle ha inneburit
              att Sveriges självbestämmande över våra skogar minskat ned till
              2 % eftersom vi då lämnat ifrån oss 98 % till de övriga EU-länderna.
              Det är så spelreglerna ser ut. Den gången misslyckades Österrike,
              men de sade att de skulle komma tillbaka när de blev ordförandeland.
              Och det är de nu. De ska efterträdas av Finland.
            </seg>
            <seg n="c518ba9b">
              Vår regering, med statsministern i spetsen, har sagt att Sverige
              måste gå med på en gemensam skogspolitik om övriga EU-länder vill
              det. Eftersom Sverige råkar vara EU:s absolut största skogsnation
              är frågan oerhört betydelsefull, inte bara för skogsägarna utan
              för alla som över huvud taget har med skogen att göra och vistas
              i skog och mark. Därför bör denna fråga diskuteras före valet.
            </seg>
            <seg n="4a412843">
              Hur bedömer statsministern sannolikheten för att EU försöker
              införa en gemensam skogspolitik inom de närmaste tresex åren?
            </seg>
          </u>
          <note type="speaker" n="4f29265e">
            Anf. 39 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-18" n="19c33f53">
            <seg n="0c133d43">
              Herr talman! Jag bedömer det inte som sannolikt, dock icke heller
              som uteslutet så ska jag säga.
            </seg>
            <seg n="46e24046">
              Finnarna innehar nästa ordförandeskap. Finland är ju en betydande
              skogsnation, en av de allra största i världen. De är ohyggligt
              framgångsrika, nästan lika duktiga som vi, vilket också säger
              en del om den svenska skogens betydelse för den svenska ekonomin.
            </seg>
            <seg n="39293c1b">
              Man kan ha två synsätt på detta. Det ena är att man säger: Håll
              tassarna borta. Det här är vårt. Skogen växer i Sverige, och över
              den bestämmer ingen annan. Det lägger ni er inte i! Det är den
              ena hållningen. Den andra kan vara: Skogen den växer, precis som
              det växer på åkrarna. Ska vi med gemensamma program och resurser
              stötta det som växer på åkrarna borde även det som växer i skogen
              kunna få ett gemensamt stöd. Då skulle ju Sverige få tillbaka
              någonting av betydelse, i ekonomiska termer, från EU. Så kan man
              också resonera. Det är den andra skolan.
            </seg>
            <seg n="e5897347">
              Jag tycker att vi ska lyssna på båda argumenten. Jag tillhör
              ju inte dem som tycker att det är roligt att lämna ifrån sig någon
              typ av kompetens över huvud taget, och jag har heller aldrig drömt
              om att det skulle vara något slags vision att släppa ifrån oss
              detta till EU. Det kan finnas fördelar, och vi ska pröva det noga,
              men hittills har den svenska regeringen varit skeptisk. Men, som
              sagt, det finns också saker och ting i den positiva vågskålen.
            </seg>
            <seg n="232c0ac1">
              Låt oss se hur finnarna kommer att göra. Det ska bli mycket intressant
              att se. Finnarna är duktiga vad gäller skogen och också väldigt
              skickliga på att utnyttja EU:s samlade styrka för egna, nationella
              intressen. Där kanske vi har en del att lära.
            </seg>
          </u>
          <note type="speaker" n="f5d584cc">
            Anf. 40 BJÖRN VON DER ESCH (kd):
          </note>
          <u who="bjorn_von_der_esch_2e19ba" xml:id="i-919a5d99cd6ca71e-1" n="3bcd368a">
            <seg n="3bcb2cfa">
              Herr talman! Detta med gemensam EU-politik är väldigt tveksamt,
              och statsministern har själv tidigare kastat fram tanken att man
              kanske tvingas åternationalisera jordbrukspolitiken. Jag kommer
              ihåg att statsministern sade det i något sammanhang förra året.
            </seg>
            <seg n="f419a24f">
              Det handlar emellertid inte bara om skogspolitiken. Vi har hört
              att även energipolitiken är på gång. Då är faran att ett fördrag
              som ingen talat om, men som vi godkänt, aktualiseras, nämligen
              Euratomavtalet. Enligt detta avtal ska EU gemensamt förvalta all
              produktionskapacitet för el som finns inom EU. Det betyder allt
              från flis och vattenkraft till uran. När det gäller just uran
              har vi 80 % av EU:s tillgångar, och enligt Euratomavtalet ägs
              detta uran av EU.
            </seg>
            <seg n="d4ad06f0">
              Mycket få svenskar känner till det, vare sig de är politiker
              eller inte. Det kan dock vara värt att titta på det avtalet när
              vi nu börjar tala om gemensam energipolitik, för det kommer att
              aktualiseras som ett brev på posten.
            </seg>
          </u>
          <note type="speaker" n="94559551">
            Anf. 41 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-19" n="19c33f53">
            <seg n="ad227291">
              Herr talman! Vi ska naturligtvis vara analytiska i alla avseenden.
              Självklart är det så. Dock har jag gjort klart här i dag, och
              också på toppmötet som vi nu återrapporterar från, att någon gemensam
              europeisk energipolitik inte ska utvecklas. Kompetensen i den
              frågan är klar och ska icke förändras. Det gjordes klart på toppmötet,
              och det fick starkt bifall, inte minst från kommissionens president
              José Manuel Barroso.
            </seg>
          </u>
          <note type="speaker" n="efe31d70">
            Anf. 42 LOTTA HEDSTRÖM (mp):
          </note>
          <u who="lotta_hedstrom_852ee3" xml:id="i-7ef2bedbf55b5dfa-0" n="152ec1c3">
            <seg n="90e0e799">
              Herr talman! Jag vill tacka statsministern för en i det närmaste
              trivselrapport från det senaste toppmötet. Jag är också tacksam
              för att statministern är så insiktsfull, närmast grön, vad gäller
              behovet och värdet av förnybar energi. Därför har jag en fördjupande
              fråga beträffande kärnkraften.
            </seg>
            <seg n="0c9cc322">
              Kärnkraften är ju inte en förnybar energikälla, och den är lika
              onödig, dyr och farlig som den alltid har varit. Brytningen är
              förenad med lika stora miljö- och hälsoproblem som den alltid
              har varit, och avfallsfrågan kommer aldrig att bli möjlig att
              lösa. Därför är Miljöpartiet självklart mycket nöjt med att vi
              påbörjat en avveckling av våra reaktorer och att regeringen står
              upp för det både hemma och borta.
            </seg>
            <seg n="a9e4d656">
              Min fråga är: Vilken hållning har de andra 24 statsministrarna,
              särskilt i ljuset av den mycket kraftiga kärnkraftslobbyism som
              vill hävda att kärnkraften är en del i diversifieringen, att kärnkraften
              på något sätt skulle vara miljören eller ha klimatpositiva effekter?
            </seg>
          </u>
          <note type="speaker" n="a3c7f010">
            Anf. 43 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-20" n="19c33f53">
            <seg n="b2d2a9d1">
              Herr talman! Det är ingen tvekan om att det just nu pågår en
              kampanj för kärnkraft. Den kanske inte är lika tydlig i Sverige
              som i andra länder. För många är det en ganska enkel lösning.
              Det är stort, det är fråga om en känd teknik, och för närvarande
              kommer kärnkraften inte i konflikt med klimatmålen. Den accepteras,
              rentav gillas, rakt av i industrin, och det finns heller inget
              stort folkligt motstånd just nu. De politiker som talar om detta
              i Europa har i dag en ganska lätt resa tills någonting händer,
              brukar jag säga.
            </seg>
            <seg n="46914958">
              Det som vi förknippat kärnkraften med, att avfallsbekymret inte
              är löst, finns dock fortfarande kvar. Vi har också förknippat
              den med att det naturligtvis är en storskalig och därmed sårbar
              teknik som lätt kan, så att säga, rubbas och därmed förlora väldigt
              mycket av sitt förtroende. Vi har sett förut vad som har inträffat
              vid de stora olyckorna. Det kan hända igen. Jag tror inte att
              det ska hända, men det kan hända igen. Och det leder mig då fram
              till den slutsatsen att det bara gör oss ännu mer sårbara att
              lösa dagens energiproblem i Europa med en storsatsning på kärnkraft.
            </seg>
            <seg n="7887228b">
              Titta på Sverige! Vi har hälften av vår elström producerad i
              kärnkraftverk. Är det en lösning på våra energiproblem att producera
              ytterligare 5 eller 10 % i kärnkraftverken? Det är det naturligtvis
              inte. Vi måste se till att vi sprider sätten att producera energi
              så mycket som möjligt så att vi blir osårbara i den meningen att
              det är många olika, inte så storskaliga, produktionssätt. Sedan
              ska det göras samtidigt som vi har en tung industri som kräver
              just säker storskalig tillförsel av inte minst el, så att det
              finns massor med svåravvägda tekniska problem och målkonflikter
              inbyggda i detta.
            </seg>
            <seg n="ee5ba0ab">
              På detta toppmöte var inte kärnkraftens vänner särskilt högljudda;
              det kan jag väl säga. Det skedde ingen positionsförflyttning där.
              För min del och för Sveriges del har vi gjort det klart. Vi har
              vår energipolitik fastlagd. Vi ska avveckla vår kärnkraft när
              vi kan ersätta den med annat som på ett säkert och miljömässigt
              sätt levererar el, inte minst till den svenska industrin. Men
              att vi ska bygga ut den är inte politiken i dag.
            </seg>
          </u>
          <note type="speaker" n="05cb1686">
            Anf. 44 LOTTA HEDSTRÖM (mp):
          </note>
          <u who="lotta_hedstrom_852ee3" xml:id="i-7ef2bedbf55b5dfa-1" n="152ec1c3">
            <seg n="ab34d8b0">
              Herr talman! Tack för svaret! Jag tolkar statsministern så att
              hans position i EU-kretsen är ungefär som Miljöpartiets har varit
              i den svenska energidebatten de senaste 25 åren. I ljuset av det
              är min följdfråga: Hur ser statsministern på Euratomfördragets
              fortlevnad som ett bihang till en eventuellt kommande ny konstitution?
            </seg>
          </u>
          <note type="speaker" n="0f0fc4b1">
            Anf. 45 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-21" n="19c33f53">
            <seg n="f9877e0b">
              Herr talman! Jag är inte över huvud taget förberedd på att diskutera
              Euratomavtalet i dag. Det är för tidigt. Och även om min position
              i EU av Lotta Hedström beskrivs som den som Miljöpartiet har haft
              i Sverige de senaste 25 åren kan jag försäkra Lotta Hedström om
              att ingen förväxlar mig med Per Gahrton, inte ens i Europa.
            </seg>
          </u>
          <note type="speaker" n="f5e09191">
            Anf. 46 BERNDT EKHOLM (s):
          </note>
          <u who="berndt_ekholm_c786a4" xml:id="i-c354fbe7ac784113-0" n="92308fd5">
            <seg n="e3f3b5e5">
              Herr talman! Inom EU finns det ett arbete som kallas för Barcelonaprocessen.
              Man arbetar med samarbetet över Medelhavet, med våra partnerländer
              söder och öster om Medelhavet. I denna process finns det också
              en parlamentarisk församling som på engelska heter Euro-Mediterranean
              Parliamentary Assembly. Den sysslar med dialog över Medelhavet.
              Den sysslar med att granska regeringarnas insatser i Barcelonaprocessen,
              och den sysslar med att diskutera konflikten IsraelPalestina.
            </seg>
            <seg n="e43001f0">
              I den här församlingen deltar palestinier, israeler, syrier och
              många andra. I helgen hade vi vår årliga församling i Bryssel.
              Till denna församling gavs inte den palestinske parlamentsledamoten
              från Hamas inresevisum av Belgien. Det påstås att det inte var
              Belgien som var bakgrund till det här, utan det var ett annat
              EU-land som blockerade inresan. Det förstärkte naturligtvis kraftigt
              spänningarna mellan EU-länderna och partnerländerna i den här
              församlingen, som ju redan var minst sagt komplicerad på grund
              av de här Muhammedkarikatyrerna.
            </seg>
            <seg n="5b186ce3">
              Min fråga till statsministern är: Hur ser statsministern på frågan
              om tillträde för Hamasrepresentanter till mötena i Barcelonaprocessen,
              fortsättningsvis, när det gäller såväl regeringssidan som den
              parlamentariska sidan?
            </seg>
          </u>
          <note type="speaker" n="f9e233d6">
            Anf. 47 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-22" n="19c33f53">
            <seg n="c3035d93">
              Herr talman! Jag är över huvud taget inte förberedd på den frågan.
              Den diskuterades inte heller på toppmötet, herr talman. Jag föredrar
              att svara på frågor som har diskuterats på toppmötet. Jag återkommer
              gärna i annat sammanhang när jag har bättre bakgrundsinformation.
            </seg>
          </u>
          <note type="speaker" n="04f9e829">
            Anf. 48 TOMAS ENEROTH (s):
          </note>
          <u who="tomas_eneroth_9f5e46" xml:id="i-c817bc600ee748b7-0" n="5938d9f7">
            <seg n="3dca04b1">
              Herr talman! Tack statsministern för en bra information från
              toppmötet! Det är glädjande att arbetet med Lissabonstrategin
              är framgångsrikt. Det är inte minst glädjande att Sverige innehar
              en tätposition när det gäller både sysselsättningsutveckling och
              tillväxt och utbildningssatsningar. Det är också viktigt att vi
              deltar i det gemensamma europeiska arbetet som handlar om att
              stärka vår kompetenskraft och konkurrenskraft.
            </seg>
            <seg n="85f09d63">
              Det är också glädjande att höra att det finns en insikt bland
              övriga europeiska länder om att ungdomars tillträde på arbetsmarknaden
              måste vara föremål för politiska åtgärder, så att vi stärker ungdomars
              rätt till arbete. Det nämnde också statsministern i sin redovisning.
              Och på svensk hemmaplan har ju regeringen aviserat ett flertal
              förslag.
            </seg>
            <seg n="5d1bf524">
              Dock kan vi nu dagligen se franska protester, hur tusentals ungdomar
              och fackföreningsrörelser i Frankrike protesterar mot den franska
              högerregeringens förslag om att man ska försöka lösa ungdomars
              situation på arbetsmarknaden genom att helt enkelt ta bort trygghetssystemen
              och anställningstryggheten för ungdomar på arbetsmarknaden. Motsvarande
              förslag har också hörts från Centerpartiet här i Sverige.
            </seg>
            <seg n="35bc3404">
              Min fråga till statsministern är: Förekom den här diskussionen
              på toppmötet, det vill säga fanns det viljeyttringar från länder
              om att ta bort anställningstrygghet och trygghetslagar för ungdomar
              på arbetsmarknaden?
            </seg>
          </u>
          <note type="speaker" n="1873470e">
            Anf. 49 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-23" n="19c33f53">
            <seg n="727fe475">
              Herr talman! Nej, det lyfts inte längre fram sådana förslag.
              En gång i tiden fanns det de som tog upp detta, och då förklädde
              de det i omskrivningen att man skulle vara mer flexibel, som man
              sade. Inte ens det kommer längre upp som diskussion, utan nu är
              det den andra ansatsen som gäller. Det är forskning. Det är utbildningssatsningar.
              Det är en insikt om att människor känner en oro i en tid av globalisering.
              Det är därifrån hela diskussionen kommer. Och inte minst ses de
              nordiska länderna som förebilder, så något sådant förslag har
              inte rests i europeiskt sammanhang. Jag tror att de som lägger
              fram sådana förslag i dag, efter de franska erfarenheterna, är
              väldigt politiskt tondöva.
            </seg>
          </u>
          <note type="speaker" n="47bee3e6">
            Anf. 50 TOMAS ENEROTH (s):
          </note>
          <u who="tomas_eneroth_9f5e46" xml:id="i-c817bc600ee748b7-1" n="5938d9f7">
            <seg n="962cfa30">
              Herr talman! Tack för svaret! Det känns tryggt att höra att det
              uppenbarligen finns en tveksamhet bland övriga europeiska länder
              i fråga om att följa det franska exemplet.
            </seg>
            <seg n="9c06813b">
              Men jag vill ställa en fråga för säkerhets skull. På svensk hemmaplan
              har regeringen agerat starkt genom Hans Karlsson, arbetslivsministern,
              mot de förslag som har lyfts upp i den svenska debatten. Har regeringen
              motsvarande beredskap, om frågan ändå skulle lyftas upp på europeisk
              nivå, att agera starkt, gärna tillsammans med övriga länder, för
              att inte urholka anställningstryggheten för ungdomar i Europa?
            </seg>
          </u>
          <note type="speaker" n="55256381">
            Anf. 51 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-24" n="19c33f53">
            <seg n="2e835560">
              Herr talman! Ja, jag förutsätter att EU-strukturerna håller sina
              fingrar borta från detta. Det är nationella frågor. Jag skulle
              bli upprörd om de skulle börja lägga sig i på den detaljeringsnivån,
              men skulle det ske är det klart att vi kommer att säga ifrån,
              förhoppningsvis med ett enhälligt stöd från riksdagen, som inser
              vad som rimligen borde vara rätt för Europa och också för Sverige.
            </seg>
          </u>
          <note type="speaker" n="f535b757">
            Anf. 52 AXEL DARVIK (fp):
          </note>
          <u who="axel_darvik_51b0b0" xml:id="i-6874016db0311765-0" n="4a821410">
            <seg n="89f2e9bf">
              Herr talman! I Lissabonstrategin har kommissionens ordförande
              Barroso lyft upp ett förslag om att man skulle inrätta ett European
              Institute of Technology, ett toppuniversitet för teknologi. Jag
              tyckte att det lät som ett mycket bra initiativ när det kom. Det
              har utvecklats och möjligtvis mognat till att mer bli någon typ
              av nätverk, som jag har förstått det, mellan universitet i Europa.
              Det är kanske klokt, men även då måste forskare och studenter
              i Europa mötas ansikte mot ansikte på arbetsmöten och seminarier
              och ibland stora konferenser.
            </seg>
            <seg n="c7d077a2">
              I Europaparlamentet finns det en hel del ledamöter som är väldigt
              entusiastiska över den här idén. De är till och med så entusiastiska
              att de är beredda att ge upp sin byggnad i Strasbourg och låta
              EIT, eller European Institute of Technology, flytta in där i stället,
              och de är beredda att nöja sig med att enbart sammanträda i Bryssel.
            </seg>
            <seg n="90e21b21">
              Jag undrar om statsministern är beredd att stödja den här idén
              i Europeiska rådet.
            </seg>
          </u>
          <note type="speaker" n="9521f517">
            Anf. 53 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-25" n="19c33f53">
            <seg n="faa5b694">
              Herr talman! Vilken idé är det som jag är beredd att stödja?
              Är det EIT, eller är det att man ska sammanträda bara i Bryssel?
              Det sista kan jag faktiskt vara med på. Det kunde vara klokt om
              de minskade sina kostnader. Men den första idén om EIT är jag
              fortfarande skeptisk till av det enkla skälet att det redan borde
              vara möjligt att skapa, troligen i något medlemsland. Det borde
              redan finnas. Det finns säkert redan. Men så kommer man på från
              kommissionens sida att man kanske skulle vilja sätta ett avtryck
              på det här området, och så tar man det här initiativet, som i
              och för sig inte är särskilt upphetsande eller kan anses vara
              särskilt störande. Jag tvivlar på att det bidrar särskilt mycket
              till en utveckling. Men kommissionen har fått i uppgift att titta
              vidare på detta och fortsätta sitt analysarbete och får sedan
              komma tillbaka.
            </seg>
            <seg n="27876b7e">
              Det finns, herr talman, en hållning i EU som ibland är av det
              slaget att om vi tar någon hundradel av vår lilla hundradel av
              europeisk ekonomi och sedan inrättar något slags institut någonstans
              så rycker vi plötsligt upp europeisk forskning. Det är naivt.
              Det kan möjligen ha en signaleffekt.
            </seg>
            <seg n="bf3efc37">
              Vi är försiktigt avvaktande, och kommissionen arbetar vidare
              med frågan. Om de ska flytta till Bryssel? Gärna för mig.
            </seg>
          </u>
          <note type="speaker" n="25cb1ffc">
            Anf. 54 KENNETH KVIST (v):
          </note>
          <u who="unknown" xml:id="i-8c727a6f9be838c1-0" n="87d042ea">
            <seg n="2bbbec27">
              Herr talman! Jag har två frågor som jag vill beröra med statsministern.
            </seg>
            <seg n="8ec08882">
              Mycket som statsministern har förmedlat från toppmötet är väldigt
              positivt. Jag tycker dock att betydelsen av de gemensamma initiativen
              på energiområdet tonas ned. Det är utomordentligt viktiga mål
              som statsministern har redogjort för. Han har säkert ingen annan
              mening än att man ska satsa på förnybara energikällor, att man
              ska uppnå 15 % år 2015 och så vidare.
            </seg>
            <seg n="ae60689d">
              Jag skulle inte lika starkt betona detta motstånd mot gemensamma
              tag på energipolitikens område, för jag ser här ett samband med
              Lissabonstrategin för att hävda den europeiska ekonomin globalt
              sett. Vi har ett gemensamt ansvar i Europa för att lösa de långsiktiga
              problemen när det gäller energin, därför att den utgör ju ändå
              en av grunderna för den ekonomiska tillväxten.
            </seg>
            <seg n="e6295d3f">
              En annan fråga som jag vill ta upp gäller konstitutionen. Jämställdhetspakten,
              som statsministern tog upp, är väldigt bra. Konstitutionen, som
              ju är vilande för tillfället, hade liknande formuleringar, en
              så kallad mainstreaming om jämställdhetsfrågorna, på alla politikområden.
              Jag tror att det är nödvändigt att reflexionsperioden fortsätter,
              att vi utöver de initiativ som ändå tas får en fortsatt diskussion
              och behandling av initiativ som plan D och så vidare. Men det
              får inte bli en väntan på Godot.
            </seg>
            <seg n="a47a9030">
              Jag vill bara fråga statsministern: Vi ska ta hänsyn till nejen,
              men är det aldrig någon som på något toppmöte ställer frågan hur
              vi ska hantera förväntningarna hos de folk som har sagt ja till
              konstitutionen?
            </seg>
          </u>
          <note type="speaker" n="c49d3be4">
            Anf. 55 Statsminister GÖRAN PERSSON (s):
          </note>
          <u who="goran_persson_061da9" xml:id="i-bba1bdb2b056c322-26" n="19c33f53">
            <seg n="3a03de92">
              Herr talman! Det är aldrig någon som ställer den frågan, särskilt
              inte de 13 som har sagt ja jag tror att det är 13 som har värkt
              fram just nu. Det är väl av det enkla skälet att man inser att
              för att fördraget ska ratificeras och godkännas ska alla vara
              med. Det har en obönhörlighet över sig som är dramatisk.
            </seg>
            <seg n="34f797ee">
              Nu har den stolta franska republiken med ett rungande nej sagt
              att detta vill de inte ha. Om det då inte går att ändra på och
              det vore svårt att se hur det skulle gå till, men man vill ju
              reflektera över det hela får ju de 13 som har sagt ja ändå inte
              sin vilja igenom. Så det är en väldigt låst situation. Men den
              saken diskuteras inte utifrån de 13, för jag tror att de 13 nog
              trots allt tycker att de har ett mindre politiskt problem än de
              två kolleger har som inte har ratificerat i meningen sagt ja i
              en folkomröstning. Vi andra som finns däremellan och ännu inte
              tagit ställning till frågan är heller inte i samma bekymmersamma
              läge. Verkligt svåra situationer har de två som har fått nej i
              folkomröstningar. Det ligger där.
            </seg>
            <seg n="00114bb3">
              När det gäller kompetensfrågorna har jag ingenting emot att kommissionen
              är aktiv, men vad jag är stenhård på är kompetensfördelningen.
              Exempelvis är energimix sådant som staterna beslutar om. Kommissionen
              har en annan kompetens, och den får inte förändras. Sedan är ju
              kommissionen från tid till annan mer eller mindre aktiv i olika
              frågor, och att man kommer att vara mer aktiv i energifrågan tror
              jag är helt naturligt. Det hjälper säkert till, men det innebär
              inte att kompetensen förändras mellan medlemsländerna och unionen.
              Det är det som jag har försökt framhålla.
            </seg>
          </u>
          <note type="speaker" n="1fbcbc30">
            Anf. 56 KENNETH KVIST (v):
          </note>
          <u who="unknown" xml:id="i-8c727a6f9be838c1-1" n="87d042ea">
            <seg n="aee84423">
              Herr talman! Jag vet så klart att nejet är det stora politiska
              problemet, men man måste ju också ta hänsyn till den andra sidan.
              Det är ändå människor som har ett engagemang för konstitutionen.
              Jag tycker att det verkar som om det är en ganska passiv väntan
              på att någonting ska ske av de två länderna. Det finns ju en rad
              problem i EU-samarbetet som konstitutionen skulle ha löst och
              som unionen lever med, och man måste gräva i dessa för att komma
              fram till konstruktiva lösningar.
            </seg>
          </u>
          <note type="speaker" n="769a6b0a">
            Anf. 57 Statsminister GÖRAN PERSSON (s):
          </note>
          <u who="goran_persson_061da9" xml:id="i-76e6f622372eba68-0" n="19c33f53" next="i-623a4bfc422f45a5-0">
            <seg n="ca554fc1">
              Herr talman! Jag kan bara önska Kenneth Kvist all framgång i
              att försöka övertyga den franska valmanskåren och det franska
              politiska etablissemanget med presidenten i spetsen om att man
              snabbt ska ändra ståndpunkt så att vi andra kan ratificera fördraget.
              Det är ju så det ser ut. Låt oss icke vara naiva på den punkten.
              Det är en ordentlig politisk låsning med ett reellt politiskt
              bekymmer som på inget sätt har kommit närmare sin lösning.
            </seg>
          </u>
          <note n="1d795420">
            Överläggningen var härmed avslutad.
          </note>
          <note n="5de6d1a9">
            2 § Justering av protokoll
          </note>
          <note n="9031ba5b">
            Justerades protokollet för den 23 mars.
          </note>
          <note n="7c2e23d2">
            3 § Anmälan om fördröjda svar på interpellationer
          </note>
          <note n="bd3771e3">
            Till riksdagen hade inkommit följande skrivelser:
          </note>
          <note n="ce112969">
            Interpellation 2005/06:286
          </note>
          <note n="79b79cb9">
            Interpellation 2005/06:286 av Maud Olofsson (c)
          </note>
          <note n="0210d362">
            Interpellationen kommer att besvaras måndagen den 24 april 2006.
          </note>
          <u who="goran_persson_061da9" xml:id="i-623a4bfc422f45a5-0" n="19c33f53" prev="i-76e6f622372eba68-0">
            <seg n="51221b41">
              Skälet till dröjsmålet är att interpellanten inte kunnat ta emot
              svaret vid tidigare utsatt datum.
            </seg>
            <seg n="835d063b">
              Skälet till dröjsmålet är att interpellanten inte kunde ta emot
              svaret den tid jag föreslog.
            </seg>
            <seg n="7cba1907">
              KOM(2005)587
            </seg>
          </u>
          <note n="947f4d50">
            Thomas Bodström
          </note>
          <note n="d1ea2821">
            Interpellation 2005/06:310
          </note>
          <note n="84514330">
            Interpellation 2005/06:310 av Yvonne Andersson (kd)
          </note>
          <note n="c90ac865">
            Interpellationen kommer att besvaras måndagen den 3 april 2006.
          </note>
          <note n="63457f5e">
            Per Thöresson
          </note>
          <note n="5eb10f42">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="c002db6d">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="be04beb1">
            5 § Hänvisning av ärenden till utskott
          </note>
          <note n="06953900">
            Föredrogs och hänvisades
          </note>
          <note n="ce7a88ca">
            6 § Förnyad bordläggning
          </note>
          <note n="f6007600">
            Föredrogs och bordlades åter
          </note>
          <note n="a33e29f5">
            7 § Genomförande av EG-direktivet om rätt till familjeåterförening
            samt vissa frågor om handläggning och DNA-analys vid familjeåterförening,
            och Genomförande av EG-direktiven om unionsmedborgares rörlighet
            inom EU och om varaktigt bosatta tredjelandsmedborgares ställning
          </note>
          <note n="2c2814f6">
            Föredrogs
          </note>
          <note type="speaker" n="7d4e724c">
            Anf. 58 TOBIAS BILLSTRÖM (m):
          </note>
          <note n="fb10fc62">
            Herr talman! Låt mig börja med att yrka bifall till den moderata
            reservationen nr 1 i betänkande SfU8 och den moderata motivreservationen
            nr 2 i betänkande SfU9.
          </note>
          <u who="tobias_billstrom_633686" xml:id="i-51e8deeea3949d01-0" n="0cc1396c" prev="i-a5e49ec73c2f7c25-0">
            <seg n="ad923369">
              Herr talman! Riksdagen ska i dag avgöra frågan om hur två direktiv
              från den europeiska unionen ska införlivas med den svenska lagstiftningen.
              Det är viktigt att redan från början förklara att vi själva i
              Sverige äger utformningen av de förändringar som direktiven innebär.
              Det finns kort sagt olika sätt att göra saker och ting på.
            </seg>
            <seg n="b2453735">
              Jag ska börja med den del av betänkandet som handlar om familjeåterförening
              och därefter fortsätta med de övriga frågorna.
            </seg>
            <seg n="6a67e967">
              Enligt i dag gällande lagstiftning får uppehållstillstånd ges
              till makar och sambor som stadigvarande har sammanbott utomlands.
              Detsamma gäller för makar och sambor som inte stadigvarande har
              sammanbott utomlands under förutsättning att förhållandet framstår
              som seriöst och inga särskilda skäl talar mot att tillstånd ges.
              Sådan är lydelsen i lagtexten.
            </seg>
            <seg n="64e0f890">
              Regeringen har nu föreslagit att seriositetsprovningen slopas
              för makar och sambor och att så kallad uppskjuten invandringsprövning
              för dessa ska begränsas till att gälla för makar som inte stadigvarande
              har sammanbott utomlands. Från moderat sida tycker vi att det
              är bra att de här förändringarna sker. Men som jag antydde tidigare
              har jag i uppgift att presentera ett antal invändningar och synpunkter
              som vi har på det här upplägget.
            </seg>
            <seg n="c5705571">
              Problemet med regeringens synsätt är att det nu skapas en tyngdpunkt
              på vad som har hänt i förhållandet innan dess att man kom till
              Sverige och inte efter det att man har passerat gränsen. Frågan
              är om detta är rättvist. Ger det en bra grund för skäliga bedömningar?
              Det kan givetvis bli problem med att reda ut hur pass seriöst
              ett förhållande 1 000 kilometer ifrån Sverige har varit, precis
              som det kan bli problem med den dokumentationsproblematik som
              finns närvarande i många migrationsfall.
            </seg>
            <seg n="37cf5aa3">
              En annan svårighet ligger i att förhållandena i det enskilda
              landet kanske inte alltid möjliggör att man skaffar fram sådana
              dokument som styrker att ett förhållande faktiskt har varit seriöst
              eller att man ordnar någon annan form av bevisning. Det borde
              leda till slutsatsen att det är när man väl har kommit till Sverige
              som innehållet i förhållandet blir intressant.
            </seg>
            <seg n="20d6d6cb">
              Därför föreslår vi moderater, som enda parti i denna kammare
              för övrigt, att de uppehållstillstånd som makar och sambor beviljas
              vid det första beslutstillfället alltid ska vara tidsbegränsade
              och att detta ska gälla oavsett om man har sammanbott utomlands
              eller inte. Vi vill flytta tyngdpunkten i bedömningen från tiden
              innan dess att man kom till Sverige till efter det att man har
              valt att bosätta sig här. På så vis vill vi skapa ett i vårt tycke
              mycket mer rättvist system som både garanterar att skenförhållanden
              kan upptäckas och att människor som vill återförenas i Sverige
              ges bra möjligheter. Vi är uppriktigt sagt ganska förvånade över
              att fler inte har uppmärksammat den märkliga konstruktion som
              regeringen presenterar tillsammans med sina stödpartier.
            </seg>
            <seg n="a579428d">
              Herr talman! Den bästa vägen till delaktighet i det svenska samhället
              är att få möjligheter att arbeta och att försörja sig själv och
              sina närmaste. Vi moderater anser att alla människor i Sverige
              i arbetsför ålder oavsett nationalitet eller härkomst som huvudregel
              själva ska stå för försörjningen av sig och sina närmaste. Detta
              är en viktig princip som på olika sätt redan kommer till uttryck
              i vår svenska lagstiftning, bland annat i socialtjänstlagen eller
              i äktenskapsbalkens regler om en lagstadgad underhållsskyldighet
              mellan makar. Av det skälet tycker vi att den som beviljas uppehållstillstånd
              bör underteckna en försörjningsförsäkran som innebär att man har
              tagit del av och förstått den i Sverige rådande principen om försörjningsansvar
              för sig och sina närmaste. Man kan bara förundras över att regeringen
              inte gör mer i det här avseendet, eller rättare sagt: Regeringen
              gör ingenting alls trots att den enligt texterna i utredningar
              och betänkanden som har åtföljt denna proposition är väl medveten
              om denna möjlighet att ställa tydligare krav på dem som kommer
              till Sverige. Regeringen avstår helt från den möjlighet som vi
              förespråkar från moderat sida. Den bryr sig inte ens om att försäkra
              sig om att människor som kommer till vårt land känner till detta
              avsnitt i vår lagstiftning, i all synnerhet när de kommer i återföreningsärenden
              mellan makar.
            </seg>
            <seg n="cb68220e">
              Detta vittnar naturligtvis om regeringens mycket svaga integrationspolitik,
              och tyvärr också om att den inte bryr sig om den jämställdhetspolitiska
              aspekten på problemet. Inte minst skulle det vara mycket värdefullt
              för många kvinnor att få information om den uppfattning som Sverige
              står för när det gäller makars gemensamma ansvar. Även på denna
              punkt finns det anledning att vara förvånad över att inte fler
              har reagerat.
            </seg>
            <seg n="5504dea7">
              Herr talman! Regeringen föreslår också att frivillig DNA-analys
              införs i familjeåterföreningsärenden. Det är bra. Vi tycker att
              det är utmärkt från moderat sida. Men även här finns det problem.
              Ett problem som Socialdemokraterna och stödpartierna avstår från
              att beröra i propositionen är hur situationen ska bedömas då övrig
              utredning är otillräcklig men då den sökande ändå avböjer erbjudandet
              om att genomgå DNA-analys. Vår uppfattning i denna fråga är mycket
              tydlig: Vägrar man att medverka till att genomföra DNA-analysen
              när övrig utredning är otillräcklig ska detta påverka bedömningen
              av om huruvida uppehållstillstånd ska beviljas eller inte. Det
              ska vara lika regler, och de ska vara lika för alla.
            </seg>
            <seg n="67427826">
              Herr talman! Jag övergår nu till nästa betänkande, SfU9. Regeringens
              förslag innebär att riksdagen även här infogar EG-direktiv i svensk
              lagstiftning. Ändringar som föreslås i utlänningslagen innebär
              bland annat att systemet med uppehållstillstånd för unionsmedborgare
              och deras familjemedlemmar avskaffas. I stället inför man begreppet
              uppehållsrätt, det vill säga en självständig rätt att uppehålla
              sig i Sverige. Det är en ny rättsfigur. Vi tycker att det är bra,
              för det befrämjar rörligheten inom unionen.
            </seg>
            <seg n="c342473b">
              Däremot har vi en motivreservation till betänkandet eftersom
              vi anser att frågan om försörjningskravet bör sambehandlas med
              Kommittén för arbetskraftsinvandrings slutbetänkande och inte
              brytas ut som en enskild angelägenhet. Vi vill inte hantera EES-medborgarna
              i särskild ordning utan som en del av den helhet som en reformerad
              svensk lagstiftning om arbetskraftsinvandring bör vara.
            </seg>
            <seg n="c4120065">
              I detta betänkande kommer regeringen också fram till att det
              inte behövs några som helst åtgärder för att EU:s lagar inte ska
              vara diskriminerande mot den EU-medborgare som vill ta med en
              registrerad partner eller sambo till Sverige. I dag finns som
              bekant inte någon generell rätt i detta avseende.
            </seg>
            <seg n="d3c86351">
              De fyra partierna i alliansen menar i vår gemensamma reservation
              att den svenska regeringen bör verka för att regelverket om fri
              rörlighet i EU blir icke-diskriminerande med avseende på sexuell
              läggning. Det ska inte spela någon roll vem man väljer att älska;
              det ska vara lika stor rörlighet inom unionen för den sakens skull.
              Därför måste en likabehandling ske fullt ut för EU-medborgare
              som väljer att bosätta sig i ett annat EU-land. Det är mycket
              anmärkningsvärt att inget av regeringens två stödpartier upplever
              den diskriminering som nu finns i lagstiftningen som stötande.
            </seg>
            <seg n="ff7f968e">
              Dessutom köper både Vänsterpartiet och Miljöpartiet regeringens
              och Socialdemokraternas formulering om att man förutsätter att
              Sverige även fortsättningsvis verkar för att regelverket fullt
              ut görs icke-diskriminerande. Det är ju lätt att göra, trots att
              Sverige bevisligen inte har intagit denna position i framtagandet
              av precis den proposition som riksdagen nu står i begrepp att
              behandla.
            </seg>
          </u>
          <note type="speaker" n="c596d0ab">
            Anf. 59 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-e5d4722b2ff2c427-0" n="46906cbe">
            <seg n="7a5f04c1">
              Herr talman! Jag ska berätta om tre kvinnor i dag. Vi kan kalla
              dem för Sara, Fatima och Kristina. De heter i verkligheten någonting
              annat. Jag har själv träffat två av dem, och jag har fått den
              tredjes historia omsorgsfullt berättad för mig.
            </seg>
            <seg n="994e6b0d">
              Herr talman! Sara från Irak gifte sig med en man som var svensk
              medborgare men som ursprungligen kom från Irak. Saras man behandlade
              inte Sara väl. I klartext misshandlade han henne rejält. Till
              slut stod hon inte ut längre, utan lämnade honom. Hon fick stöd
              och hjälp av andra. Hon fick till och med hjälp med skyddat boende.
              Men problemet var att hon inte hade varit i Sverige i två år.
              Migrationsverket ville inte ge henne uppehållstillstånd, utan
              föreslog att hon skulle återvända till Irak och där vända sig
              till ett kvinnohus. Dessutom blev hon av med det skyddade boendet.
              Hon fick också brev om att hon omedelbart skulle återvända till
              Irak.
            </seg>
            <seg n="4eeb4c37">
              Herr talman! Det är märkligt att myndigheterna föreslår en ensam
              kvinna att återvända till Irak. Dels behöver ingen ofrivilligt
              återvända dit, dels riskerar en kvinna som har varit gift och
              lämnat sin man att råka illa ut och stötas ut från samhället när
              hon återvänder. Hon riskerar kanske till och med att dödas.
            </seg>
            <seg n="ecc0db30">
              Herr talman! I dag måste den utlänning som har gift sig med en
              svensk medborgare lämna landet om relationen upphör. Det finns
              dock undantag om kvinnan eller hennes barn har utsatts för våld.
              För Sara borde det ha varit självklart att hon skulle ha fått
              en ny chans i Sverige.
            </seg>
            <seg n="655c93d1">
              Sara är inte den enda som har råkat illa ut. Bara några dagar
              senare fick jag höra talas om en annan kvinna som hade råkat ut
              för något liknande. Och det finns många fler.
            </seg>
            <seg n="e368278d">
              Herr talman! Folkpartiet har kritiserat att man inte följer lagen
              som det var tänkt. Det är därför glädjande att socialförsäkringsutskottet
              nu föreslår en översyn av tillämpningen av lagen. Om det visar
              sig att den inte följs ska regeringen återkomma till riksdagen
              med förslag till lagändring. Folkpartiet anser att det behövs
              tydliga motivuttalanden i lagtexten, vilket vi också har påtalat
              i ett särskilt yttrande till betänkandet.
            </seg>
            <seg n="509c0bd6">
              Herr talman! Det är också viktigt att alla som kommer till Sverige
              får information om den värdegrund som genomsyrar det svenska samhället
              och den betydelse som jämställdhet och respekt för alla människors
              lika värde har. Därför anser vi att de som kommer hit som make
              eller sambo till någon som är bosatt i Sverige ska få ta del av
              en introduktion till det svenska samhället. Hade Sara fått en
              sådan introduktion hade hon kanske haft lättare att klara sig.
              Hon skulle inte ha varit helt utlämnad till sin man.
            </seg>
            <seg n="b50ca80a">
              Herr talman! Den andra kvinnan som jag ska berätta om är Fatima.
              Hon kommer ursprungligen från Afghanistan. Hon förlorade tidigt
              sin mamma och fick ta hand om sina mindre bröder och sin pappa
              i hemlandet. Hon gifte sig och kom så småningom till Sverige som
              flykting. Efter mycket krångel fick hon hit sina bröder, men pappan
              fanns kvar i ett flyktingläger i Pakistan. Till att börja med
              hade han en ny familj, men de lämnade honom och han blev ensam
              kvar i flyktinglägret. Han var gammal och inte särskilt frisk.
            </seg>
            <seg n="c3f1745f">
              Jag tror att ingen här skulle vilja vara med om den ångest och
              oro som Fatima har genomlevt. Hon höll fullständigt på att gå
              under för att hon inte kunde få hit sin gamla ensamma pappa. Vid
              ett tillfälle kom hon till mig och sade att nu kommer det att
              lösa sig. Hon talade om en röd bok där det stod att även ensamma
              föräldrar skulle kunna få komma hit, och det skulle börja gälla
              den 1 juli 2003.
            </seg>
            <seg n="80267a9c">
              Men verkligheten är en annan. Den här utredningen har aldrig
              blivit verklighet. Vi har kommit en liten bit på väg i dag, men
              dessförinnan har den ersatts av en ny utredning. Vart tog möjligheten
              för anhöriga utanför kärnfamiljen, och då särskilt kvarvarande
              ensamma föräldrar i hemlandet, vägen? Vart tog möjligheten att
              kunna få återförenas med sina anhöriga i Sverige vägen?
            </seg>
            <seg n="1dd528f7">
              Herr talman! Det EG-direktiv som vi behandlar i dag och som vi
              ska implementera i den svenska lagstiftningen ger faktiskt utrymme
              för att även personer som inte tillhör den nära kärnfamiljen ska
              kunna återförenas med sina anhöriga. Det är ofattbart att man
              inte har tagit med detta i det förslag som vi ska fatta beslut
              om i dag.
            </seg>
            <seg n="ddedb38f">
              I dag talar vi mycket om äldreomsorg i Sverige. Vi blir upprörda
              när gamla människor inte får ett värdigt bemötande. Det finns
              säkert någon här i salen som oroar sig för hur hans eller hennes
              gamla mamma eller pappa har det. Tänk då på hur Fatima hade det
              med sin pappa långt bort på andra sidan jordklotet!
            </seg>
            <seg n="2c68ff78">
              Att känna oro för gamla föräldrar i hemlandet motverkar också
              integrationen. I stället för att lägga fokus på jobb och språk
              går mycket av energin åt till att oroa sig för sina föräldrar.
            </seg>
            <seg n="e7530a6f">
              Herr talman! Den tredje kvinnan jag vill berätta om är Kristina
              som blev kär i en kille från Afrika. Och som det går ibland när
              man blir kär så blev Kristina med barn. Pappan till hennes barn
              fick avslag på sin asylansökan och skulle tvingas lämna sin höggravida
              flickvän. Oavsett om beslutet i asylutredningen var fel eller
              inte borde han ha fått möjlighet att stanna och ta hand om sitt
              barn och sin flickvän. Han skulle inte behöva återvända till hemlandet
              för att ansöka om att få återvända till Sverige. Det kan aldrig
              vara rätt att splittra familjer. Och varför ska man göra saker
              mer komplicerade än vad de är?
            </seg>
            <seg n="0d86b6e6">
              I dag ger inte lagen någon möjlighet att söka uppehållstillstånd
              när personen redan finns i Sverige. När kvinnan i förhållandet
              väntar barn eller det redan finns barn i förhållandet borde det
              vara möjligt att söka uppehållstillstånd i Sverige. Det är inte
              humant att den ena parten ska behöva lämna landet och inte få
              träffa sina barn och överlämna vårdnaden till den som är kvar
              i Sverige. Det borde aldrig ha varit någon diskussion om att Kristinas
              kille från Afrika skulle få stanna.
            </seg>
            <seg n="0f1fa6a4">
              Herr talman! Jag har berättat om Sara, Fatima och Kristina, tre
              kvinnor vars problem vi måste ta på allvar. Ingen kvinna, och
              ingen människa över huvud taget, ska behöva lida som de här tre
              kvinnorna har gjort på grund av stelbenta regler.
            </seg>
            <seg n="b1d7247c">
              Som jag sagt är det glädjande att tillämpningen av lagen ska
              ses över när det gäller misshandlade kvinnor. Förhoppningsvis
              verkställer också regeringen riksdagens tillkännagivande. Det
              är ju inte alltid brukligt. Var tog till exempel lagförslaget
              om trafficking- offer vägen?
            </seg>
            <seg n="90ed8940">
              Inte heller i framtiden kommer Fatima att få hit sin gamla pappa
              eller Kristinas man att slippa lämna sin nybildade familj för
              att söka anknytning från hemlandet. Folkpartiet anser att även
              dessa frågor borde ha lösts i samband med det här betänkandet.
            </seg>
            <seg n="56f08b5c">
              Herr talman! Till sist vill jag ta upp några andra frågor i betänkandet.
              Barn ska vara barn. Vi i Folkpartiet anser inte att det är förenligt
              med det svenska samhällets syn på jämställdhet och rättigheter
              att barn gifter sig. Därför vill vi också gå längre än regeringens
              förslag, och för den skull också EG-direktivet. Vi vill påpeka
              hur viktigt det är. Barn måste få vara barn. Därför vill vi att
              ansökan vid barnäktenskap alltid ska avslås, medan det nu föreslagna
              innebär att det ska kunna avslås. Samma sak gäller vid skenförhållanden.
            </seg>
            <seg n="d893c862">
              Herr talman! Folkpartiet är också för att även en annan nära
              anhörig ska kunna komma till Sverige oavsett om man bott tillsammans
              eller varit beroende av varandra i hemlandet under förutsättning
              att det också införs ett försörjningsansvar för dessa, sjukvård
              och skola undantagna.
            </seg>
            <seg n="2e2d8105">
              Vi är också positiva till möjligheten att göra DNA-analyser i
              familjeåterföreningsärenden. Det kan säkert rädda barn från att
              bli utnyttjade av personer som säger att de är deras föräldrar
              men inte är det. Men vi har framhållit, och det har också utskottet
              tagit till vara, att det är viktigt att inhämta barns åsikter
              i frågan, naturligtvis med hänsyn till ålder och mognad.
            </seg>
            <seg n="1c2fc52d">
              Herr talman! Till sist står jag bakom alla våra reservationer
              men yrkar bifall till reservation 2 i SfU8.
            </seg>
          </u>
          <note type="speaker" n="5c1c8219">
            Anf. 60 SVEN BRUS (kd):
          </note>
          <u who="sven_brus_b4c1bc" xml:id="i-ebe4da00eafa2476-0" n="1b3de75a">
            <seg n="0c31bda0">
              Herr talman! Även om det är två EG-direktiv vi diskuterar här
              i dag och ska besluta om är det trots allt inte bara formalia,
              utan vi äger i hög grad att bestämma om tillämpning och praxis.
            </seg>
            <seg n="9d871532">
              Som alltid när vi debatterar det här politikområdet handlar det
              om särskilt utsatta människors verklighet. Det handlar verkligen
              om utsatthet. Så är det i princip varje gång vi diskuterar migrationspolitik,
              och det gäller också dagens två betänkanden om familjeåterförening
              och om tredjelandsmedborgares ställning.
            </seg>
            <seg n="ebbb43fe">
              Som alltid bör vi beträda det här området med varsamhet. De beslut
              vi fattar griper in i människors liv, ofta på ett livsavgörande
              sätt. Jag ska belysa och utveckla några av de reservationer som
              vi kristdemokrater står bakom.
            </seg>
            <seg n="5b2792fd">
              Vi motsätter oss en migrationspolitik som leder till familjesplittring.
              Effekterna av nuvarande lag och praxis får dessvärre de konsekvenserna.
              När anhörigbegreppet förändrades 1996 innebar det en inskränkning
              i jämförelse med vad som hade gällt fram till dess. Den så kallade
              sistalänken-bestämmelsen togs bort, och det innebar att gamla
              föräldrars möjlighet att återförenas med barn i Sverige försvann.
              Vi anser att sistalänken-bestämmelsen bör återinföras.
            </seg>
            <seg n="270c857e">
              Redan 1998, alltså två år efter det att sistalänken-bestämmelsen
              togs bort, gjorde socialförsäkringsutskottet ett tillkännagivande
              om att det borde göras en utvärdering av lagstiftningen vad gäller
              anhöriginvandring. Man borde alltså titta närmare på de särskilt
              ömmande fallen, och här nämndes sistalänken-fallen och andra speciella
              anknytningar. En sådan utvärdering borde ske skyndsam tyckte utskottet
              då för sex år sedan. Sedan kom Anhörigkommitténs betänkande 2002,
              och även där talas det om särskilt ömmande omständigheter, till
              exempel sistalänken-anknytningar. Det kom också en utredning till
              2005 om uppehållstillstånd för familjeåterförening. Här lämnades
              en del förslag med samma innebörd som Anhörigkommitténs.
            </seg>
            <seg n="944cc2d0">
              Herr talman! Det saknas alltså inte förslag på åtgärder, men
              från regeringen kommer ingenting. Efter åratals passivitet nöjer
              sig utskottets majoritet i dag med att avvakta att en proposition
              i ämnet snart kan föreläggas riksdagen. Vad menas med snart med
              det tidsperspektiv vi kan se tillbaka i den här frågan? Vi kristdemokrater
              nöjer oss inte med det utan kräver avsevärt mer handlingskraft
              av regeringen på det här området, liksom för den delen på många
              andra områden.
            </seg>
            <seg n="e2cc3cc9">
              Herr talman! Vi får en ny utlänningslag om bara ett par dagar,
              även om det har tagit sin rundliga tid. Dock hälsar vi det med
              tillfredsställelse. Vi har länge krävt lagändringar och en ny
              instans- och processordning. Nu är det snart bara timmar kvar
              till ikraftträdandet, och det är viktigt att vi visar tilltro
              till den nya rättsordningen. Vi är många som knyter stora förhoppningar
              till den. Vi är också nöjda med många av de lagändringar som nu
              träder i kraft, men inte med alla.
            </seg>
            <seg n="8394dc00">
              Enligt den nya utlänningslagen får uppehållstillstånd, liksom
              tidigare, ges till en utlänning som är nära anhörig till anknytningspersonen,
              detta om man ingått i samma hushåll som anknytningspersonen och
              om det funnits ett särskilt beroendeförhållande mellan släktingarna
              redan i hemlandet.
            </seg>
            <seg n="4b21f7a3">
              Vi kristdemokrater menar att kravet på hushållsgemenskap och
              särskilt beroendeförhållande kan innebära en alltför snäv begränsning
              av vilka som kan beviljas uppehållstillstånd som nära anhöriga.
              Det oavvisliga kravet bör därför inte ställas. Man ska kunna återförenas
              med sina nära anhöriga här i Sverige även om man inte bodde i
              samma hushåll i hemlandet. Kravet på ett särskilt beroendeförhållande
              till anknytningspersonen bör inte ställas i det här sammanhanget.
            </seg>
            <seg n="137eab05">
              Reglerna för familjeåterförening bör alltså vidgas. Det förhållandet
              att till exempel en kristen irakier som beviljats asyl i Sverige
              kan vägras återförening med familjemedlemmar som finns i ett annat
              land, trots att familjen borde ha samma skyddsbehov, är inte acceptabelt,
              men det blir konsekvensen av den politik som gäller i dag. Den
              regeln bör alltså ändras.
            </seg>
            <seg n="9173e808">
              Herr talman! Enligt regeringens förslag ska uppehållstillstånd
              vägras när det gäller äktenskap mellan underåriga. Tillstånd får
              ges endast om det föreligger särskilda skäl, till exempel att
              det underåriga paret väntar barn.
            </seg>
            <seg n="50755c11">
              Barn och tvångsäktenskap är naturligtvis inte förenliga med vår
              syn på jämställdhet och barns rättigheter. Av det skälet menar
              vi att man alltid ska vägra uppehållstillstånd på grund av anknytning
              när det gäller äktenskap mellan underåriga. Det gäller också att
              äktenskap som ingås utomlands av underåriga inte accepteras i
              Sverige. De här äktenskapen ska naturligtvis inte vara grund för
              anhöriginvandring.
            </seg>
            <seg n="669dbf6b">
              Regeringen föreslår också att uppehållstillstånd ska vägras vid
              skenförhållanden eller om en ansökan grundar sig på oriktiga uppgifter.
              Enligt vår uppfattning bör det vara en obligatorisk regel, det
              vill säga att uppehållstillstånd alltid ska vägras i de här fallen.
            </seg>
            <seg n="c20473a4">
              För att utreda om det finns skäl att misstänka att en anknytningsperson
              kan förgripa sig på en sökande bör man göra en kontroll genom
              registerutdrag. Det kan gälla för att fastställa att personen
              inte tidigare har förgripit sig på sambo eller maka, och utdrag
              ur belastnings- och misstankeregister bör hämtas in vad gäller
              samtliga anknytningspersoner. Det gäller också eventuella meddelanden
              om besöksförbud. Därutöver bör man kontrollera tidigare anknytningsförfrågningar
              både i folkbokföringsregistret och i Migrationsverkets register,
              detta för att skydda utsatta människor och hindra de övergrepp
              som vi tyvärr ser alltför många exempel på. Om det framkommer
              att en anknytningsperson tidigare dömts för misshandel eller övergrepp
              mot tidigare maka eller sambo ska ansökan om uppehållstillstånd
              avslås. Här bör alltid försiktighetsprincipen tillämpas.
            </seg>
            <seg n="1572af5e">
              Enligt utlänningslagen ska ansökan om uppehållstillstånd göras
              före inresan till Sverige, och vissa undantag kan göras. Även
              om det är viktigt att hålla på principen om ansökan före inresa
              måste det finnas en möjlighet att frångå de här reglerna i vissa
              fall. Därför vill vi att regeringen lägger fram förslag som tydliggör
              undantagen från huvudregeln. Det kan gälla när personen har barn
              i Sverige, när kvinnan i förhållandet väntar barn eller när sökanden
              med all sannolikhet skulle få sin ansökan beviljad. Då vill vi
              ta bort det onödiga krånglet.
            </seg>
            <seg n="15318b3a">
              Herr talman! Till sist: Vi kristdemokrater har motionerat om
              att se över praxis när det gäller misshandlade kvinnor som söker
              uppehållstillstånd. Vi menar också att man behöver se över lagstiftning
              och praxis i anknytningsärenden där förhållandet har upphört på
              grund av misshandel eller kränkning, detta genom tvåårsregeln
              för uppskjuten prövning. Vi är glada att utskottet tillstyrker
              kraven på den punkten. En översyn ska nu krävas, enligt betänkandets
              text. Det är positivt och bra. Vi kommer naturligtvis att följa
              hur frågan utvecklas. Det är bokstavligen av livsavgörande betydelse
              för ett antal utsatta kvinnor.
            </seg>
            <seg n="e3a81160">
              Herr talman! Jag står naturligtvis bakom alla våra reservationer
              men nöjer mig här med att yrka bifall till reservation 6 i SfU8
              och reservation 3 i SfU9.
            </seg>
          </u>
          <note type="speaker" n="593b2318">
            Anf. 61 KALLE LARSSON (v):
          </note>
          <u who="kalle_larsson_517fba" xml:id="i-1224abf0da6b12c9-0" n="164d6a1d" next="i-62c222789d40b1cc-0">
            <seg n="b205e364">
              Herr talman! Så möts vi än en gång för en flyktingpolitisk debatt,
              denna gång med de inte oansenligt långa namnen på betänkanden:
              SfU8, Genomförande av EG-direktivet om rätt till familjeåterförening
              samt vissa frågor om handläggning och DNA-analys vid familjeåterförening
              , och SfU9, Genomförande av EG-direktiven om unionsmedborgares
              rörlighet inom EU och om varaktigt bosatta tredjelandsmedborgares
              ställning . Det är viktiga beslut, och de långa namnen kanske
              antyder bland annat detta.
            </seg>
            <seg n="8c1bfd2e">
              Vi har ett läge i den flyktingpolitiska debatten där vi under
              lång tid har sett en rad försämringar komma. Men vi har också
              kunnat se en del förbättringar pressas fram. Jag ska återkomma
              till det senare i mitt anförande.
            </seg>
            <seg n="52fd09d1">
              Det vi här kan konstatera är att vi har EG-direktiv att införa.
              Två kommentarer är på sin plats.
            </seg>
            <seg n="e93f940a">
              Sveriges möjligheter att inte genomföra dessa EG-direktiv är
              väldigt begränsade. Det kan vara intressant att minnas det, mot
              bakgrund av den debatt vi hade inför svenskt medlemskap i EU.
              Vi var många som då sade att Sverige kommer att bli skyldigt att
              anta EG-direktiv. Vi fick som motargument: Nej då, inte alls vi
              kommer aldrig att behöva genomföra något vi inte står bakom själva.
            </seg>
            <seg n="de241434">
              Nu är det nog väldigt svårt för Sverige att inte genomföra dessa
              EG-direktiv. Tyvärr har vi alltså på den punkten fått våra farhågor
              bekräftade.
            </seg>
            <seg n="5014bf2e">
              Samtidigt, vilket är betydelsefullt för den här debatten, finns
              det stora möjligheter att inom de ramar som ges göra så mycket
              som möjligt för att genomförandet ska bli så smidigt som möjligt
              och så bra politiskt som möjligt. Att vi alla utnyttjar den möjligheten,
              utifrån våra politiska värderingar, är också exempel på att vi
              gör vad vi kan utifrån dessa för att påverka EU och EG-direktiven
              utifrån just de värderingar vi har.
            </seg>
            <seg n="ae723f91">
              Det vi ser här när det gäller SfU8, om familjeåterförening, är
              att det nu blir bättre möjligheter för dem som är gifta och har
              sammanbott länge utomlands. Man får i praktiken en rätt att återförenas
              i Sverige. Det är i grunden positivt, förstås, att det inte är
              samma ifrågasättande av dessa relationer som det tidigare har
              varit. Det är vidhäftat med en del problem, och vi har en del
              reservationer där vi ser över detta. Jag ska återkomma till det.
            </seg>
            <seg n="5f624fc9">
              Vi välkomnar också att man nu vill se över misshandlade kvinnors
              möjligheter att få stanna i Sverige trots att de inte har varit
              här tillräcklig tid för att annars få permanent uppehållstillstånd.
              Vi hade gärna, liksom flera partier redan har tagit upp, sett
              att det gjordes en lagändring redan nu. Vi kommer med stor noggrannhet
              att följa hur den här översynen går till, därför att vi är övertygade
              om att det kommer att behöva genomföras en lagändring. Jag hoppas
              att vi får fel på den punkten det vore välkommet men jag är rädd
              för att så inte blir fallet.
            </seg>
            <seg n="f409af8d">
              Detta är delar av det positiva i detta betänkande. Vi har också
              ett antal invändningar.
            </seg>
            <seg n="0273c095">
              Vi skulle vilja se en omförhandling av direktivet, därför att
              vi anser att det är alltför inskränkt i förhållande till vad som
              är rimligt.
            </seg>
          </u>
          <note n="258f5390">
            I det sammanhanget står jag bakom samtliga våra reservationer
            i detta betänkande men yrkar bifall till reservation nr 4.
          </note>
          <u who="kalle_larsson_517fba" xml:id="i-62c222789d40b1cc-0" n="164d6a1d" prev="i-1224abf0da6b12c9-0">
            <seg n="012c8937">
              Vi tycker också att det är åldern vid ansökan som ska vara avgörande,
              inte om man därefter passerar 18-årsgränsen. Vi vill, liksom Sven
              Brus från Kristdemokraterna väl har redogjort för, att den så
              kallade sistalänken-bestämmelsen, som tidigare fanns, ska återinföras.
              Det är en tragedi att ofta gamla människor lämnas helt ensamma
              i ett land långt borta från de släktingar som får möjligheten
              att stanna i Sverige. Det finns också möjligheter att göra någonting
              åt detta. Det finns en reservation från fem partier gemensamt
              som det går utmärkt för den i kammaren som så önskar att ansluta
              sig till.
            </seg>
            <seg n="0b80a5b1">
              Vi motsätter oss också återkallande av tillfälliga uppehållstillstånd,
              och vi tycker att de krav man ställer på hushållsgemenskap i hemlandet
              är alltför strikta. Det är att missförstå hur människors möjligheter
              att leva ser ut i dag, och kan se ut i vissa delar av världen,
              att kräva den typ av mycket skarpa formuleringar runt hushållsgemenskap
              som görs i betänkandet.
            </seg>
            <seg n="03bc759c">
              Vi är ensamma på en punkt, nej flera, men på en ganska viktig
              punkt i det här betänkandet. Det handlar om DNA-analysen som nu
              görs frivillig för den sökande att på statens bekostnad få genomförd
              när det råder oklarheter runt identitet eller huruvida en relation
              är den påstådda. Det är enkelt att säga. Så länge det bevaras
              som frivillighet vore det väl en ganska enkel sak. Men i en i
              övrigt väldigt restriktiv flyktingpolitik där beviskraven på den
              enskilde är väldigt omfattande finns det en uppenbar risk att
              detta i praktiken blir det som moderata företrädare har företrätt,
              nämligen att man måste genomföra det. Annars riskerar ens bevismöjligheter
              att vara mycket lägre. Tobias Billström behöver nog inte vara
              så orolig för att hans politik inte får genomslag. Det är snarare
              en stor risk att den får det redan med det förslag som alla andra
              partier utom Vänsterpartiet står bakom. Därför är detta också
              en angelägen invändning för oss. Vi kommer att hålla er vid era
              ord under den kommande tiden och se efter om det inte riskerar
              att bli precis på det sätt vi är oroliga för.
            </seg>
            <seg n="dd1e636e">
              Det finns också några punkter som är gemensamma i de två betänkanden
              vi nu diskuterar. Vi tycker att det är rimligt att säkerhetsärenden
              ska kunna överklagas till domstol. Vi tycker att man ska ha någon
              form av sanktionsmöjligheter när man överträder tidsgränser. Vi
              har reservationer på dessa punkter. Vi avvisar, liksom en majoritet
              i båda betänkandena faktiskt gör, de krav som finns från borgerliga
              partier på försörjning för att en anhörig ska få komma till Sverige.
              Det är lite märkligt att rätten att återförenas ska vara beroende
              av om en person som redan bor i Sverige kan försörja en och åta
              sig det försörjningsansvaret eller inte. Det borde vara en annan
              utgångspunkt, nämligen utgångspunkten att man har rätt att återförenas
              med sina nära och kära, som det brukar heta. Därför är det viktigt
              att vi nu med tyngd avslår förslagen om försörjningskrav.
            </seg>
            <seg n="2e752dc1">
              Jag skiftar till SfU9, nästa betänkande. Vi har också där en
              reservation som vi vill yrka bifall till. Också där står vi bakom
              samtliga men yrkar bifall till reservation 4. Vi ser helt enkelt
              ingen anledning till att EES-medborgares familjemedlemmar om de
              inte själva är EES-medborgare i fortsättningen ska behöva pass
              och inte ID-kort när de reser in i landet. Vi förstår inte riktigt
              vad den diskriminering som man här bygger in i systemet egentligen
              syftar till, i alla fall inte varför den genomförs.
            </seg>
            <seg n="7aa2d2df">
              Herr talman! Det är en intressant utveckling som sker, om än
              också förfärande. Det som från början var frågor som inom EU var
              fullständigt nationella och helt och hållet för den lagstiftande
              församlingen i respektive land att fatta beslut om börjar nu alltmer
              att bli gemensam politik. En del ser positivt på detta. En del
              ser positivt på det i princip såväl som i sak. Dit får nog regeringen
              hänföras, och Moderaterna i många avseenden också. Jag tänker
              på transportörsansvar och annat där man har ställt sig skuldra
              mot skuldra med regeringspartiet. Andra ser positivt på detta
              i princip men nästan aldrig i sak. Det är en annan märklig utgångspunkt.
              Flera borgerliga partier hör ju till den kategorin. Det är bra
              med en gemensam flyktingpolitik egentligen. Det är bara det att
              den gemensamma flyktingpolitik som nu genomförs är dålig.
            </seg>
            <seg n="fd07f408">
              Vi väljer att se det här på båda sätten. Vi ser principen, nämligen
              att de regler som vi i denna församling vill ska gälla i Sverige
              är de som ska gälla. Det är en självklar utgångspunkt, tycker
              vi. Vi anser dessutom att det finns mycket få exempel på att den
              EU-gemensamma politiken har inneburit några förbättringar för
              svenskt vidkommande. Så både i princip och i sak har vi invändningar
              mot den utveckling som nu sker.
            </seg>
            <seg n="82ea1328">
              Herr talman! Jag inledde med att säga att det är viktiga frågor,
              och det är det. Det gör också att vi kommer att få återkomma till
              dem flera gånger igen. Det är synd att man inte på några viktiga
              punkter kunde ta några steg till. Det hade inte varit så svårt
              att göra lagändringen för misshandlade kvinnor nu. Det hade inte
              heller varit så svårt att se till att den mamma eller pappa som
              finns långt borta i ett annat land skulle kunna få återförenas
              med barnen genom ett återinförande av sistalänken-bestämmelsen.
              Men man ska samtidigt se de positiva delarna. De välkomnar vi.
            </seg>
          </u>
          <note type="speaker" n="d7122fc6">
            Anf. 62 BIRGITTA CARLSSON (c):
          </note>
          <note n="0b7c9686">
            Herr talman! Jag börjar mitt anförande med att yrka bifall till
            reservation nr 6 i socialförsäkringsutskottets betänkande nr 8
            och till reservation nr 3 i betänkande nr 9.
          </note>
          <u who="birgitta_carlsson_996489" xml:id="i-8635c165a97d3239-0" n="cf25ed71" prev="i-6b0d0763a2d97d6e-0">
            <seg n="23cd1738">
              Under min tid i socialförsäkringsutskottet har jag nog aldrig
              haft så många debatter som har berört just migrations- och integrationsområdet
              som det här riksdagsåret. Det är ett viktigt område som berör
              och ibland också upprör en del människor. Nu är det flera talare
              före mig som har beskrivit vad som finns i betänkandet och en
              hel del annat, så därför väljer jag att vara ganska kort i det
              här anförandet.
            </seg>
            <seg n="44310ad9">
              När det gäller de olika reservationer som vi finns med på står
              jag givetvis bakom dem men yrkar för tids vinnande bifall bara
              till de två som jag har nämnt.
            </seg>
            <seg n="206a40d8">
              Det är viktigt att de personer som kommer till Sverige och som
              har en ambition att bosätta sig här också har en bred kunskap
              om vad som gäller i vårt land, de lagar och förordningar som finns,
              de rättigheter och skyldigheter man har. Det är viktigt att de
              ganska snabbt när de kommer hit får den kunskapen med sig, att
              de får den introduktion som gör att de vet vad som gäller när
              de finns här hos oss.
            </seg>
            <seg n="53cc12bc">
              En annan fråga som nästan alla har berört före mig här är familjeåterförening.
              Vi känner till familjer som har splittrats för att den ena föräldern
              har varit tvingad att ge sig iväg på grund av politisk åsikt eller
              annat. I många fall är det mamman och flera barn som finns kvar
              i hemlandet. De får då problem på många olika sätt. Det är viktigt
              i alla de ärenden där det finns familjer med barn att hanteringen
              sker snabbt så att de inte behöver vänta så länge som de får göra
              i dag. Vi har beskrivit det i motioner från Centerpartiets sida,
              och vi väntar också på förslag från regeringen när det gäller
              anhöriginvandring att det ska ske bättre och snabbare än det gör
              i dag.
            </seg>
            <seg n="e368ead2">
              Det krävs att man har en hushållsgemenskap eller ett särskilt
              beroendeförhållande för att uppehållstillstånd ska kunna beviljas.
              Kravet på hushållsgemenskap innebär att man ska ha bott i samma
              hushåll i hemlandet i nära förestående tid innan personen som
              finns i Sverige lämnat landet. Även kravet på särskilt beroendeförhållande
              måste ha uppfyllts redan i hemlandet. Det tycker vi är fel. Vi
              anser att det är en alldeles för stor begränsning. Det är ju så
              många andra olika parametrar man behöver väga in. Jag har träffat
              olika personer som har berättat om hur de syskon som fanns kvar
              i hemlandet och tog hand om föräldrarna inte finns i livet längre:
              Jag är den enda som finns kvar. Min mamma och min pappa måste
              få komma hit. Många gånger är det ju bara en förälder, och den
              har det då väldigt svårt att klara sig i landet. Där är det viktigt
              att vi får ett förslag från regeringen som bygger på de förslag
              som finns från Anhörigkommittén.
            </seg>
            <seg n="4415a378">
              Sven Brus har tidigare berättat om när de här förslagen lades
              fram. Vi var många partier som stod bakom dem. Det finns reservationer
              där man ställer försörjningskrav, och jag var med på det förslaget
              i Anhörigkommittén där vi skulle ställa ett visst krav på försörjningen,
              att man svarar för ekonomin när man får hit sina anhöriga. Jag
              är inte med på någon reservation när det gäller det, men vi har
              som parti sagt att vi ansåg det som rimligt att det skulle kunna
              gälla i två år.
            </seg>
            <seg n="2c386505">
              Nästa reservation handlar om återinförande av sista länken. Åtskilliga
              personer har hört av sig också till mig, faktiskt kvinnor som
              ringt och berättat om sina nära anhöriga som är ensamma kvar i
              sina hemländer. De behöver hjälp från någon anhörig, och det finns
              ingen kvar. Det är bara jag som kan hjälpa, säger man, och jag
              finns här och har svenskt uppehållstillstånd. Måtte detta förslag
              komma, och komma ganska snart!
            </seg>
            <seg n="3dab439f">
              Vi har också en reservation som handlar om de personer som kommer
              hit och inte har uppehållstillstånd och inte får möjlighet att
              söka här i landet, vilket vi förordar att man ska kunna göra.
              Flera andra har också nämnt detta. Många gånger har det handlat
              om män som skickats tillbaka till sina länder för att därifrån
              ansöka om uppehållstillstånd. Det kan ju ta väldigt lång tid innan
              man får sitt ärende behandlat, och då kan det finnas kvinnor med
              barn eller kvinnor som väntar barn kvar här i Sverige. Det är
              inte human flyktingpolitik eller human hantering av denna typ
              av ärenden att låta människor åka tillbaka för att söka. Det måste
              gå att ordna här i Sverige. Vi tycker att det är oerhört viktigt
              att regeringen verkligen återkommer till detta.
            </seg>
            <seg n="1f2a2f4c">
              Sedan är det verkligen glädjande, tycker jag, att vi i betänkande
              8 är helt överens när det gäller de kvinnor det är nämligen nästan
              uteslutande kvinnor som kommer hit och hanteras på ett felaktigt
              sätt och utsätts för misshandel i Sverige. Om de inte har varit
              tillräckligt lång tid i Sverige har de hittills inte fått stanna.
              Men nu är vi alla överens om detta, och det tycker jag känns väldigt
              glädjande. Här står att regeringen ska återkomma med förslag till
              lagändring. Jag kan hålla med Kalle Larsson: Det hade inte varit
              fel om vi hade kunnat komma så långt i det här betänkandet. Men
              detta är ett steg i rätt riktning, och det står vi helt bakom.
            </seg>
          </u>
          <note type="speaker" n="2c545ce8">
            Anf. 63 MONA JÖNSSON (mp):
          </note>
          <u who="mona_jonsson_19b8be" xml:id="i-e705151078468ab0-0" n="b7589f76">
            <seg n="844de6f2">
              Herr talman! Nu är det återigen dags att införliva ett par EG-direktiv
              i svensk lag. Det första betänkandet gäller genomförandet av EG-direktivet
              om rätt till familjeåterförening samt vissa frågor om handläggning
              och DNA-analys vid familjeåterförening. Här anser vi i Miljöpartiet
              att direktivet strider mot de principer som fastslogs vid Europeiska
              rådets möte i Tammerfors 1999, det vill säga att de så kallade
              tredjelandsmedborgarnas rättigheter ska göras så lika EU-medborgarnas
              rättigheter som möjligt.
            </seg>
            <seg n="3421dc15">
              I utlänningslagen står: Med barn avses en person som är under
              18 år. Vi anser att ett barn som inte bor i Sverige har rätt att
              återförenas med sina föräldrar. Fortfarande förekommer det att
              man nekas rätten att återförenas med sina föräldrar om man hunnit
              fylla 18 år under tiden en ansökan prövas, trots att ansökan lämnats
              in innan personen fyllt 18 år. Förhållandet har kritiserats av
              Justitiekanslern, och vi anser att regeringen bör återkomma till
              riksdagen med förslag som innebär att åldern vid ansökan ska vara
              avgörande för barnets rätt att få stanna i Sverige.
            </seg>
            <seg n="080c553d">
              Vi anser också att den så kallade sistalänken-bestämmelsen ska
              återinföras, detta på grund av att den nuvarande politiken leder
              till familjesplittring. År 1996 gjordes en förändring av anhörigbegreppet
              som innebar en inskränkning jämfört med tidigare bestämmelser.
              Möjligheten för gamla föräldrar att återförenas med barn i Sverige
              togs då bort. Vi i Miljöpartiet vill inte ha en migrationspolitik
              som splittrar familjer. Vi vill också se vidgade regler för familjeåterförening
              vad gäller äldre syskon som trätt i föräldrars ställe. Det kan
              vara just detta syskon som är tryggheten för ett barn, och därför
              bör man kunna återförenas.
            </seg>
            <seg n="13e25410">
              I propositionen föreslås att det införs en möjlighet att återkalla
              ett tidsbegränsat uppehållstillstånd för en person som tänkt gifta
              sig eller inleda ett samboförhållande. Detta är en försämring
              jämfört med i dag och kan leda till att personer inte vågar berätta
              om missförhållanden av rädsla för att tillståndet ska återkallas.
            </seg>
            <seg n="38b91c72">
              Miljöpartiet ser positivt på att det nu ska göras en översyn
              av tillämpningen av den bestämmelse som kan ge rätt till fortsatt
              uppehållstillstånd för de kvinnor som misshandlats eller kränkts
              i förhållanden med svenska män. Kvinnor har hittills riskerat
              att utvisas under de två år som är prövotid.
            </seg>
            <seg n="cc9fe78e">
              Herr talman! Det är viktigt att hålla på principen att uppehållstillstånd
              ska ha sökts före inresan till Sverige, men det måste finnas en
              möjlighet att i vissa fall frångå dessa regler. Det kan handla
              om en person som har stark anknytning till en person bosatt här.
              Vi i Miljöpartiet anser att det är nödvändigt att regeringen lägger
              fram förslag som tydliggör att undantag från huvudregeln ska kunna
              göras när en utlänning har barn i Sverige eller om kvinnan i ett
              förhållande väntar barn.
            </seg>
            <seg n="7f7197e6">
              Det andra betänkandet handlar om genomförande av EG-direktiven
              om unionsmedborgares rörlighet inom EU och om varaktigt bosatta
              tredjelandsmedborgares ställning. Miljöpartiet anser att EES-medborgares
              familjemedlemmar som själva inte är EES-medborgare även i fortsättningen
              bör kunna använda identitetskort i stället för pass vid inresa.
              Att kräva pass av dessa personer skulle ytterligare förstärka
              tredjelandsmedborgarnas känslor av utanförskap och diskriminering.
              Reglerna om folkbokföring bör vara fullt tillräckliga.
            </seg>
            <seg n="6f535e2f">
              Jag stöder givetvis alla de reservationer som Miljöpartiet står
              bakom, men för tids vinnande yrkar jag bifall endast till reservation
              5 under punkt 4 i SfU8.
            </seg>
          </u>
          <note type="speaker" n="ba3a89b0">
            Anf. 64 GÖTE WAHLSTRÖM (s):
          </note>
          <u who="gote_wahlstrom_662c3b" xml:id="i-9bd0b3182c7089c3-0" n="3864530a" next="i-20fbe9cd47ad0f4e-0">
            <seg n="c35a6da9">
              Herr talman! De två betänkanden som vi nu behandlar rör EG-direktiv
              och implementeringen av dessa i svensk lagstiftning. SfU8 behandlar,
              precis som Kalle Larsson tidigare redogjorde för, rätten till
              familjeåterförening samt vissa frågor om handläggning och DNA-analys
              vid familjeåterförening. SfU9 behandlar unionsmedborgares rörlighet
              inom EU och varaktigt bosatta tredjelandsmedborgares ställning.
              Det är långa rubriker men också viktiga frågor.
            </seg>
            <seg n="5979cd52">
              Jag kan inledningsvis konstatera att svensk lagstiftning redan
              i dag stämmer väl in med de direktiv som föreligger. Jag vill
              därför yrka bifall till utskottets förslag i båda betänkandena
              och avslag på samtliga reservationer.
            </seg>
            <seg n="9dcad420">
              I en alltmer global värld med stor rörlighet över gränser är
              det av stor vikt att familjer kan hålla samman i så stor utsträckning
              som möjligt. Den uppsplittring som sker då folk tvingas lämna
              sina länder för skydd i annat land eller då man av andra skäl
              kan komma att hamna i ett land innebär en svår situation för de
              berörda. Det kan handla om EU-medborgare eller om personer från
              tredje land. Frågan har ofta lyfts upp i den svenska debatten
              och politiken men också i EU-debatten. De betänkanden vi i dag
              behandlar är därför ett välkommet inslag i att öka möjligheten
              till rörlighet över nationsgränserna.
            </seg>
            <seg n="b7c22cc7">
              I Sverige har en rad utredningar behandlat frågor kopplade till
              dessa båda betänkanden. Beredning sker nu på olika nivåer inom
              Regeringskansliet.
            </seg>
            <seg n="d197eac6">
              Inom EU antogs under hösten 2003 ett direktiv som utmynnar i
              den proposition som behandlas i betänkandet SfU8. Jag kan efter
              beredningen av betänkandet konstatera att svensk lagstiftning
              redan ligger väl i linje med EG-direktivet och på flera områden
              går längre än de föreslagna miniminivåerna. Trots de reservationer
              från olika partier som finns kan jag också konstatera att det
              tycks finnas en bred majoritet för betänkandena.
            </seg>
            <seg n="9d7dcab6">
              Herr talman! Jag vill ändå belysa några av de reservationer som
              föreligger.
            </seg>
            <seg n="b626f576">
              Ett direktivs framarbetande bygger på en process mellan medlemsstaterna
              och är härigenom ofta en kompromiss utifrån de olika medlemsländernas
              syn på situationen. Att föreslå omförhandling i denna typ av ärenden
              kan därför innebära en lång och fördröjande process men också
              att utfallet kan bli mindre fördelaktigt än dagens förslag. Jag
              ser därför inte omförhandling av direktivet som någon offensiv
              handling i detta komplicerade ärende.
            </seg>
            <seg n="547a9a87">
              För många som kommer till Sverige är frågetecknen många rörande
              en rad områden i det nya samhället och det nya landet. Inom såväl
              Migrations- som Integrationsverket bör därför informationsinsatser
              göras för att förtydliga och tydliggöra på dessa områden. Det
              sker i dag, men kan säkert ske på olika sätt och det kan förbättras
              och utvecklas. Det civila samhället har också en stor möjlighet
              att finnas till hands som stöd. Någon formell introduktionsutbildning
              kan därför inte anses nödvändig.
            </seg>
            <seg n="d842597d">
              Gruppen som kan omfattas av begreppet familjen har varit föremål
              för utredningar, som tidigare har påpekats. Utskottet har i tidigare
              betänkanden hänvisat till den beredning av Anhörigkommittén som
              sker inom Regeringskansliet, och vi kan konstatera att denna beredning
              fortfarande pågår. Det finns därför skäl att invänta beredningen
              och eventuella förslag före ställningstagande i enlighet med några
              av reservationerna.
            </seg>
            <seg n="ef1bb9c4">
              Frågan om försörjningskrav lyfts fram i två reservationer. Jag
              kan instämma i de skrivningar som påtalar värdet av att man som
              individ känner sig stärkt av att ha arbete och försörjning och
              härigenom kunna försörja sig själv och de närmaste. Frågan har
              noggrant belysts i slutbetänkandet Anhörigåterförening , SOU 2005:103.
              Såväl för- som nackdelar lyfts fram i utredningen. Utredaren har
              dock landat i att försörjningskrav enligt reservationsförslaget
              ej ligger i linje med svenska traditioner inom området. De berörda
              personerna och redan utsatta grupper skulle drabbas hårt av försörjningskrav,
              enligt utredaren. Utskottsmajoriteten finner därför inte skäl
              att nu lägga fram förslag om försörjningskrav.
            </seg>
            <seg n="503726e0">
              I direktivet och betänkandet föreslås nu en uppmjukning av hanteringen
              vid familjeåterförening vad gäller makar och samboförhållanden.
              Utskottet välkomnar förslaget men pekar också på att detta kan
              innebära vissa problem i form av tidigare kända förhållanden vad
              gäller våld och kränkningar, ett förhållande som oftast, precis
              som tidigare har berörts, rör kvinnor och barn. Utskottet konstaterar
              att detta förhållande måste hanteras inom ramen för annan lagstiftning
              men anser att det likväl finns skäl att närmare följa utvecklingen
              och studera om skyddet uppnår godtagbar nivå. Om inte så är fallet
              förutsätter utskottet att regeringen återkommer till riksdagen
              med förslag.
            </seg>
            <seg n="38441be7">
              Herr talman! I reservation 16 föreslås att uppehållstillstånd
              ska kunna sökas inifrån landet. Utskottet vidhåller sitt tidigare
              ställningstagande att ansökan ska göras från hemlandet och att
              det ankommer på den tillämpande myndigheten att inom ramen för
              gällande praxis göra de individuella prövningar som behöver göras.
            </seg>
            <seg n="8810707d">
              I fråga om DNA-analys för att underlätta familjeåterförening
              finns reservationer som vill utöka respektive begränsa möjligheten
              till utnyttjande av analysmetoden. Utskottet ser värdet i att
              på frivillig basis kunna utnyttja DNA-analys. Jag vill därför
              avstyrka reservationerna 19 och 20.
            </seg>
            <seg n="ee5ffb18">
              I betänkandet SfU9 om unionsmedborgares rörlighet inom EU och
              om varaktigt bosatta tredjelandsmedborgares ställning ges en bild
              av den ökade rörligheten i Europa och världen. För att möta det
              så kallade rörlighetsdirektivet föreslås några nya begrepp i lagstiftningen.
              Uppehållsrätt och varaktigt bosatt är begrepp som ska användas
              när det gäller de grupper som betänkandet behandlar.
            </seg>
            <seg n="28576a21">
              I betänkandet föreslås även några justeringar i lagförslagen
              av mer redaktionellt slag, liksom att ändring i en av paragraferna
              görs samlat i betänkandet SfU8. Utskottet ser inga problem i de
              föreslagna förändringarna, varför jag yrkar bifall till förslagen
              i betänkandet.
            </seg>
          </u>
          <note n="79882991">
            Herr talman! Till betänkandet fogas 6 reservationer. Vad gäller
            förslag om försörjningskrav har jag i anslutning till SfU8 belyst
            grunderna för utskottets avstyrkan av förslaget.
          </note>
          <u who="gote_wahlstrom_662c3b" xml:id="i-20fbe9cd47ad0f4e-0" n="3864530a" prev="i-9bd0b3182c7089c3-0">
            <seg n="496bae77">
              Utskottet har vid tidigare behandling av yrkanden om fri rörlighet
              för EU-medborgare och registrerad partners rätt att flytta med
              som make beklagat att det inom unionen inte generellt accepteras
              att registrerad partner likställs med make. Utskottet uttalar
              därför att rörlighet ska bygga på likabehandling med avseende
              på sexuell läggning och förutsätter att Sverige även fortsättningsvis
              verkar för att regelverk inom unionen fullt ut görs icke-diskriminerande.
            </seg>
            <seg n="7d857a74">
              I direktivet tas frågan om tidsåtgång för prövning i ärenden
              upp. I reservation 5 föreslås en sanktionsmöjlighet mot myndigheter
              om prövningstiden skulle överskrida sex månader. Utskottet ser
              inte behov av denna sanktionsmöjlighet då Migrationsverket bland
              annat står under tillsyn av såväl JO som JK.
            </seg>
            <seg n="b54ec4ce">
              I frågan om rättslig prövning av säkerhetsärenden, som tas upp
              i reservation 6, vill jag hänvisa till det ställningstagande som
              gjorts här i kammaren i samband med behandlingen av betänkandet
              om den nya utlänningslagen.
            </seg>
            <seg n="4f6417e9">
              Sammantaget, herr talman, konstaterar jag att de två betänkanden
              om EG-direktiv som vi nu behandlar i stor utsträckning har sin
              grund i den lagstiftning som vi redan har i Sverige. En viss utvidgning
              föreslås, och jag ser inga problem utan yrkar bifall till förslagen
              i båda betänkandena och avslag, som sagt var, på alla reservationer.
            </seg>
          </u>
          <note type="speaker" n="6d3cc17d">
            Anf. 65 KALLE LARSSON (v) replik:
          </note>
          <u who="kalle_larsson_517fba" xml:id="i-43f1e5085aa4bf7b-0" n="164d6a1d">
            <seg n="02e422bd">
              Herr talman! Göte Wahlström sade i sitt anförande, om jag nu
              citerar rätt, att i en globaliserad värld är det av stor vikt
              att familjer kan hållas samman i så stor utsträckning som möjligt.
              Det är ju riktigt. Det är vi överens om i ord.
            </seg>
            <seg n="f2b06918">
              Samtidigt vill jag av den anledningen ställa en fråga när det
              gäller sistalänken-bestämmelsen. Jag läser innantill i betänkandet,
              och jag har hört argumenten tidigare. Det kommer en proposition,
              sägs det. Men, när då? När tycker Göte Wahlström att det är hög
              tid att regeringen kommer fram med ett förslag om förändring utifrån
              Anhörigkommitténs förslag? De presenterade trots allt sitt betänkande
              2002. Det finns ingen självklar tidsgräns som måste passeras innan
              regeringen måste lägga fram förslag.
            </seg>
            <seg n="19188546">
              Man måste inte lägga fram förslag som kommittéer kommer fram
              till alls. Men här verkar vi ju vara överens om att det är av
              stor vikt att familjer kan hållas samman i så stor utsträckning
              som möjligt. Och jag tror också att en ensam kvarvarande mamma
              eller pappa i ett land långt borta kan sägas tillhöra en familj
              i både Göte Wahlströms och min värld.
            </seg>
            <seg n="124c4729">
              Det är den första frågan. När tycker Göte Wahlström att det är
              dags att denna proposition föreläggs riksdagen?
            </seg>
            <seg n="68eb4173">
              Den andra handlar om DNA-analysen. Jag läser att det är frivillighet
              som ska gälla. Men jag undrar om Göte Wahlström kan ge oss ett
              tydliggörande i dag. Vilka garantier kan Göte Wahlström lämna
              för att det inte i praktiken kommer att innebära att man får sämre
              möjligheter att återförenas i Sverige om man inte genomför en
              DNA-analys när det är oklarheter om vem som tillhör vilken familj?
              Vilka garantier finns det för att det som nu är frivillighet inte
              i praktiken blir ett tvång?
            </seg>
          </u>
          <note type="speaker" n="1e922215">
            Anf. 66 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-17b5840abe240eba-0" n="3864530a">
            <seg n="cb3782b5">
              Herr talman! Kalle Larsson och jag, liksom jag upplever hela
              denna kammare, är överens om det positiva i att kunna hålla samman
              familjer i de situationer som beskrevs av Kalle Larsson. Men vi
              har kanske inte samma uppfattning när det gäller problematiken
              och de olika synsätt som finns när det gäller att kunna genomföra
              detta på ett rimligt sätt. Jag tror därför att det är viktigt
              att vi för tilltron till helheten i politiken när det gäller att
              kunna exempelvis klara integrationsfrågorna också ser till värdet
              av att vi har kvar en reglerad invandring som också bygger på
              att vi ska kunna hitta formerna för familjeåterförening.
            </seg>
            <seg n="d5360052">
              Kalle Larsson och jag tycks alltså vara helt överens om det här
              när det gäller den delen. Men i den praktiska politiken är det
              också viktigt att man håller fokus på den andra delen av politikområdet.
              För min del tycker jag att det är viktiga frågor.
            </seg>
            <seg n="846b07e6">
              När är det då dags för propositionen på det här området? Jag
              är säker på att detta nogsamt bearbetas i Regeringskansliet. Men
              där överväger man också de olika komponenter som behöver utredas
              när man ska komma med ett så brett förslag som det här handlar
              om. Därför har jag naturligtvis förhoppningen att det ska ske
              snarast. Men den exakta tidpunkten har inte jag möjlighet att
              här delge Kalle Larsson.
            </seg>
            <seg n="95fb6507">
              När det gäller frivilligheten för DNA-analyserna utgår jag naturligtvis
              från att det ska lösas. Jag tror inte att vare sig Kalle Larsson
              eller jag kan garantera det ena eller det andra förhållandet.
              Det kommer att lösas på ett traditionellt och bra sätt för de
              berördas räkning.
            </seg>
          </u>
          <note type="speaker" n="16648ca1">
            Anf. 67 KALLE LARSSON (v) replik:
          </note>
          <u who="kalle_larsson_517fba" xml:id="i-43f1e5085aa4bf7b-1" n="164d6a1d">
            <seg n="12d22d76">
              Herr talman! Min fråga avsåg inte att ifrågasätta den reglerade
              invandringen. Min fråga gällde inte integrationsproblem. Min fråga
              gällde när en ensam kvarvarande mamma i ett land långt borta ska
              få möjlighet att återförenas med sin familj i Sverige. Vi verkar
              vara överens om att det handlar om det.
            </seg>
            <seg n="e5ff9535">
              De har fått vänta länge. Betänkandet med förslaget om att återinföra
              den så kallade sistalänken-bestämmelsen kom, som jag nämnde i
              min första replik, 2002. Man behöver säkert göra noggranna avväganden
              inom Regeringskansliet. Det behöver man alltid göra när man lägger
              fram viktiga förslag så att det inte finns brister i dem, och
              så vidare. Jag får väl så småningom ställa frågan till migrationsministern
              om hon har ett bättre besked att ge om när denna lagändring kommer.
            </seg>
            <seg n="9d3abe4c">
              Vi har stora uppgifter framför oss när det gäller integration,
              men jag tror inte att det ska påverka möjligheten för familjer
              att återförenas i Sverige. Det är möjligt att göra båda dessa
              saker samtidigt.
            </seg>
            <seg n="2bca31cf">
              Göte Wahlström säger att ingen av oss kan garantera någonting
              när det gäller DNA-analys. Man får utgå från att det blir så som
              det står i betänkandet om man ska sammanfatta hans svar. Problemet
              för Göte Wahlström är att jag säger Vänsterpartiet säger att eftersom
              vi inte kan garantera att det inte i praktiken blir en press eller
              ett tvång på DNA-analys, menar vi att det inte ska genomföras.
              Där finns det en viss logik. Men när Göte Wahlström säger att
              han inte kan garantera att det inte blir en press eller ett tvång,
              men ändå vill införa detta, öppnar han för att det också ska bli
              framtidens melodi. Logiken i mitt fall är rimlig. Vi säger därför
              nej till DNA-analys. Men hur är det med logiken för Göte Wahlström?
              Vill du genomföra ett förslag i dag som du inte kan ge några garantier
              för hur det kommer att slå i praktiken?
            </seg>
          </u>
          <note type="speaker" n="36df8d3e">
            Anf. 68 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-17b5840abe240eba-1" n="3864530a">
            <seg n="18a48e89">
              Herr talman! Utgångspunkten för hantering och behandling av just
              DNA-prover i det här sammanhanget framgår klart i betänkandet.
              Det är inte fråga om tvångsmässig verksamhet utan ska vara på
              frivillig basis. Det borde Kalle Larsson ha läst på, och han borde
              också utgått från att det förhållningssätt som Sveriges riksdag
              markerar är det som ska genomföras i verksamheten.
            </seg>
            <seg n="1a3b19f0">
              Jag sätter Kalle Larssons anförande i samband med de repliker
              Kalle Larsson har haft mot mig. I det anförande som Kalle Larsson
              hade uppmålade han en oro för att vi i allt större utsträckning
              ska ha EU-gemensamma synsätt på en rad viktiga områden inom politikområdet.
              Jag förutsätter att Kalle Larsson i sin ingång i det synsättet
              har uppfattningen att Sverige ligger i spetsen när det gäller
              flyktingpolitik. I annat fall skulle inte Kalle Larsson ha den
              rädsla som han uttrycker i debatten för EU-gemensamma ståndpunkter.
              Det är naturligtvis glädjande att Kalle Larsson i sitt anförande
              utmålade Sverige som ledande på området. Jag utgår också från
              att Kalle Larsson i den fortsatta retoriken i debatten också kan
              värdera det svenska förhållningssättet gentemot EU-perspektivet
              och se Sverige som det föredöme som vi i internationella sammanhang
              anses vara.
            </seg>
          </u>
          <note type="speaker" n="ef2cf3da">
            Anf. 69 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-cb7c9908c9a7c1c7-2" n="cafb993c">
            <seg n="559c9759">
              Herr talman! Vi har under flera år fokuserat våra ansträngningar
              på att förändra och förbättra flyktingpolitiken. Det har också
              varit nödvändigt. Det har funnits brister som vi har varit tvungna
              att åtgärda.
            </seg>
            <seg n="26bd3443">
              Vad vi nu diskuterar är inte flyktingpolitik utan migration.
              Vi ser i världen i dag, glädjande nog, att antalet flyktingar
              minskar medan däremot migrationen människor som flyttar av andra
              skäl ökar för varje dag som går. Det handlar om människor som
              flyttar från sitt hemland till ett annat land därför att de vill
              arbeta, studera eller bilda familj någon annanstans än i hemlandet.
              Migrationen är naturligtvis en del av globaliseringen, den globaliserade
              värld vi lever i. Vissa människor har uttryckt det som att migrationen
              är globaliseringens ansikte. Migranterna, människor som flyttar
              från ett land till ett annat, personifierar det som är svårt att
              förklara vad det är men som handlar om just globaliseringen. Det
              finns naturligtvis en enorm utvecklingspotential i detta både
              för enskilda människor som flyttar från ett land till ett annat
              men också för länder som människor lämnar och också länder som
              människor kommer till.
            </seg>
            <seg n="2e6e0d9c">
              I dag påverkas i stort sett alla länder i världen på ett eller
              annat sätt av den ökade migrationen. De flesta människor som i
              dag invandrar till Sverige gör det av andra skäl än att de är
              förföljda. I en globaliserad värld där människors rörlighet ökar
              för varje dag måste reglerna vara enkla och det måste finnas en
              snabb handläggning. Människor måste ha rätt att förenas med varandra.
              Samtidigt ska vi naturligtvis också se till att det finns skydd
              inbyggda i detta, framför allt skydd för barn. Det är det som
              betänkandet om familjeåterförening handlar om. Det handlar om
              människors vilja att förenas med sina nära och kära.
            </seg>
            <seg n="b829995c">
              Tillsammans med andra EU-länder slår vi nu fast att en person
              som är bosatt i Sverige har rätt att återförenas med sin make,
              maka, sambo, partner och sina barn. Vi gör det enklare genom att
              vi tar bort det som man kallar seriositetsprövning för make, maka
              och sambo som vill återförenas. Är man gift så är man. Då har
              man rätt att återförenas eller komma till sin make eller sambo.
              Men vi accepterar inte barnäktenskap. Vi accepterar inte skenäktenskap
              eller tvångsäktenskap. Det är också tydligt i lagstiftningen.
            </seg>
            <seg n="ca75d0d4">
              Även när det handlar om människor som inte är gifta men som avser
              att gifta sig, som vill gifta sig eller flytta ihop med någon
              som bor här, förenklar vi handläggningen så att väntetiderna kortas
              ned. Vi har hittills haft en ordning där båda parter i ett nytt
              förhållande ska intervjuas, både den som bor i Sverige och den
              som finns i ett annat land. Sådana intervjuer har skett även när
              det har varit uppenbart att det har handlat om ett seriöst förhållande
              och att ingen heller riskerar att råka illa ut. Resultatet av
              det känner vi alla till. Det har i vissa fall lett till extremt
              långa handläggningstider. Det handlar om människor som ibland
              har fått vänta ett år, kanske ännu längre, på att få komma hit
              och bilda familj. Det kommer det nu att bli ändring på.
            </seg>
            <seg n="26e1a036">
              Samtidigt måste vi se till att människor inte utnyttjas, vilket
              många har tagit upp i sina inlägg. Det handlar framför allt om
              kvinnor som kan råka illa ut i dessa helt nya förhållanden där
              parterna kanske inte har levt tillsammans. De känner kanske inte
              varandra så väl. I förslaget ingår också att i den registerkontroll
              av misstanke- och belastningsregister som görs av den person som
              bor här i Sverige ska också ingå kontroll av barnpornografibrott.
              Dessutom ska det vara möjligt att utöka kontrollen till att omfatta
              flera personer.
            </seg>
            <seg n="67e7d5fb">
              Herr talman! När det gäller återförening med barn känner vi alla
              tyvärr till att det finns barn som har kommit till Sverige tillsammans
              med vuxna som har påstått sig vara barnets föräldrar men som inte
              har varit det. En del av dessa barn har farit illa. Det finns
              exempel på barn som har utnyttjats, misshandlats eller utsatts
              för olika typer av övergrepp. Det har hänt att barnen har övergivits
              av de vuxna. Socialtjänsten har fått ta hand om övergivna barn.
            </seg>
            <seg n="257a29dd">
              Det har också hänt att barn som har vuxit upp i Sverige och är
              svenska medborgare har skickats tillbaka till det ursprungliga
              hemlandet. Det är ett hemland som de knappt känner, ett hemland
              där de kanske inte kan göra sig förstådda och där de kanske inte
              heller hittar sina riktiga föräldrar eller sin släkt.
            </seg>
            <seg n="b8b3972d">
              Att detta har kunnat ske beror på att Migrationsverket inte har
              kunnat få fram tillräckligt bra dokumentation som styrker släktskap.
              Nu kommer alltså Migrationsverket att kunna erbjuda jag betonar
              erbjuda DNA-test i sådana fall där det inte finns tillförlitliga
              handlingar.
            </seg>
            <seg n="ce497d8a">
              På så vis menar jag att vi stärker skyddet för barnen. Vi minskar
              risken för att barn utnyttjas, och vi minskar risken för att barn
              utsätts för övergrepp samtidigt som vi gör familjeåterföreningen
              enklare. I vissa länder är det svårt att styrka släktskap. Man
              kanske har en väldigt bristfällig folkbokföring. Man har bristfälliga
              födelseattester, om de över huvud taget finns. I sådana situationer
              kan ett DNA-test skynda på handläggningen.
            </seg>
            <seg n="981c16d3">
              Möjligheten till DNA-test finns redan i dag i de flesta EU-länder.
              De erfarenheter som man har från till exempel Norge och Finland
              visar att man i de allra flesta fall har kunnat styrka släktskap
              med hjälp av DNA. Men det har också visat sig att ett ganska stort
              antal har dragit tillbaka sina ansökningar eller inte dykt upp
              vid provtagningen.
            </seg>
            <seg n="0141b74c">
              Jag menar att det här är förändringar där vi tar ett väldigt
              viktigt steg för att stärka skyddet för barn i familjeåterföreningsärenden.
            </seg>
            <seg n="97f26d99">
              Herr talman! Sammanfattningsvis innebär det här förslaget alltså
              att vi stärker rättigheterna för människor som vill förenas med
              någon som bor i det här landet eller i något annat EU-land. Vi
              förenklar reglerna och kan därigenom korta handläggningstiderna.
              Handläggningstiderna har varit väldigt betungande för dem som
              har velat återförenas med sin familj. Vi stärker rättssäkerheten
              och skyddet för barn och kvinnor så att vi bättre kan förebygga
              att någon utnyttjas eller utsätts för övergrepp.
            </seg>
            <seg n="dc27aeaa">
              Det andra betänkandet ska jag inte säga så mycket om. Det innebär
              ju förändringar som är i samma anda. Det handlar om att förenkla
              rörligheten. Vi lever i dag i en värld där rörlighet är mycket
              vanlig. Vi förenklar rörligheten mellan EU:s medlemsstater.
            </seg>
            <seg n="1e45997f">
              En ny status kommer att införas, varaktigt bosatta. Det ger också
              uttryck för det som redan gäller, nämligen unionsmedborgares rätt
              att vistas här.
            </seg>
          </u>
          <note type="speaker" n="575a2dc0">
            Anf. 70 SVEN BRUS (kd) replik:
          </note>
          <u who="sven_brus_b4c1bc" xml:id="i-ebe4da00eafa2476-1" n="1b3de75a">
            <seg n="37506512">
              Herr talman! Frågan ligger i luften. Anhörigbegreppet förändrades
              1996. Två år senare gjorde utskottet ett tillkännagivande där
              man tyckte att regeringen borde utvärdera lagstiftningen när det
              gäller anhöriginvandring. Man pekade särskilt på de särskilt ömmande
              fallen, alltså sistalänken-fallen.
            </seg>
            <seg n="f34fed68">
              Jag vill ta tillfället i akt och fråga statsrådet om leveranstiden
              på översynen.
            </seg>
            <seg n="a784910d">
              Det är i dag tio år sedan man gjorde inskränkningen i anhörigbegreppet
              och tog bort sistalänken-bestämmelsen. Två år senare gjorde socialförsäkringsutskottet
              sitt tillkännagivande. Det är alltså åtta år sedan. För fyra år
              sedan kom anhörigkommitténs betänkande. Där talas också om de
              särskilt ömmande omständigheterna, till exempel sistalänken-anknytningen.
            </seg>
            <seg n="f56229e1">
              I utskottets majoritetstext i dag står det att man bör avvakta
              en proposition från regeringen så snart som möjligt.
            </seg>
            <seg n="1ff9a41a">
              Jag vill fråga statsrådet: Vad är en rimlig leveranstid på förslagen?
              Det är alltså tio år sedan vi tog bort sistalänken-bestämmelsen.
              Det är åtta år sedan utskottet gjorde ett tillkännagivande. Det
              är fyra år sedan Anhörigkommittén lade sina förslag. Vad är den
              rimliga leveranstiden?
            </seg>
          </u>
          <note type="speaker" n="ab99cead">
            Anf. 71 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-3" n="cafb993c">
            <seg n="cbe6243f">
              Herr talman! Jag tror att vi alla är eniga i det som Sven Brus
              säger, nämligen vikten av att leva nära, vara nära och hålla kontakt
              med nära anhöriga. Jag talar också av egen erfarenhet. Jag har
              två barn som lever på andra sidan jordklotet. Att kunna hålla
              nära kontakt är väldigt viktigt.
            </seg>
            <seg n="9d262508">
              Vi har en utredning som har presenterat sitt betänkande. Det
              är nu ute på remiss. Regeringen kommer att bereda det. Under hösten
              kommer vi att ha en diskussion om sista länken.
            </seg>
            <seg n="8b86348f">
              Sven Brus gjorde en historieskrivning över olika betänkanden.
              Sven Brus vet ju att Anhörigkommittén jobbade parallellt med det
              direktiv som vi arbetade med inom EU. Vi sade att vi måste invänta
              det.
            </seg>
            <seg n="19995f64">
              Nu har vi tillsatt den här utredningen som har tittat på möjligheten
              att utvidga kretsen till att omfatta inte bara maka, make, barn
              när det gäller rätt till familjeåterförening utan också gamla
              mamma och äldre föräldrar.
            </seg>
            <seg n="27e16c72">
              Vi har sagt att utredningen ska titta på möjligheten att också
              införa ett försörjningsansvar kopplat till detta och titta på
              fördelar och nackdelar med ett sådant försörjningsansvar. Om utredningen
              inte tycker att vi ska ha ett försörjningsansvar måste vi också
              titta på kostnaderna för att öppna kretsen och samtidigt inte
              ha ett försörjningsansvar.
            </seg>
            <seg n="f5da8387">
              Detta är ute på remiss. Vi återkommer till den diskussionen.
            </seg>
          </u>
          <note type="speaker" n="952dcb3a">
            Anf. 72 SVEN BRUS (kd) replik:
          </note>
          <u who="sven_brus_b4c1bc" xml:id="i-ebe4da00eafa2476-2" n="1b3de75a">
            <seg n="a7cfada0">
              Herr talman! Vi är säkert väldigt överens om det goda syftet
              och inriktningen. Jag upprepar ändå min fråga. Det är nu tio år
              sedan den här förändringen gjordes. Det är åtta år sedan utskottet
              gjorde ett tillkännagivande och det är fyra år sedan Anhörigkommittén
              lade sitt förslag.
            </seg>
            <seg n="1c39aee8">
              Det pågår en beredning och statsrådet säger att det kommer ett
              förslag i höst. Vi hoppas på det. Jag upprepar min fråga: Är det
              en rimlig leveranstid? Fyra år har ändå gått sedan Anhörigkommittén
              lade fram sina förslag. Visst ska man tänka igenom den här frågan
              noga, men jag ifrågasätter att man behöver fyra år för att fundera
              över sådana här frågor som vi egentligen är ganska överens om.
            </seg>
            <seg n="c605e611">
              Vi säger i betänkandet att det finns skäl att titta närmare på
              tillämpningen av bestämmelsen som gäller skydd för utsatta kvinnor.
              Den ska ha en godtagbar nivå.
            </seg>
            <seg n="55df8779">
              Om det visar sig att översynen föranleder åtgärder vill vi att
              regeringen ska komma tillbaka med förslag till lagändringar. Vilken
              leveranstid kan man förvänta sig för den översynen?
            </seg>
          </u>
          <note type="speaker" n="653eb63b">
            Anf. 73 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-4" n="cafb993c">
            <seg n="09f7ce69">
              Herr talman! Eftersom Sven Brus i sin inledning ställde samma
              fråga blir det samma svar. Vi har en utredning som är ute på remiss.
              Vi kommer att bereda det på Regeringskansliet så snart som möjligt.
              Vi kommer att ha en diskussion om fördelarna och nackdelarna med
              försörjningsansvar, kostnaderna ställt mot detta och vikten av
              att kunna leva nära varandra. Det är en viktig diskussion. Den
              kommer att föras under hösten.
            </seg>
            <seg n="df01b0ac">
              När det gäller den andra delen ska vi göra en utvärdering av
              reglerna. Det tror jag är väldigt viktigt att göra. Den kommer
              vi att sätta i gång så snart det är möjligt. När den utvärderingen
              är klar återkommer vi till riksdagen.
            </seg>
          </u>
          <note type="speaker" n="34622d40">
            Anf. 74 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-cb591e3a597c86b7-0" n="0cc1396c">
            <seg n="55522f55">
              Herr talman! Jag tycker att man kan dra tre slutsatser av statsrådets
              föredragning här i kammaren. Regeringen ser uppenbarligen inte
              några som helst problem med att inte ställa krav i samband med
              DNA-analysen. Man tycker uppenbarligen inte att det ska få konsekvenser
              för bedömningen av trovärdigheten vid beviljandet av uppehållstillstånd
              om man tackar nej. Vi moderater har en motsatt uppfattning mot
              regeringen i det avseendet.
            </seg>
            <seg n="35b49a3d">
              Min fråga till statsrådet är om hon har bättre och tyngre argument
              än de hon presenterade nyss.
            </seg>
            <seg n="5d73924f">
              Jag undrar varför regeringen helt, och alltså inte delvis, avstår
              från att ställa några som helst försörjningskrav i samband med
              anhörigåterförening. Det tycker vi moderater är en grundläggande
              fråga för trovärdighet i både migrations- och integrationspolitiken.
              Det är också därför vi har reserverat oss. Jag vill gärna höra
              en utveckling från statsrådet på den punkten.
            </seg>
            <seg n="915d6e5c">
              Slutligen måste jag också ställa frågan: Är det verkligen en
              förbättring när det gäller frågan om beviljande av uppehållstillstånd
              för makar och sambor att tyngdpunkten nu helt förskjuts från hur
              förhållandet ser ut i Sverige till vad som har hänt i ursprungslandet?
              Det blir ju konsekvensen av den lagändring som riksdagen på regeringens
              uppmaning står i begrepp att genomföra. Är det verkligen en förbättring
              att man i dag får ett beviskrav som egentligen inte handlar om
              huruvida man lever tillsammans i Sverige utan om huruvida man
              har levt tillsammans i ursprungslandet? Det tycker i alla fall
              vi att man inte kan uppfatta som en förbättring.
            </seg>
          </u>
          <note type="speaker" n="c5d2b15f">
            Anf. 75 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-5" n="cafb993c">
            <seg n="5c17a12b">
              Herr talman! Jag anser att detta innebär förbättringar. Vi gör
              nu ändringar som innebär att vi förenklar detta. Jag tycker att
              man kan se det på följande sätt. Vad vi gör är att vi utgår från
              att människor gifter sig av egen fri vilja och att det är någonting
              positivt. Vi utgår från att om man är gift eller om man har flyttat
              ihop med någon har man tagit ett stort steg. Det är utgångspunkten.
              Samtidigt säger vi att vi inte tolererar barnäktenskap, skenäktenskap
              eller tvångsäktenskap.
            </seg>
            <seg n="82a0df56">
              Hittills har vi utrett alla, även när vi ser att det är fråga
              om två människor som vill gifta sig med varandra. Nu fokuserar
              vi våra utredningsresurser till att omfatta just de människor
              där vi kan misstänka att det kan finnas problem när det gäller
              skenäktenskap eller tvångsäktenskap och så vidare. Jag tror att
              det är ett betydligt bättre sätt att använda resurserna.
            </seg>
            <seg n="0ffd72cb">
              Men jag tror att vi är eniga i grunden om att man måste gå in
              i detta på ett positivt sätt och samtidigt se att det säkert finns
              problem, och då måste vi fokusera våra ansträngningar just där.
            </seg>
          </u>
          <note type="speaker" n="ff9e1de5">
            Anf. 76 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-cb591e3a597c86b7-1" n="0cc1396c">
            <seg n="0ab38286">
              Herr talman! Jag är inte så förvånad över att statsrådet anser
              att förslaget är bra. Det hade varit märkligt annars.
            </seg>
            <seg n="6c5879ec">
              Men jag måste säga att vi vidhåller vår motsatta uppfattning.
              Detta är inte bara fråga om en förenkling. Detta kan faktiskt
              leda till rätt så stora problem när det gäller dokumentationskravet.
            </seg>
            <seg n="5a685ed4">
              Hur ska en iransk pojke och flicka som har flytt där den ena
              parten har flytt till Sverige och där det till exempel har varit
              anklagelser om otrohet, det vill säga att de har levt tillsammans
              utan respektive släkts medgivande kunna skaffa fram dokumentation
              om detta? Hur ska man kunna klara av ett sådant beviskrav? Hade
              det inte varit mycket bättre att i stället se till vad som händer
              efter det att man har kommit till Sverige och efter det att man
              de facto har börjat leva tillsammans och då göra bedömningen huruvida
              förhållandet är seriöst eller inte? Det tycker vi i alla fall
              från moderat sida.
            </seg>
            <seg n="4435ced5">
              Sedan fick jag inget svar på de andra två frågorna om DNA-analysen
              och försörjningskravet. Men statsrådet har lite mer tid att utveckla
              dessa saker i nästa inlägg.
            </seg>
          </u>
          <note type="speaker" n="fe8f2c51">
            Anf. 77 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-6" n="cafb993c">
            <seg n="a5c3597c">
              Herr talman! Jag ska gå direkt till frågan om problem med DNA.
              Jag är inte riktigt säker på att jag förstod vad Tobias Billström
              menade med problem. Det är klart att det problem som vi i dag
              ser när det gäller familjeåterförening är att kunna styrka släktskapet.
              Vad vi gör här är att vi låter Migrationsverket erbjuda människor
              ett DNA-test så att de kan styrka sitt släktskap. Självklart kan
              man också se att DNA-test också handlar om identitetsfrågor. Men
              detta måste också vägas mot barnets rätt till sina riktiga föräldrar.
              Då menar jag att barnets rätt och skyddet för barnet måste väga
              över.
            </seg>
            <seg n="e5ebbbbb">
              Så det är klart att ingenting är enkelt. Men jag menar att DNA-test
              är oerhört viktiga i familjeåterföreningsärenden för barn.
            </seg>
          </u>
          <note type="speaker" n="371eddef">
            Anf. 78 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-e5d4722b2ff2c427-1" n="46906cbe">
            <seg n="dbce56eb">
              Herr talman! Mycket i detta betänkande är bra. Det är bra att
              den som är gift sedan tidigare i hemlandet får det lättare. Och
              det är bra att man fokuserar på att förhindra barnäktenskap och
              skenförhållanden.
            </seg>
            <seg n="365db5c0">
              Jag vill fokusera på dem som inte har varit gifta i hemlandet
              utan kommer hit genom anknytning. Det är också bra att man får
              en bättre utredning än detta brottsutdrag. Men när kvinnan det
              är oftast en kvinna väl är här är det viktigt att man undviker
              att hon råkar illa ut och blir misshandlad av sin man. Risken
              finns ofta eftersom hon blir ganska utlämnad åt mannen då hon
              kanske inte deltar i introduktion eller svenskundervisning och
              så vidare. Vi har föreslagit att man ska erbjuda någon form av
              introduktion även för dem som kommer hit genom anknytning och
              att man fokuserar mycket hårdare på det. Jag vet inte om man kan
              göra den obligatorisk. Jag skulle vilja att den blev obligatorisk
              för att kvinnan ska kunna veta vilka rättigheter och skyldigheter
              som hon har och vad hon kan göra om hon råkar illa ut.
            </seg>
            <seg n="54f8c68f">
              Har statsrådet några kommentarer till detta?
            </seg>
          </u>
          <note type="speaker" n="66fc8be8">
            Anf. 79 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-7" n="cafb993c">
            <seg n="ec3639ba">
              Herr talman! Tyvärr ser vi i vårt samhälle att det förekommer
              våld mot kvinnor. Det handlar om människor som kommer från andra
              länder, och det handlar om människor som har levt här i hela sitt
              liv. Våld mot kvinnor måste naturligtvis förebyggas, och brotten
              måste beivras. Jag tror inte att våld mot kvinnor är någonting
              som vi kan åtgärda genom migrationspolitik. Men naturligtvis ska
              migrationspolitiken också vara utformad så att man också i möjligaste
              mån kan förebygga att kvinnor råkar illa ut.
            </seg>
            <seg n="170b244a">
              Vi har en uppskjuten invandringsprövning, som det heter, det
              vill säga att man får ett uppehålltillstånd i två år. Upphör förhållandet
              innan dess får man återvända till sitt hemland. Det är ett sätt
              och ett instrument för att upprätthålla en reglerad invandring.
              Men vi har sagt att om det handlar om kvinnor som har råkat illa
              ut så luckrar vi upp den här tvåårsregeln. Det tror jag är ett
              sätt att ge kvinnor det skydd som de behöver, så att kvinnan inte
              blir totalt beroende av mannen i sådana förhållanden.
            </seg>
            <seg n="e76d0325">
              Självklart måste kvinnor få information, och det får de, om de
              förhållanden som gäller i Sverige i fråga om lagar och regler.
              Det ges information av Migrationsverket. Men framför allt när
              man kommer till Sverige får man information via kommunen och andra
              instanser i samhället.
            </seg>
          </u>
          <note type="speaker" n="2eb559a3">
            Anf. 80 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-e5d4722b2ff2c427-2" n="46906cbe">
            <seg n="b13c5ad4">
              Herr talman! Tack för svaret, migrationsministern. Det har visat
              sig att när det gäller våld mot kvinnor som just har kommit till
              Sverige har lagen inte fungerat. Och vi är överens om att vi ska
              se över den. Men jag menar att det är viktigt att man kanske utvidgar
              denna introduktion och gör den obligatorisk på något sätt så att
              kvinnorna inte hindras att gå till denna introduktion.
            </seg>
            <seg n="fb1521d9">
              Jag skulle vilja ställa en annan fråga till migrationsministern.
              Den gäller ansökan före ankomst. I dag splittras ju familjer därför
              att den ena parten måste återvända till sitt land för att söka
              uppehållstillstånd med hänvisning till anknytning.
            </seg>
            <seg n="ad604fb5">
              Men dagens handläggningstider i asylprocessen och det faktum
              att många får avslag innebär det att man hinner träffa någon här,
              gifta sig och kanske få barn. Jag och flera med mig menar då att
              det borde finnas en möjlighet att göra undantag så att man inte
              ska tvingas återvända till hemlandet om kvinnan är med barn eller
              om barn finns i förhållandet. Hur ser migrationsministern på detta?
            </seg>
          </u>
          <note type="speaker" n="8025b362">
            Anf. 81 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-8" n="cafb993c">
            <seg n="b9099ca6">
              Herr talman! Anne-Marie Ekström säger att lagen inte har fungerat.
              Så långt vill inte jag gå. Det vet vi inte riktigt än. Vad som
              nu är viktigt är att vi ska genomföra en utvärdering av reglerna.
              Den utvärderingen kommer att göras så snart som det är möjligt.
            </seg>
            <seg n="0820a5ca">
              Jag ska säga något när det gäller ansökan före ankomst. När det
              handlar om invandring till Sverige eller till andra länder ansöker
              man innan man kommer till det landet.
            </seg>
            <seg n="bb4b72db">
              Om jag ska åka och hälsa på min dotter eller min son ser jag
              till att jag har alla handlingar färdiga för visering och så vidare.
              Och vill jag flytta dit ser jag till att jag har de papper som
              krävs för att göra det. Den typen av regler har vi i Sverige,
              och det har man också i andra länder.
            </seg>
            <seg n="bac6c264">
              Som Anne-Marie Ekström säger har vi asylsökande som kommer hit
              och som träffar någon och så vidare. Då måste den personen åka
              tillbaka och söka från hemlandet. Det är huvudregeln. Men det
              finns också detta som ett svar på Anne-Marie Ekströms fråga undantag.
              Ibland är det inte rimligt att ha de kraven. Om man till exempel
              väntar barn är det inte rimligt. Då finns alltså undantag i de
              regler som vi i dag har.
            </seg>
          </u>
          <note type="speaker" n="020962f1">
            Anf. 82 KALLE LARSSON (v) replik:
          </note>
          <u who="kalle_larsson_517fba" xml:id="i-43f1e5085aa4bf7b-2" n="164d6a1d">
            <seg n="324e8883">
              Herr talman! I mitt anförande beskrev jag hur politiken på svensk
              nivå också har hanterats på EU-nivå. Poängen med det resonemanget
              handlade om att vi på flera punkter har varit tvungna att anpassa
              oss till regler som vi i alla fall från vårt håll egentligen inte
              anser har varit de bästa.
            </seg>
            <seg n="60f31df4">
              Finns det positiva exempel, och det gör det, i andra delar av
              världen kan vi mycket väl nationellt bestämma hur de reglerna
              skulle kunna användas. Både i princip och i sak är vi alltså mot
              den utveckling vi nu ser när det gäller flyktingpolitiken på EU-nivå.
            </seg>
            <seg n="a3c30f8d">
              Min replik till statsrådet gäller eftersom en tidigare fråga
              om sista länken redan berörts väntar också jag på det svar som
              så småningom kommer på den frågan DNA-analyserna. Jag tycker mig
              skönja en något bristande logik i argumentationen från statsrådet.
              Det som här sägs är ju att det finns exempel på barn som tidigare
              farit illa helt enkelt därför att de har tagits till Sverige av
              personer som inte är de biologiska föräldrarna och som därmed
              också betett sig på ett sätt mot barnen som inte är rimligt.
            </seg>
            <seg n="e649ac1e">
              Samtidigt och detta vill statsrådet särskilt betona är det fråga
              om frivillighet; en DNA-analys ska erbjudas. Jag undrar hur stor
              sannolikheten är att den som vill utnyttja ett barn godtar erbjudandet
              om en DNA-analys och därmed säger: Okej, det var visst inte mitt
              barn. Jag har inte anledning att låta detta barn få återförenas
              med mig i Sverige.
            </seg>
            <seg n="fbebc562">
              Tyder inte den argumentation som statsrådet och betänkandet faktiskt
              med ganska stor tydlighet ger uttryck för på att det handlar om
              någonting annat än om frivillighet? Annars kommer man ju inte
              åt de problem som det från statsrådet och i betänkandet sägs vara
              de man vill komma åt.
            </seg>
          </u>
          <note type="speaker" n="a8d4a647">
            Anf. 83 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-9" n="cafb993c">
            <seg n="bf8c32ed">
              Herr talman! När det gäller EU och Sverige blev jag faktiskt
              riktigt glad över Kalle Larssons anförande. Det lät ungefär som
              att ingenting gott kommer från EU, utan vi måste slå vakt om vår
              flyktingpolitik. Det måste det betyda att vi har en väldigt bra
              flyktingpolitik i Sverige åtminstone som Kalle Larsson uttrycker
              det.
            </seg>
            <seg n="1f2da996">
              Naturligtvis förhandlar vi om olika direktiv. Jag tror att Sverige,
              som har en bra flyktingpolitik och som har en bra migrationspolitik,
              fyller en otroligt viktig funktion i de förhandlingarna. När man
              pratar med varandra och när man förhandlar med varandra måste
              naturligtvis också kompromisser göras, men jag tror att det man
              måste se är helheten. Det är oerhört viktigt att vi, om vi nu
              pratar om flyktingpolitik, får en gemensam flyktingpolitik i de
              25 EU-länderna. Det är viktigt för flyktingar att se att det är
              ett helt stort område, en hel kontinent i stort sett, som har
              en gemensam flyktingpolitik och som tar ett gemensamt ansvar för
              de frågorna. Det tror jag alltså är oerhört viktigt.
            </seg>
            <seg n="a8e58a22">
              När det sedan gäller DNA vet jag inte om jag riktigt förstår
              Kalle Larsson. Om de som uppger sig vara barnets föräldrar inte
              kan styrka det är det ett problem. Så är det för väldigt många
              föräldrar som, som jag tidigare sagt, kanske inte har handlingar.
              Då erbjuder man ett test och säger: Det här är väldigt bra. Det
              här kan du använda. Då kan man väldigt snabbt styrka sitt släktskap.
            </seg>
            <seg n="656bb475">
              De som påstår sig vara barnets föräldrar får alltså det här erbjudandet
              och kan styrka hur det är. Kan man inte det påverkas naturligtvis
              bedömningarna i de här ärendena. Självklart är det den enskilde
              individen som fattar det beslutet.
            </seg>
          </u>
          <note type="speaker" n="47a6ccd6">
            Anf. 84 KALLE LARSSON (v) replik:
          </note>
          <u who="kalle_larsson_517fba" xml:id="i-1224abf0da6b12c9-1" n="164d6a1d" next="i-62c222789d40b1cc-1">
            <seg n="c5745948">
              Herr talman! Det är synd att jag gjorde statsrådet glad; det
              var inte min avsikt i det här fallet.
            </seg>
          </u>
          <note n="0abada3c">
            (Statsrådet BARBRO HOLMBERG (s): Jag förstår det.)
          </note>
          <u who="kalle_larsson_517fba" xml:id="i-62c222789d40b1cc-1" n="164d6a1d" prev="i-1224abf0da6b12c9-1">
            <seg n="dab6401a">
              Det jag beskrev var hur Sverige på punkt efter punkt har varit
              tvunget att förändra vår flyktingpolitik till det sämre. Det innebär
              förstås att vi ibland har haft en nationell lagstiftning som är
              bättre än den som genomförs på EU-nivå så är det men det innebär
              alls inte att vi på alla punkter är bättre än alla andra länder
              i världen.
            </seg>
            <seg n="e52df79a">
              I dagsläget ger vi på Genèvekonventionens grund uppehållstillstånd
              till 11 ½ % av dem som söker det i Sverige. Motsvarande siffra
              på EU-nivå är runt 10 %, så visst har vi en del områden där vi
              behöver förbättra vår politik.
            </seg>
            <seg n="a448c17f">
              Poängen är att vi kan göra det genom förbättringar av nationell
              lagstiftning. Vi behöver inte tvingas till just försämrade regler
              på överstatlig nivå. Både i sak och i princip är vi alltså mot
              den harmonisering som nu sker på EU-nivå. Regeringen är för både
              i princip och i sak. Det är åtminstone en logisk ståndpunkt, även
              om den leder till en sämre politik än vad vi skulle vilja se.
            </seg>
            <seg n="c96b9d00">
              Sedan har vi detta med en DNA-analys. Nu börjar det klarna. Vi
              har haft ett problem som vi kan vara överens om. Det finns ju
              ett antal exempel på att människor till Sverige har fört med sig
              barn som inte varit deras egna varefter dessa barn har farit illa.
              Sådan är situationen i dag.
            </seg>
            <seg n="217b61af">
              Nu säger statsrådet: Låt oss införa ett erbjudande om en DNA-analys.
              Om man inte går med på det påverkar det förstås utfallet i frågan.
              Jaha, nu börjar vi närma oss det som Tobias Billström reserverade
              sig till förmån för, nämligen att erbjudandet inte alls är ett
              erbjudande utan mer är något av en press eller ett tvång. Det
              stämmer dock dåligt överens med det förslag till beslut vi i dag
              har. Det står där: Någon skärpning av beviskravet är således inte
              avsedd.
            </seg>
            <seg n="22f47488">
              Jag tror, herr talman, att vi här har att göra med en bristande
              logik, och den syns. På våra bord ligger nämligen ett betänkande
              där avsikten är att öppna för att sätta en ökad press på den sökande
              att avlämna ett DNA-prov i de fall där man hittills varit tveksam
              om identiteten. Dock kläs det i ord om att vara ett erbjudande
              därav vår reservation och vår farhåga.
            </seg>
          </u>
          <note type="speaker" n="b391d390">
            Anf. 85 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-10" n="cafb993c">
            <seg n="fc5cde9e">
              Herr talman! Det är glädjande att Kalle Larsson börjar förstå.
            </seg>
            <seg n="2ab8c015">
              Nej, anledningen till att människor har kunnat återförenas med
              barn som inte är deras riktiga barn är att man har sänkt just
              beviskraven. Människor har kommit och sagt: Vi vill återförenas
              med make eller maka i Sverige. Vi kan kanske inte styrka identiteten,
              och vi kan inte styrka att alla de här barnen är våra barn. Men
              vi vill komma till Sverige och återförenas som en hel familj.
            </seg>
            <seg n="94b5e464">
              Det har varit svårt för Migrationsverket att utreda. Det har
              inte funnits födelseattester och papper. Vad ska man då göra?
              Till slut har det blivit så att man, för att inte förhindra en
              återförening, sakta men säkert har sänkt kraven.
            </seg>
            <seg n="c637caa3">
              Vad vi menar nu är att vi måste ha de krav på bevisning som vi
              från början bestämt. Då är DNA-test ett instrument för att människor
              ska kunna visa att det påstådda släktskapet faktiskt är ett släktskap.
            </seg>
          </u>
          <note type="speaker" n="a0aa58f6">
            Anf. 86 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-96bece90474e0c0e-0" n="cf25ed71">
            <seg n="69dbb2fc">
              Herr talman! Först vill jag uttrycka min uppskattning över att
              migrationsministern finns med oss här i debatten. Jag tycker att
              det är viktigt att ministern är här när vi debatterar dessa frågor.
            </seg>
            <seg n="045998d9">
              När man är den som sist har replik är de flesta frågorna ställda.
              Frågorna från Sven, Tobias och Anne-Marie hade också jag nedskrivna
              på mitt papper. Men jag kan ta upp frågan om försörjningsansvaret.
            </seg>
            <seg n="cc282087">
              Jag satt med i Anhörigkommittén. Där var vi ganska överens om
              att det skulle kunna vara en möjlighet för dem som vill ta hit
              sina föräldrar och som kan åberopa att de verkligen vill ställa
              upp och hjälpa sina föräldrar att visa att man också tar ett ekonomiskt
              ansvar. Frågan är om inte det skulle kunna vara en möjlighet.
              Det är många som har hört av sig om just det och sagt att de är
              beredda till det bara de får möjligheten att ta hit sina nära
              och kära.
            </seg>
            <seg n="c743ffd0">
              Sedan är det frågan om rimlig tid. Hur lång tid är det egentligen?
            </seg>
            <seg n="31e64e9b">
              Det är lätt att man gömmer sig bakom fraser där man inte riktigt
              kan greppa vad det innebär i tid.
            </seg>
            <seg n="87df8934">
              Den sista fråga som Anne-Marie Ekström ställde var om möjligheten
              att få söka uppehållstillstånd i Sverige. Där behöver vi verkligen
              bli generösare. Jag känner till åtskilliga fall där det handlat
              om ungdomar där kvinnan har varit gravid och mannen har fått åka
              tillbaka och haft stora svårigheter i sitt hemland att få de tillstånd
              som krävs för att få vara här. Det är inte rimligt. Det är viktigt
              att migrationsministern verkligen vidtar åtgärder så att detta
              inte upprepas.
            </seg>
          </u>
          <note type="speaker" n="69bda502">
            Anf. 87 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-11" n="cafb993c">
            <seg n="982751cd">
              Herr talman! Jag möter många människor som säger till mig: Jag
              vill att min gamla mamma ska komma till Sverige och få ett uppehållstillstånd
              i Sverige. Jag är beredd att betala för det och försörja henne.
            </seg>
            <seg n="6c420dbb">
              Jag antar att Birgitta Carlsson också har mött sådana människor.
            </seg>
            <seg n="e65dde61">
              Det är enskilda individer, men om vi ska ha ett system med försörjningsansvar
              blir det inte särskilt lätt. Det visar också den utredning som
              nu är ute på remiss. Det är inte helt okomplicerat. Hur ska försörjningsansvaret
              upprätthållas? Om man inte kan försörja sin gamla mamma, som kanske
              har varit här ganska länge, ska gamla mamman då återvända till
              sitt hemland? Hur ska det se ut? Vad är det som ska ingå i försörjningsansvaret?
              Är det bara mat och husrum, eller är det andra saker också som
              vård och så vidare? Hur ska det kunna upprätthållas?
            </seg>
            <seg n="76733635">
              Sedan har vi principen om icke-diskriminering. Vi har den principen
              när det gäller människor som kommer från andra länder att man
              har samma rättigheter och skyldigheter som alla andra. Det är
              en grundprincip i svensk flyktingpolitik liksom i svensk integrationspolitik.
              Då måste man fråga sig: Om vi har försörjningsansvar för vissa
              människor i det här landet men inte för andra, hur går det ihop?
              Det är en inte helt okomplicerad fråga.
            </seg>
            <seg n="0d78449c">
              Då är nästa steg: Om vi öppnar för människor, gamla mamman, att
              komma och inte har ett försörjningsansvar måste vi titta på kostnader,
              för det handlar också om det. Det är precis den här diskussionen
              som jag tror kommer upp i sommar och under hösten då vi verkligen
              får tränga in i de här frågorna och har remissvaren på utredningen.
            </seg>
          </u>
          <note type="speaker" n="4ee712dd">
            Anf. 88 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-96bece90474e0c0e-1" n="cf25ed71">
            <seg n="e0e716ba">
              Herr talman! Jag fick inte något svar på min sista fråga, den
              om migrationsministern kommer att vidta åtgärder för att se till
              att inte fler personer, oavsett ålder, hamnar i den situationen
              att man separerar par som lever samman och väntar barn.
            </seg>
          </u>
          <note type="speaker" n="b1792ca7">
            Anf. 89 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-cb7c9908c9a7c1c7-12" n="cafb993c">
            <seg n="4cf7a645">
              Herr talman! Som jag sade i mitt svar till Anne-Marie Ekström
              är huvudregeln att man åker till sitt hemland och söker därifrån.
              Det innebär ingen familjesplittring att en person åker till sitt
              hemland och söker ett tillstånd därifrån. Det är huvudregeln,
              och den ska vi upprätthålla.
            </seg>
            <seg n="8d6a676a">
              Sedan har vi också, som jag sade, undantag från detta när det
              inte är rimligt, när det inte är skäligt att ställa gällande krav.
              När det till exempel handlar om en familj som har barn eller väntar
              barn bör man kunna göra avsteg från regeln.
            </seg>
            <seg n="0cf6e60a">
              Självklart följer jag tillämpningen av reglerna.
            </seg>
          </u>
          <note n="1d795420">
            Överläggningen var härmed avslutad.
          </note>
          <note n="5a24bcaa">
            8 § Vissa radio- och tv-frågor
          </note>
          <note n="2c2814f6">
            Föredrogs
          </note>
          <note type="speaker" n="d6a2461b">
            Anf. 90 HENRIK S JÄRREL (m):
          </note>
          <u who="henrik_s_jarrel_81383a" xml:id="i-5d79570f73f2963d-0" n="46ef3404">
            <seg n="8c21fe56">
              Herr talman! Det KU-betänkande som vi nu ska behandla rör regeringens
              skrivelse om digital distribution av ljudradio och några motioner
              med anledning av den här skrivelsen. Samtidigt tas ett antal motioner
              om radio- och tv-frågor upp från den allmänna motionsperioden
              i höstas. De tas upp i förenklad ordning. Det beror på att de
              här frågorna har varit föremål för utskottets närmare prövning
              tidigare under mandatperioden, och jag ska därför avstå från att
              nu ånyo i detalj beröra just dem.
            </seg>
            <seg n="0782e57c">
              Vi moderater anser att regeringens förslag i skrivelsen, alltså
              att upphöra med det ensidiga utvecklandet av den så kallade DAB-tekniken,
              digital audit broadcasting , är väl betänkt. Utvecklingen på det
              digitala området går snabbt. Det här beslutet hade i och för sig
              kunnat tas tidigare, eftersom det under en längre tid har stått
              klart att satsningen på DAB-tekniken inte blivit den framgång
              man först trodde på. Ett relativt litet antal hushåll har till
              exempel skaffat sig den typ av radiomottagare som krävs för att
              ta emot sändningar med den här tekniken.
            </seg>
            <seg n="5a3dbefa">
              Satsade resurser på utveckling och utbyggnad kan därför knappast
              anses ha stått eller stå i rimlig proportion till förväntad anslutning
              hos lyssnarna eller till andra fördelar.
            </seg>
            <seg n="8e7356b8">
              I all synnerhet, herr talman, framgår det här som uppenbart när
              man betänker att det parallellt med DAB även har utvecklats och
              utvecklas andra och bättre, eller i varje fall minst lika bra,
              men billigare digitala sändningstekniker som givetvis också lämpar
              sig väl för en radio i allmänhetens tjänst, så kallad public service
              .
            </seg>
            <seg n="7ec968a3">
              Vi moderater har alltså inte reserverat oss mot regeringens förslag,
              men däremot i ett särskilt yttrande velat understryka vår positiva
              hållning till att en fri radio får fortsätta att utveckla sig
              med olika tekniker, med olika plattformar för att möta publikens
              önskan om valfrihet och programformers mångfald. Vi ser gärna
              att olika former av frifinansierad radio på lokal, regional eller
              nationell nivå får möjlighet att utvecklas under likvärdiga konkurrensvillkor.
              Härigenom kan man också driva fram ett effektivare utnyttjande
              av tillgängliga utrymmen på olika frekvensband.
            </seg>
            <seg n="6fde1317">
              Till sådana villkor hör till exempel längre tillståndsperioder
              under vilka man också kan medges rätten att ändra programprofil
              och ägarförhållanden, möjlighet att genom nätverkssamarbete sända
              rikstäckande radio med mera.
            </seg>
            <seg n="e7bb0566">
              Herr talman! Än friare radio och tv, också för den delen i yttrandefrihetens
              och demokratins tjänst, med andra ord.
            </seg>
          </u>
          <note type="speaker" n="e767e66d">
            Anf. 91 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-506e7775e31e181c-0" n="9c730447">
            <seg n="ceb878ea">
              Herr talman! Folkpartiet har kritiserat regeringen för den ensidiga
              satsningen på en viss teknik, den som kallas DAB. Vi har hävdat
              att staten bör vara neutral i förhållande till olika tekniker
              och låta programföretag och lyssnare avgöra i stället.
            </seg>
            <seg n="a338c27d">
              Nu har regeringen lyssnat på kritikerna, och de är förvisso många.
              Regeringen väljer att avbryta den ensidiga satsningen på DAB,
              vilket framgår av den skrivelse som vi just nu håller på att behandla.
              Folkpartiet välkomnar detta.
            </seg>
            <seg n="b660a274">
              Folkpartiet har fått ett antal motioner avstyrkta, som behandlas
              i så kallad förenklad ordning. Vilka de är framgår av reservation
              5. Jag vill därför ta upp Folkpartiets politik när det gäller
              radio- och tv-frågor som också framgår av våra tidigare avslagna
              motioner.
            </seg>
            <seg n="50274ad2">
              Herr talman! Frihet och mångfald är ord som hör intimt samman
              med Folkpartiet, vare sig det gäller mediepolitiken eller andra
              politikområden, kultur, utbildning, vård och vad det nu kan vara.
              Folkpartiet har i hög grad medverkat till att bryta statliga monopol
              såväl inom radio- som inom tv-området. Men för att det inte ska
              råda något missförstånd vill jag ändå säga att vi inte har någonting
              emot public service , tvärtom. Den ska finnas, och den är bra.
              Sedan kan man alltid diskutera innehåll och utformning.
            </seg>
            <seg n="f0defff2">
              Mångfald är viktig i allt liberalt tänkande. Mångfald och valfrihet
              gör livet rikare och får också oss att växa som människor. En
              lång rad folkpartikrav har således förverkligats under årens lopp.
              Det gäller till exempel tillstånd till reklamradio, markbunden
              reklam-tv-kanal och just närradio.
            </seg>
            <seg n="e4eab7e2">
              Herr talman! Det finns fortfarande mycket att göra. Nu har vi
              också den nya tekniken som man måste ta med i beräkningarna. När
              det gäller medier måste vi numera räkna med Internet som en väldigt
              viktig faktor. Det finns också en uppsjö av självständiga nättidningar
              och alla dessa bloggar.
            </seg>
            <seg n="23200c32">
              Det behövs nytänkande när det gäller mediepolitiken i Internetåldern.
              Vad händer till exempel med tv-licensen när vi kan se på tv på
              datorn? Vad är det för vits med reklamfria kanaler om kanalbegreppet
              saknar sin betydelse? Varför fick Sverige privata radio- och tv-kanaler
              sist av alla jämförbara länder? Vad händer med det svenska språket
              och den svenska kulturen när globaliseringen ensidigt gynnar engelskan?
            </seg>
            <seg n="ede290de">
              Ny teknik kommer inom några år att totalt förändra förutsättningarna
              för public service . Tendenserna är redan nu mycket tydliga. Det
              nya är teknikneutralitet. Det är, som jag tidigare uppehöll mig
              vid, knappast någon skillnad på datorn och tv:n. Vi hör radio
              på datorn och tar emot mejl på telefonen. Det blir alltmer absurt
              att olika tekniker har olika regler.
            </seg>
            <seg n="a3a3ff7a">
              Den audiovisuella industrin är en tillväxtfaktor. Sverige ligger
              långt framme när det gäller telekom och Internet. När de industrierna
              smälter samman med traditionella massmedier finns det stora möjligheter
              för svenska företag och svenska jobb. Men det ställer också krav
              på moderna regelverk.
            </seg>
            <seg n="a22060f9">
              Herr talman! Utbudet av kvalitet, svensk kultur och bildning
              i massmedierna är otillräcklig. Det gäller radio och tv, film,
              Internet och tv-spel. Det svenska språkområdet är litet. I globaliseringens
              tid är de program som kommer på engelska så billiga att de lätt
              tränger undan de svenskspråkiga programmen. Vi behöver naturligtvis
              förströelse. Men om det alltmer går ut över fördjupningen uppstår
              problem.
            </seg>
            <seg n="c56158fb">
              Herr talman! Det är ovedersägligen så att mediepolitiken står
              inför en mycket spännande utveckling. Det är en utveckling som
              vi i dag här i riksdagen inte har kunskap och fantasi att föreställa
              oss hur långt den kommer att leda. Men låt oss vara öppna och
              vaksamma över utvecklingen.
            </seg>
            <seg n="0f261745">
              Herr talman! Jag står naturligtvis bakom reservation 5, men jag
              avstår från att yrka bifall till den.
            </seg>
          </u>
          <note type="speaker" n="aec713d3">
            Anf. 92 INGVAR SVENSSON (kd):
          </note>
          <u who="ingvar_svensson_838b4e" xml:id="i-dc8da4fad7f9bbd5-0" n="a1849e6e">
            <seg n="512a699a">
              Herr talman! Vi behandlar i den här debatten betänkande KU30
              Vissa radio- och tv-frågor . Det gäller dels regeringens skrivelse
              med anledning av att man stoppar digitaliseringen av radion, dels
              motioner från allmänna motionstiden som behandlas i ett förenklat
              sammanhang.
            </seg>
            <seg n="e48add6b">
              Jag har tidigare sagt att jag egentligen inte gillar den här
              situationen. Men man har ändå möjlighet att på det här sättet
              debattera frågeställningar som har lyfts fram under allmänna motionstiden.
              Yrkandena 310 i vår motion behandlas på det förenklade sättet,
              och jag ska säga någonting om dem. Väldigt många av dem rör viktiga
              frågor i mediepolitiken.
            </seg>
            <seg n="163926eb">
              Först och främst har vi länge drivit kravet att vi vill ha en
              allsidig och relevant utvärdering av verksamheten hos Granskningsnämnden
              för radio och tv. Det finns i den allmänna debatten många kritiska
              synpunkter på Granskningsnämndens sätt att arbeta.
            </seg>
            <seg n="8b837f61">
              Det är verkligen på tiden att man gör en relevant utvärdering
              av den verksamheten och ser hur man vill ha det för framtiden.
              Bara för några dagar sedan diskuterade jag med ledande journalistföreträdare.
              De var väldigt kritiska mot hur Granskningsnämnden agerade. Det
              finns anledning att utvärdera den.
            </seg>
            <seg n="d65636d2">
              När det gäller reklamtiderna i både radio och tv finns en del
              synpunkter att lyfta fram. Det finns inga överordnade krav på
              Sverige när det gäller reklamtiderna i den kommersiella lokalradion,
              om man nu kan tala om lokalradio längre. Det är många gånger nätverk
              som finns över nästan hela landet.
            </seg>
            <seg n="0280f89d">
              Vi har väldigt restriktiva regler för den kommersiella radion.
              Där tycker vi att man kunde lätta upp den möjligheten. Radioföretagen
              har själva ett intresse att inte har så stora reklamsjok att de
              stöter bort lyssnare. Det är rimligt att de borde få göra den
              avvägningen själva.
            </seg>
            <seg n="bdff5d10">
              När det gäller radio- och tv-lagens regler för televisionen är
              de också mycket mer restriktiva än vad tv-direktivet säger. Man
              kan titta på åtminstone en del av våra nordiska grannländer som
              ligger på maximitiderna för reklam. TV 4 Fakta som nu sänder från
              Finland kan till exempel tillämpa de finländska bestämmelserna
              i detta avseende, och det är då mer gynnsamt än de svenska bestämmelserna.
            </seg>
            <seg n="58be474b">
              Vi har också pekat på att det vore på tiden att man förändrade
              riksförbudet för programutbudet i närradion. Jag ska inte fördjupa
              mig vidare i dessa frågor. Vi har under fjolåret haft häftiga
              debatter om sändningsplikten.
            </seg>
            <seg n="ee35b64d">
              En väldigt viktig punkt som följer som en konsekvens av den debatten
              är att man måste öppna för konsumenternas möjlighet att välja
              tv-utbud där det finns kabelmonopol, eller hur man nu ska uttrycka
              det. I dag har vi i teorin en valfrihet mellan satellitmottagningar,
              det digitala marknätet eller kabelnäten. Men för många konsumenter
              är det begränsat till att man bara kan utnyttja kabelnäten. Det
              minskar konsumenternas valfrihet.
            </seg>
            <seg n="be08c805">
              Där finns nog en hel del att göra. Man måste komma med ett nytänkande.
              Det har man gjort när det gäller telenätet, järnvägsnätet och
              också elnäten, och så vidare. Man måste se infrastrukturen och
              ge olika aktörer möjlighet att utnyttja infrastrukturen om man
              inte kan lösa det på annat sätt.
            </seg>
            <seg n="0c202d99">
              Sedan till det som behandlas i KU30. Här är det ett väldigt intressant
              ställningstagande med anledning av vår motion. Jag vill gärna
              citera det ställningstagande som står i KU30. Inför den nya tillståndsperioden
              har regeringen aviserat en proposition till riksdagen om radio
              och tv i allmänhetens tjänst. Vissa av de önskemål som framförts
              i följdmotionerna och som rör SR:s programverksamhet säkerställande
              av sådana radioprogram som SR Radio sänder för minoriteter, däribland
              de finskspråkiga sändningarna, och eftersatta grupper samt ett
              uppdrag för företaget att fortsätta dessa sändningar i det marksända
              digital-tv-nätet bör enligt utskottets uppfattning närmast behandlas
              i samband med behandlingen av den propositionen, det vill säga
              den så kallade public service -propositionen.
            </seg>
            <seg n="2d665995">
              Det är ett intressant konstaterande. Det är bara det att den
              propositionen behandlas i kulturutskottet. Hade utskottet varit
              konsekvent i den här delen skulle det ha skickat över de motionsyrkandena
              till kulturutskottet. Så här kan man egentligen inte göra när
              man hanterar motionsyrkanden. Man hänvisar till ett annat utskott
              som inte har tillgång till dessa yrkanden. Det är väldigt roligt
              och intressant. Trots att jag varnade utskottet för den här delen
              valde man ändå att använda den här typen av formulering.
            </seg>
            <seg n="3791a249">
              Det är viktigt att man utnyttjar frekvensutrymmet på bästa sätt.
              Vi har i vår motion speciellt pekat på detta, även om själva yrkandet
              blev lite konstigt formulerat. Förutsättningarna för att använda
              det marksända digitala tv-nätet även för radiosändningar vore
              positivt. I den delen borde man initiera en lösning. Jag vet att
              även Sveriges Radio tycker att det är väldigt intressant att man
              tar tag i de frågorna. Vi hoppas att man kan hitta någon lösning
              för den delen.
            </seg>
            <seg n="0223587d">
              Digitaliseringen på det här området är ofrånkomlig. Det handlar
              nu om på vilket sätt man genomför processen. Det är väldigt intressant.
              Som representant för partiet i mediefrågorna blir jag uppvaktad
              av olika företag. Vid en träff med MTG Radio redogjorde de för
              en mycket intressant utveckling i USA. Där har man analoga sändningar
              och kan samtidigt lägga in digitala signaler i samma utrymme.
              Då konstruerar man apparater som gör att man kan se om man har
              en digital signal eller inte. Det gör att man kan få en smidig
              övergång från den analoga sändningstekniken till den digitala.
              Det är den typen av lösningar som jag tror att man måste jobba
              mycket mer med i Sverige för att anpassa situationen.
            </seg>
            <seg n="4d6ff9f1">
              Den analoga tekniken är helt enkelt ute. Om man ska försöka illustrera
              kan man säga att vågorna tar ett stort utrymme i etern som gör
              att man inte kan utnyttja detta maximalt, medan de digitala signalerna
              så att säga är raka. De tar minimalt utrymme och stör inte varandra.
              Där finns det alltså mycket att göra framöver. Digitaliseringen
              har alltså kommit för att stanna det är bara det att den inte
              ska stanna upp, herr talman!
            </seg>
          </u>
          <note n="f125004f">
            Jag vill yrka bifall till reservation nr 1.
          </note>
          <note type="speaker" n="4c9b640e">
            Anf. 93 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-f8543227b4223c25-0" n="22863560">
            <seg n="5be93998">
              Herr talman! Det här är ett betänkande baserat på regeringens
              skrivelse där man berättar att den DAB-satsning som förevarit
              nu upphört. Från vår sida har vi förståelse för den slutsatsen.
              Det är, precis som Ingvar Svensson sade avslutningsvis, inte detsamma
              som att digitaliseringen av radion upphör, utan det är mera DAB-satsningen
              som det handlar om. Det finns andra möjligheter som det är viktigt
              att följa. Det är viktigt att Sveriges Radio naturligtvis finns
              med. Det är viktigt också därför att hela Sverige, alla människor
              som finns hos oss, ska ha tillgång till radiolyssning på goda
              villkor.
            </seg>
            <seg n="274d0bde">
              Det här ställningstagandet innebär dock att den gamla bilden
              från Digitalradiokommittén inte längre gäller och inte längre
              är aktuell, nämligen en fråga som vi länge har sett som en lösning,
              intimt kopplad till DAB-sändningarna, nämligen möjligheten att
              få kommersiella nationella radiosändningar. Vi utgår, herr talman,
              från att den frågan inte faller med detta ställningstagande utan
              att man måste söka de lösningarna i andra former än det som Digitalradiokommmittén
              har föreslagit. Här avser vi att återkomma.
            </seg>
            <seg n="c54f928e">
              I samband med den här skrivelsen och med regeringens beslut finns
              det en del oro, nämligen beträffande att sändningar som haft särskilda
              mottagargrupper Sisu etcetera inte längre skulle få samma tillgång.
              Från vår utgångspunkt förväntar vi oss att de frågorna får en
              lösning så att man inte försämrar eller försvårar tillgängligheten
              eller tillgång till lyssning för de grupperna.
            </seg>
            <seg n="60403636">
              Med det, herr talman, vill jag inte yrka någonting, utan jag
              tackar för ordet.
            </seg>
          </u>
          <note type="speaker" n="8bc59f96">
            Anf. 94 ANDERS BENGTSSON (s):
          </note>
          <u who="anders_bengtsson_7cf2f1" xml:id="i-92303565a6edd6ab-0" n="19c5a0cc">
            <seg n="61b7021b">
              Herr talman! Radio- och tv-frågor behandlas i olika utskott här
              i riksdagen. Vi i konstitutionsutskottet har att ta ställning
              till ett antal frågor som bland annat rör avgifter samt frågor
              om distribution och andra tekniska frågor. I många av dessa frågor
              finns en samsyn mellan de olika riksdagspartierna. Där skillnader
              finns bottnar de i synen på public service . Det finns en djup
              och grundläggande skillnad mellan partierna när det gäller synen
              att Sveriges Radio och SVT med dess public service -uppdrag utgör
              en garant för att mångfalden kan upprätthållas och till exempel
              minoritetsspråkens ställning inom den offentliga debatten via
              radio och tv säkerställs.
            </seg>
            <seg n="5d9ba2ad">
              Hos flera av reservanterna finns en oro för att minoritetsspråkens
              ställning skulle försvagas eller försämras. Jag kan lugna er alla
              med att regeringen i den nyligen avlämnade propositionen Viktigare
              än någonsin! Radio och TV i allmänhetens tjänst 20072012 tvärtom
              vidtar åtgärder för att stärka minoritetsspråkens ställning.
            </seg>
            <seg n="8bf1f236">
              Därför är det förvånande att se att Folkpartiet, ett parti som
              vill avskaffa public service , är oroligt för att regeringens
              politik kring DAB-radio skulle riskera att minska möjligheterna
              för minoritetsspråken att kunna sändas i Sveriges Radio. I sak
              är det alltså fel, och Folkpartiets tro att kommersiell radio,
              byggd på marknadslösningar, skulle vara intresserad av att sända
              på kurdiska och finska är med förlov sagt ganska naiv.
            </seg>
            <seg n="f2f46933">
              Det känns tryggt att veta att det finns en bred uppslutning bakom
              den svenska public service -modellen här i riksdagen och att Moderaterna
              och Folkpartiet står ensamma i sin kamp för att kommersialisera
              svensk radio och television.
            </seg>
            <seg n="7060e57f">
              Herr talman! Det finns i dag i Sverige ca 25 miljoner olika radiomottagare.
              7 000 av dessa är anpassade till DAB-tekniken. Detta är i sig
              ett tillräckligt skäl för att inte nu signalera ett stort teknikbyte
              i riksdagen. När vi dessutom vet att det finns andra sätt än DAB-tekniken
              för att sända digitalradio är det helt klart att regeringens bedömning
              är klok och riktig. Det finns helt enkelt inte något behov hos
              allmänheten av en utbyggnad av just DAB-tekniken eller en stängning
              av den nuvarande tekniken. För att en framtida övergång till digital
              radio ska kunna ske ska inte någon distributionsform i detta läge
              uteslutas. Genom att Sveriges Radio förutsättningslöst kan pröva
              olika tekniker skapas en nödvändig flexibilitet.
            </seg>
            <seg n="ef7303c0">
              Den begränsade tillgången till frekvenser, som är en följd av
              den ohämmade utförsäljning av frekvensutrymme som skedde under
              Birgit Friggebos tid som kulturminister, kan bli problematisk.
              I dag finns det dock flera olika sätt att ta emot radiosändningar
              än det traditionella. Internet, satellit och 3 G-nätet är tre
              olika sätt som kommit under bara de senaste åren. Regeringen avser
              dock att via ett uppdrag till Radio- och TV-verket följa frågan
              genom att ta fram underlag och få en löpande bedömning av olika
              tekniker för radio och distribution. Vid behov kommer också initiativ
              att tas till olika politiska beslut.
            </seg>
          </u>
          <note n="ad7ef792">
            Därför, herr talman, yrkar jag bifall till förslaget i konstitutionsutskottets
            betänkande och avslag på samtliga motioner.
          </note>
          <note type="speaker" n="beaa83e8">
            Anf. 95 HELENA BARGHOLTZ (fp) replik:
          </note>
          <u who="helena_bargholtz_9ffc2b" xml:id="i-506e7775e31e181c-1" n="9c730447">
            <seg n="a1a85267">
              Herr talman! Anders Bengtsson lyssnade uppenbarligen inte på
              mig ordentligt när jag talade, för jag framhöll faktiskt att Folkpartiet
              inte vill avskaffa public service . Däremot har vi funderingar
              på om man inte skulle kunna göra public service mycket bättre
              än det är i dag. Vi har diskuterat möjligheten att ha särskilda
              public service -fonder som gör att de som gör program skulle kunna
              ansöka om pengar ur sådana fonder. Det kunde man ju diskutera.
            </seg>
            <seg n="2f653328">
              Det som är viktigt för oss, herr talman, är att vi inte vill
              ha en ökad politisk inblandning i public service . Vi menar att
              det snävar in friheten, och vi är oroliga, därför att det är inte
              bra för public service .
            </seg>
            <seg n="a1ac3f51">
              Koncentrationen av privat medieägande är också naturligtvis en
              potentiell riskfaktor. Anders Bengtsson tog också upp i sitt inlägg
              att det finns risk att det styr för mycket. Men det finns i dag,
              vad vi ser, inga tecken på att vi behöver oroa oss för den kommersialiseringen.
            </seg>
          </u>
          <note type="speaker" n="c2c9e918">
            Anf. 96 ANDERS BENGTSSON (s) replik:
          </note>
          <u who="anders_bengtsson_7cf2f1" xml:id="i-92303565a6edd6ab-1" n="19c5a0cc">
            <seg n="80ed7a95">
              Herr talman! I så fall kan jag undra var Helena Bargholtz har
              hållit till under de sista 15 åren. Det var en exempellös utförsäljning
              av de privata radiotillstånden som under Birgit Friggebo skedde,
              och det har inte skett någonting sedan dess. I dag är det i princip
              två stora privata aktörer som styr över våra radiostationer. Även
              om de heter olika så är det ändå fortfarande två aktörer som i
              princip kontrollerar hela den privata radiosektorn. Det har alltså
              inte blivit någon större mångfald, trots att det gått ungefär
              15 år sedan den utförsäljningen skedde.
            </seg>
          </u>
          <note type="speaker" n="d4269bb8">
            Anf. 97 HELENA BARGHOLTZ (fp) replik:
          </note>
          <u who="helena_bargholtz_9ffc2b" xml:id="i-506e7775e31e181c-2" n="9c730447">
            <seg n="8dba36ae">
              Herr talman! Jag har inte upplevt att det finns något problem
              när det gäller den ökade friheten inom radio- och tv-sektorn.
              Men om Socialdemokraterna nu tycker så illa om den utförsäljning
              som Birgit Friggebo gjorde för ungefär 15 år sedan och ni samtidigt
              haft makten så väldigt länge undrar jag varför ni i så fall inte
              gjort något åt det. Är det inte så att ni trots allt tycker att
              det fungerar riktigt bra i dag?
            </seg>
          </u>
          <note type="speaker" n="ee3b71bd">
            Anf. 98 ANDERS BENGTSSON (s) replik:
          </note>
          <u who="anders_bengtsson_7cf2f1" xml:id="i-92303565a6edd6ab-2" n="19c5a0cc">
            <seg n="8441570f">
              Herr talman! Det får lyssnarna och tittarna avgöra. Det som vi
              verkligen gör är att slå vakt om public service och se till att
              där finns möjligheter.
            </seg>
            <seg n="21b4c5f1">
              Vi lever i en fri etermarknad i dag. Det var flera som köpte
              tillstånden, men de tillstånden köptes sedan upp av MTG och andra
              stora aktörer. Det var alltså en fri marknad när de såldes ut.
              Trots att de såldes för fantasibelopp var det en fri marknad.
              Sedan köptes de i sin tur upp så att det i dag i princip är två
              stora som agerar.
            </seg>
            <seg n="e145d356">
              Som en motvikt har vi alltså public service . Det bara att se
              på lyssnar- och tittarsiffrorna. De sjunker när det gäller de
              privata stationerna. Folk är inte intresserade av att höra samma
              skvalmusik och samma reklam hela tiden. Däremot är de intresserade
              av att lyssna på Sveriges Radio och titta på Sveriges Television
              med den mångfald som faktiskt finns där och som vi socialdemokrater
              slår vakt om. Det har i längden visat sig hålla bäst på en marknad
              där det råder konkurrens.
            </seg>
          </u>
          <note type="speaker" n="639474d5">
            Anf. 99 HENRIK S JÄRREL (m) replik:
          </note>
          <u who="henrik_s_jarrel_81383a" xml:id="i-5d79570f73f2963d-1" n="46ef3404">
            <seg n="36ca39f6">
              Herr talman! Jag studsade till när Anders Bengtsson nämnde att
              han ansåg att Moderaterna och Folkpartiet var ensamma om att slå
              vakt om kommersiell radio i Sverige. Det är inte riktigt sant.
              Det är ett ganska falskt påstående.
            </seg>
            <seg n="d8f6c9b9">
              För det första kan jag notera att Socialdemokraterna själva varit
              med om att fatta det beslut som godkänner och medger kommersiell
              reklamradio i till exempel lokalradion. Det finns många exempel
              på det. Det andra jag noterar är att varken Moderaterna eller
              Folkpartiet föreslagit nedläggning av public service . Vi har
              möjligen uttalat en strävan efter att få en lite smalare och vassare
              public service -tv och -radio som kan koncentrera sig på den typen
              av programinnehåll som de kommersiella krafterna inte kan klara.
              Det innebär naturligtvis också en viss bredd i programutbudet.
            </seg>
            <seg n="626e42c8">
              Det är alltså inte sant att vi vill avskaffa public service .
              Vi vill slå vakt om public service . Vi har till och med vänt
              oss mot det gamla moderata förslaget att vi skulle sälja ut den
              ena av tv-kanalerna. Vi behåller gärna både TV 1 och TV 2 numera.
              Påståendet är alltså något ogrundat.
            </seg>
          </u>
          <note type="speaker" n="7a2c49d6">
            Anf. 100 ANDERS BENGTSSON (s) replik:
          </note>
          <u who="anders_bengtsson_7cf2f1" xml:id="i-92303565a6edd6ab-3" n="19c5a0cc">
            <seg n="03335b0d">
              Herr talman! Jag vet inte om det är så ogrundat. Henrik S Järrel
              säger att man slår vakt om public service , men det gör man inte.
              I retoriken säger man att man vill att den ska vara smalare, men
              vad är det i så fall som ska vara kvar i public service ? Är det
              bara de absolut smalaste programmen? Är det enbart program på
              minoritetsspråken, som ju har ett väldigt begränsat antal tittare
              och lyssnare? Är det bara de som ska vara kvar, eller vad är det
              som ska vara kvar i public service ? Ska inte public service få
              lov av konkurrera på marknaden även när det till exempel gäller
              de populära programmen? Ska inte public service få lov att sända
              Melodifestivalen och dokusåpor precis som alla de andra? Menar
              Henrik S Järrel att staten ska gå in och styra vad som ska sändas
              i public service , eller ska de få delta på den fria marknaden?
            </seg>
          </u>
          <note type="speaker" n="adb1cac8">
            Anf. 101 HENRIK S JÄRREL (m) replik:
          </note>
          <u who="henrik_s_jarrel_81383a" xml:id="i-5d79570f73f2963d-2" n="46ef3404">
            <seg n="fb6ff944">
              Herr talman! När vi talar om de smalare programkategorierna gäller
              det just samhällsprogram, program för språkliga minoriteter, utbildningsprogram,
              nyheter, teater. Vi tycker till exempel att man i betydligt större
              utsträckning bör transmittera föreställningar som ges på de kungliga
              scenerna, alltså Operan och Dramaten. Skattebetalare i såväl Ystad
              som Haparanda är ju med och betalar existensen av dem, men de
              får i väldigt liten grad del av dem. Sändningar från dessa nationalscener
              skulle kunna ökas inom public service -verksamheten. Det är exempel
              på vad public service bör ägna sig åt.
            </seg>
            <seg n="2e27f86f">
              Jag vill emellertid säga till Anders Bengtsson att det vore fel
              om politikerna gick in och detaljgranskade. Vi måste ha ett förtroende
              för programmakarna, alltså att de dock inom de ramar som vi ger
              kan utforma ett programutbud som både är mångfaldigt och av god
              kvalitet. Där har public service ett stort ansvar. Det menar också
              jag. Men även de kommersiella kanalerna har ett ansvar, för om
              publiken försvinner från ett kommersiellt program så försvinner
              också intresset för att sända reklam kring programmet.
            </seg>
          </u>
          <note type="speaker" n="12b92663">
            Anf. 102 ANDERS BENGTSSON (s) replik:
          </note>
          <u who="anders_bengtsson_7cf2f1" xml:id="i-92303565a6edd6ab-4" n="19c5a0cc">
            <seg n="2eddfa6e">
              Herr talman! Jag tar det som ett löfte från Moderaterna och Henrik
              S Järrel att om det mot förmodan skulle bli regeringsskifte så
              kommer Moderaterna att slå vakt om public service . Vi kommer
              att få behålla alla tv-kanaler och alla radiokanaler inom public
              service . Det låter bra.
            </seg>
            <seg n="3e072086">
              Public service är fantastiskt just för att man sänder både de
              smala och de breda programmen. Man sänder teater och konserter
              men även dokusåpor, Melodifestivalen och allt vad det är. Där
              finns allt detta. De privata kanalerna har mindre av det utbudet.
              De har mer av de populära programmen eftersom reklamköparna kräver
              det. Reklamköparna, som betalar hundratusentals kronor för varenda
              minut, kräver en maximal tittarandel för vissa program. Så är
              det. Därför är det viktigt att public service finns och att vi
              slår vakt om den modell som vi har i Sverige.
            </seg>
          </u>
          <note type="speaker" n="cce264f2">
            Anf. 103 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-dc8da4fad7f9bbd5-1" n="a1849e6e">
            <seg n="e4955266">
              Herr talman! Det är intressant att Anders Bengtsson talar om
              vikten av public service . Då borde han också vara angelägen om
              att man ska kunna granska den på ett bra sätt, att se om den uppfyller
              sändningsvillkoren när det gäller saklighet, allsidighet och relevans.
              Det hade därför varit klädsamt om han instämt i kravet på en utvärdering
              av Granskningsnämndens roll.
            </seg>
            <seg n="7e05ac02">
              Jag har en fråga vad gäller vår motion om DAB-radion. Tycker
              verkligen Anders Bengtsson att det är ett bra sätt att agera i
              förhållande till ett motionsyrkande att säga att det borde behandlas
              i ett annat sammanhang, utan att man skickar yrkandet vidare till
              det utskott som man påstår att det berör? Är det ett bra sätt
              att hantera ett motionsyrkande i konstitutionsutskottet, som borde
              vara väldigt noga med hur man hanterar de konstitutionella och
              formella reglerna?
            </seg>
            <seg n="955b12d8">
              Jag har också ett par andra frågor. Jag glömde att i mitt anförande
              nämna koncessionsavgifterna för de gamla tillstånden för kommersiell
              lokalradio. De ligger skyhögt över de nya tillstånden på 40 000.
              Det finns exempel på 1,4 miljoner. I Digitalradiokommitténs betänkande
              hade man gjort en koppling med den här utvecklingen för att successivt
              få ned kostnaderna för de gamla tillstånden. Vad är på gång där?
              Man måste på något sätt lösa den problematiken.
            </seg>
            <seg n="3033c8d5">
              Jag skulle även vilja fråga vad Anders Bengtsson har emot en
              förstärkt valfrihet för dem som är inlåsta i kabelnätssammanhangen.
            </seg>
          </u>
          <note type="speaker" n="ba478fe0">
            Anf. 104 ANDERS BENGTSSON (s) replik:
          </note>
          <u who="anders_bengtsson_7cf2f1" xml:id="i-92303565a6edd6ab-5" n="19c5a0cc">
            <seg n="ac92eaa6">
              Herr talman! När det gäller utskottets behandling av olika motioner
              tycker jag att det är bättre att Ingvar Svensson i så fall tar
              upp frågan om dagordningen och turordningen i utskottet med den
              moderate ordföranden Göran Lennmarker.
            </seg>
            <seg n="adb0d124">
              Ingvar frågade om inlåsningen i kabelnät och så vidare. Det som
              regeringens skrivelse säger är att man ska avvakta och följa den
              tekniska utvecklingen. Det har ju hänt oerhört mycket vad gäller
              den tekniska utvecklingen bara på de senaste tre fyra åren. Man
              vill inte låsa fast sig i någon teknik. Ingen kan i dag säga exakt
              vilken teknik som är den bästa när det gäller radiosändningar,
              och därför följer man marknaden och teknikutvecklingen. Det är
              vad regeringen säger. Vi låser inte fast oss vare sig i det ena
              eller det andra, utan snarare öppnar vi upp för möjligheterna.
            </seg>
            <seg n="89415804">
              Jag tycker att det är en bra skrivelse, och jag tycker också
              att det är bra att man inte låser fast sig vid DAB-tekniken eller
              någon annan teknik. Regeringen har sagt att man kommer att följa
              utvecklingen. Man går inte nu in och är klåfingrig, men om det
              behövs politiska beslut återkommer regeringen i så fall ganska
              snart.
            </seg>
          </u>
          <note type="speaker" n="0c62d207">
            Anf. 105 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-dc8da4fad7f9bbd5-2" n="a1849e6e">
            <seg n="a67242b0">
              Herr talman! Det är intressant att höra att Anders Bengtsson
              nu inte vill ställa upp på den majoritetstext som står utan skyller
              på Göran Lennmarker. Det är mycket intressant att konstatera.
            </seg>
            <seg n="0037dbc5">
              Sedan missuppfattade nog Anders Bengtsson mig när det gällde
              det här med valfriheten för konsumenten. Det handlade inte om
              radion utan om våra motionskrav när det gäller konsumentens möjligheter
              att välja tv-utbud. När man i dag sitter i ett hyreshus eller
              en bostadsrätt kan man vara inlåst i en kabelnätssituation där
              man inte kan sätta upp en parabol eller få in det digitala marknätet
              helt enkelt därför att man inte har tillgång till signalen. Vad
              jag menar är att man borde få till stånd en valfrihet för konsumenterna,
              så att de kan välja vilken operatör de vill. Jag skulle gärna
              vilja höra Anders Bengtsson utveckla detta. Det handlade alltså
              inte om radion i den delen.
            </seg>
            <seg n="06ed519b">
              Sedan fick jag inget svar på en fråga. Jag kan upprepa den. Det
              gäller de gamla lokalradiotillstånden, som är väldigt kostsamma
              för dem som har dem. Frågan är om det inte egentligen handlar
              om stora förluster som de har gått igenom under alla de här åren.
              För de nya tillstånden betalar man 40 000 per år. Jag upprepar
              då vad jag sade tidigare. I kommittén när det gäller den digitala
              radions framtid hittade man en lösning, så att man så småningom
              skulle kunna trappa ned de här koncessionsavgifterna för de gamla
              tillstånden. Jag skulle gärna vilja veta om regeringen och Socialdemokraterna
              tänker göra någonting åt de här stora orättvisorna.
            </seg>
          </u>
          <note type="speaker" n="28b0501a">
            Anf. 106 ANDERS BENGTSSON (s) replik:
          </note>
          <u who="anders_bengtsson_7cf2f1" xml:id="i-92303565a6edd6ab-6" n="19c5a0cc">
            <seg n="1286eb20">
              Herr talman! De här stora orättvisorna grundades faktiskt när
              tillstånden auktionerades ut för 1015 år sedan, när de här privata
              radioaktörerna fick köpa tillstånden till fantasipriser. Det är
              förklaringen till att det är så stora skillnader och till att
              en del radiostationer tyvärr har gått i konkurs och en del andra
              radiostationer har blivit uppköpta av, som jag sade tidigare i
              min replik, ett par stora aktörer. Detta är ju redan grundlagt.
              Vi kan inte gå in och ändra de tillstånden eller de avtalen. Det
              är avtal som de har köpt och som staten har knutit med de här
              bolagen.
            </seg>
          </u>
          <note type="speaker" n="90c83198">
            Anf. 107 MATS EINARSSON (v):
          </note>
          <u who="mats_einarsson_087a77" xml:id="i-fe4dc0705d18759f-0" n="cfb3dc49">
            <seg n="6b53a0ab">
              Herr talman! Det här utvecklade sig till en ganska bred eller
              i alla fall spretig public service -debatt, och det illustrerar
              väl det problem som finns med gränsdragningen i de här frågorna.
              Vissa public service -frågor som handlar om tillstånd, framför
              allt, ligger på konstitutionsutskottet medan andra ligger på kulturutskottet.
              Det kan kanske också finnas en och annan fråga som ligger nära
              näringsutskottet eller trafikutskottet. Och det är väl bakgrunden
              till den hänvisning som vi gör i betänkandet till den kommande
              public service -propositionen, och debatten med anledning av den,
              där ett antal av de frågor som vi nu har snuddat vid kan behandlas
              på ett bättre sätt. Jag tycker inte att det är något konstigt
              med det.
            </seg>
            <seg n="3867396c">
              Men för säkerhets skull får jag väl för protokollet och åhörarna
              slå fast att Vänsterpartiet tillhör den delgrupp av partier som
              inte bara säger sig slå vakt om public service utan också gör
              det i politisk handling. Jag tror alltså att den moderata linjen,
              som nu ska uppfattas som ett stöd för public service , i realiteten
              är ett undergrävande av public service -idén, det här med smalare
              och vassare. Det blir möjligtvis smalare, men jag tvivlar på att
              det blir så mycket vassare. Man måste ge möjlighet för public
              service att vara en bred kanal för program av olika slag.
            </seg>
            <seg n="b535c7a1">
              Det här betänkandet är lite mer smalt. Det handlar om regeringens
              skrivelse och om DAB-radion och sådant, men det illustrerar ett
              problem som Bargholtz var inne på. Det gäller teknikutveckling,
              hur man förhåller sig till den med de politiska besluten när den
              tekniska utvecklingen går ganska snabbt. Och modeordet, eller
              vad man ska kalla det, som man tar till är teknikneutralitet.
              Helena och jag har diskuterat det här tidigare. Det låter som
              en lösning på problemet. Man har en lagstiftning där man inte
              bryr sig om vilken teknik vi använder. Det är bara det att det
              inte riktigt fungerar. Det är snarare så att vi måste utforma
              lagstiftning, regler och politik som anpassas till den tekniska
              utvecklingen och de förändrade förutsättningar som ny teknik ibland
              leder till. Det som vi kallar teknikneutralitet är ofta snarast
              teknikanpassning eller teknikflexibilitet eller någonting i den
              stilen. Det var bara en allmän reflexion kring detta begrepp.
            </seg>
            <seg n="6316be53">
              Det enda yrkande som jag har uppfattat vid sidan av yrkandet
              om bifall till utskottets förslag gäller reservation 1, och Kristdemokraterna
              sparkar väl med denna välriktade reservation in en ganska öppen
              dörr. Vi ska titta på vad vi faktiskt säger om detta. Kristdemokraterna
              vill att regeringen ska återkomma med besked om hur den avser
              att komma till rätta med problem som gäller frekvensfrågan. Tittar
              vi då i skrivelsen, vilket utskottet har gjort, ser vi att regeringen
              avser att noga följa utvecklingen och återkomma i frågan om digital
              distribution av radio i den mån det krävs politiska beslut eller
              ställningstaganden samt att ge Radio- och TV-verket i uppdrag
              att ta fram underlag för en löpande bedömning av utvecklingen
              av olika tekniker för distribution av radio.
            </seg>
            <seg n="8d2eaad0">
              Såvitt jag begriper är detta att tillgodose Kristdemokraternas
              yrkande. Därför menar jag att det är helt obehövligt att bifalla
              detta. Jag yrkar därför bifall till utskottets förslag.
            </seg>
          </u>
          <note type="speaker" n="f069881c">
            Anf. 108 HELENA BARGHOLTZ (fp) replik:
          </note>
          <u who="helena_bargholtz_9ffc2b" xml:id="i-506e7775e31e181c-3" n="9c730447">
            <seg n="be7a375f">
              Herr talman! Jag har två frågor till Mats Einarsson. Den ena
              gäller public service . Mats Einarsson talar varmt om public service
              , och vi är överens om att public service som begrepp är bra.
              Men vad jag tog upp i mitt anförande var den ökade politiseringen
              av public service . Och jag vill gärna höra hur Mats Einarsson
              anser att public service ska vara utformad. Ska det vara ett starkt
              politiskt inflytande över det, eller ska det vara, som Folkpartiet
              är inne på, en typ av fonder där man kan söka pengar för olika
              public service -ändamål?
            </seg>
            <seg n="d68ce882">
              Den andra frågan gäller det som Mats Einarsson sade när det gällde
              den teknikneutrala lagstiftningen. Vi vill ju ha en sådan från
              Folkpartiets sida. En ny integrerad teknikneutral lagstiftning
              på telekommunikationens och rundradions område behövs, också med
              tanke på den stora mångfalden av tekniska lösningar för att skicka
              information. Då vill jag också höra hur Mats Einarsson ser på
              detta, om det ska vara en mängd olika lagar, till exempel om man
              skickar via kabel eller radiosignaler. Anser Mats Einarsson att
              det är omöjligt att samordna och få en mer enhetlig lagstiftning?
            </seg>
          </u>
          <note type="speaker" n="13aecd67">
            Anf. 109 MATS EINARSSON (v) replik:
          </note>
          <u who="mats_einarsson_087a77" xml:id="i-fe4dc0705d18759f-1" n="cfb3dc49">
            <seg n="b4f6856b">
              Herr talman! Jag vill börja med att ifrågasätta om det är någon
              ökad politisering som vi ser. Jag vet att det påstås i debatten
              från högerhåll ibland, men jag kan inte riktigt sätta fingret
              på vari denna politisering skulle bestå.
            </seg>
            <seg n="2eb9539e">
              När det gäller principfrågan kan jag säga: Om man med detta begrepp
              menar politisk styrning av programinnehåll eller någonting i närheten
              av det är jag definitivt inte någon anhängare av någon ökad politisering.
              Det är inte politikers, folkvaldas, riksdagens roll i förhållande
              till public service . Däremot är jag för en politisering i den
              begränsade meningen att vi har ett politiskt ansvar för att se
              till att public service har goda förutsättningar till en god programverksamhet.
              Och lägger man det innehållet i begreppet ser jag absolut inte
              några problem med detta. Det brukar ibland också kallas demokrati.
            </seg>
            <seg n="1c9524d2">
              Sedan gällde det teknikneutralitet. Jag ville bara peka på en
              svårighet. Det är naturligtvis bra att sträva efter teknikneutralitet
              eller rättare sagt efter en lagstiftning som inte blir föråldrad
              på grund av den tekniska utvecklingen. Men jag har i något fall
              i utredningssammanhang tittat på just teknikneutralitet i förhållande
              till yttrandefrihetsgrundlag och sådana saker. Och det visar sig
              att ju mer man tittar på saken desto mer komplicerat blir det.
              Det är inte så att man löser problem enkelt genom att lansera
              begreppet teknikneutralitet, utan det är ibland en ganska komplicerad
              materia att hantera. Och jag har definitivt inte några färdiga
              lösningar på hur långt man kan komma i den vägen.
            </seg>
          </u>
          <note type="speaker" n="fab412ce">
            Anf. 110 HELENA BARGHOLTZ (fp) replik:
          </note>
          <u who="helena_bargholtz_9ffc2b" xml:id="i-506e7775e31e181c-4" n="9c730447">
            <seg n="b98993e3">
              Herr talman! När det gäller public service låter det som om Mats
              Einarsson och jag ändå har samma grundläggande inställning, att
              det inte bör vara ett genompolitiserat begrepp utan att det är
              någonting annat. Och vi från Folkpartiet har ju, som jag nämnde
              tidigare, tankar om att det ska finnas fonder som man kan söka
              pengar ur för egentligen vilket programföretag man vill arbeta
              för, men det ska vara public service -inslag.
            </seg>
            <seg n="1b0d874b">
              När det gäller den teknikneutrala lagstiftningen låter det på
              Mats Einarsson som att han inte är så intresserad av att försöka
              se om man skulle kunna komma närmare en sådan. Eftersom den tekniska
              utvecklingen går så snabbt kan jag också inse att det kan vara
              problem att hitta en totalt neutral lagstiftning. Men syftet måste
              ändå vara att man kan täcka in så att människor som arbetar med
              olika medier vet att det är en lagstiftning som gäller.
            </seg>
          </u>
          <note type="speaker" n="5c25ad77">
            Anf. 111 MATS EINARSSON (v) replik:
          </note>
          <u who="mats_einarsson_087a77" xml:id="i-fe4dc0705d18759f-2" n="cfb3dc49">
            <seg n="d57906e0">
              Fru talman! Först vad gäller Folkpartiets skisserade fonder får
              jag nog faktiskt lämna återbud. Jag har inte satt mig in i förslaget
              och kan inte ge något bestämt besked om hur vi ser på det från
              Vänsterpartiets sida. Det finns andra i partiet som kan det här
              betydligt bättre, och de har säkert svar på frågorna.
            </seg>
            <seg n="c533a8de">
              När det gäller teknikfrågan är vi väl ganska överens. Det jag
              sade från talarstolen var inte menat som någon direkt polemik
              mot Folkpartiet, utan det var mer ett ödmjukt påpekande om att
              detta inte alltid är så lätt som det låter från talarstolen.
            </seg>
          </u>
          <note type="speaker" n="dfa0d9a3">
            Anf. 112 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-dc8da4fad7f9bbd5-3" n="a1849e6e">
            <seg n="e1997dda">
              Fru talman! Med anledning av den diskussion som Mats Einarsson
              nu har haft med Helena Bargholtz skulle jag vilja fråga: Hur vill
              Mats Einarsson garantera att public service -företagen lever upp
              till sändningsvillkoren? Det är en ganska intressant frågeställning.
            </seg>
            <seg n="bae37b21">
              När det gäller vår reservation var det intressant att Mats Einarsson
              lyfte upp en liten del av den och sedan kritiserade den sönder
              och samman. Det är ju en intressant debatteknik att inte ta med
              helheten. Jag kan hålla med om att detta att återkomma till riksdagen
              inte var världens höjdare i den här reservationen. Men substansen
              ligger egentligen i det som kommer sedan, nämligen att andra olyckliga
              konsekvenser är att Sveriges Radio får svårt att leva upp till
              och bygga vidare på den nuvarande nivån i fråga om sändningar
              till minoriteter och andra särskilda grupper. Det är därför viktigt
              att det arbetas för en lösning som gör att dessa sändningar kan
              fortsätta i det marksända digitala tv-nätet. Vi tar också upp
              problematiken med den kommersiella radion och även med den kommersiella
              radion med nationella sändningar. Det var ytterligare substans,
              så frågan är om man så enkelt kan avvisa reservationen.
            </seg>
          </u>
          <note type="speaker" n="97e94590">
            Anf. 113 MATS EINARSSON (v) replik:
          </note>
          <u who="mats_einarsson_087a77" xml:id="i-fe4dc0705d18759f-3" n="cfb3dc49">
            <seg n="73413fdc">
              Fru talman! Nej, det kan man säkert inte göra. Det var säkert
              alldeles för lättvindigt från min sida.
            </seg>
            <seg n="807277f3">
              Jag menar att de problem som reservationen tar upp åtminstone
              delvis är reella problem som man måste ha ögonen på. Men jag är
              ganska trygg för tillfället med att man faktiskt följer de här
              sakerna på ett rimligt sätt. Därför tyckte jag inte att det fanns
              anledning att nu göra ett särskilt tillkännagivande från riksdagen
              om detta.
            </seg>
            <seg n="2dbfd906">
              Hur garantera god public service ? Det är ett ganska stort beting
              att försöka klara av att svara på det på 1 minut och 19 sekunder.
              Det tror jag inte att jag riktigt klarar av. Jag hade inte förberett
              mig för en allmän public service -debatt. Men några allmänna ord
              går väl att säga.
            </seg>
            <seg n="effa8ae6">
              Som jag var inne på tidigare tror jag inte på idén att man ska
              renodla public service i den meningen att public service enbart
              eller huvudsakligen ska syssla med programverksamhet som de kommersiella
              kanalerna inte finner tillräckligt lönsamma. Jag tror tvärtom
              att för att public service ska ge både tillgång till så kallade
              smala program och program med hög kvalitet för en bred publik
              måste man ha möjlighet att verka på hela området för tv-produktion,
              inklusive dokusåpor, även om jag inte tror att antalet dokusåpor
              är någon bra mätare på den kulturella nivån i landet. Men även
              public service -tv och -radio måste ha möjlighet att ha ett mycket
              brett programutbud för att kunna hålla kvaliteten på alla områden.
            </seg>
          </u>
          <note type="speaker" n="025f6c84">
            Anf. 114 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-dc8da4fad7f9bbd5-4" n="a1849e6e">
            <seg n="6861778b">
              Fru talman! Det var en intressant diskussion som Mats Einarsson
              kom in på i slutet. Men han missuppfattade min frågeställning,
              för jag frågade hur man garanterar sändningsvillkoren. Det som
              han var inne på handlade mer om vad kulturutskottet ska syssla
              med, medan garantierna för att säkerställa sändningsvillkoren
              ligger på konstitutionsutskottets område, dels i medielagstiftningen,
              dels när det gäller Granskningsnämndens arbete. Det var dessa
              korrigeringsmekanismer som jag funderade över om han hade några
              synpunkter på.
            </seg>
            <seg n="fb20deef">
              Det hade väl inte varit så hemskt farligt att ge regeringen en
              puff när det gäller att använda det marksända digitala tv-nätet
              även för radiosändningar eftersom det finns ett utrymme för det.
              Jag har ett antal boxar hemma. I den gamla boxen fanns inte den
              möjligheten, men med de nya boxarna ser man när man går in på
              menyerna att man faktiskt också ska kunna ta emot radiosändningar,
              men de finns inte där. Det hade ju varit väldigt bra. Problemet
              är att den flexibiliteten inte finns i mottagningen. Men för dem
              som ändå har det här systemet vore det en klar fördel att i samma
              system kunna ta emot ett antal radiokanaler. Jag förstår inte
              varför inte utskottet kunde göra ett allmänt uttalande. Man behövde
              inte göra ett tillkännagivande, men man tar över huvud taget inte
              upp substansfrågan.
            </seg>
          </u>
          <note type="speaker" n="36152458">
            Anf. 115 MATS EINARSSON (v) replik:
          </note>
          <u who="mats_einarsson_087a77" xml:id="i-fe4dc0705d18759f-4" n="cfb3dc49">
            <seg n="0d82f91a">
              Fru talman! Jag ber om ursäkt för att jag missuppfattade frågan
              från Ingvar Svensson.
            </seg>
            <seg n="c561dadc">
              Jag tror jag ska uttrycka mig försiktigt, för detta är inte mitt
              huvudområde att vi i dag har möjligheter genom Granskningsnämnden
              och på annat sätt att tillse och följa hur sändningsvillkoren
              följs. Går det att visa på att jag har fel i detta är jag definitivt
              öppen för att titta på vad som kan göras, men för närvarande ser
              jag inte något sådant behov.
            </seg>
            <seg n="de905c00">
              Tillkännagivande nej, himlen faller inte ned om riksdagen gör
              ett tillkännagivande i den här frågan. Men jag tycker rent allmänt
              att riksdagen bör ransonera sina tillkännagivanden till sådana
              frågor där det faktiskt finns anledning att korrigera regeringens
              linje, och det tycker jag inte att det finns här.
            </seg>
          </u>
          <note n="1d795420">
            Överläggningen var härmed avslutad.
          </note>
          <note n="c3f63342">
            9 § Tillämpningen i Sverige av den europeiska arresteringsordern
          </note>
          <note n="2c2814f6">
            Föredrogs
          </note>
          <note type="speaker" n="a4254c90">
            Anf. 116 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-ff0af28bf99f49b3-0" n="3dccf917">
            <seg n="c710086a">
              Fru talman! Vi har som enda parti skrivit två reservationer när
              det gäller den europeiska arresteringsordern, och jag ber att
              få yrka bifall till reservation nr 2.
            </seg>
            <seg n="ed2f91c4">
              Det som den reservation som jag yrkar bifall till i första hand
              handlar om är tillkomsten. Vi har diskuterat detta i kammaren
              vid många tillfällen, då vi anser att det är olyckligt att vi
              fattar lagstiftningsbeslut utan att vi har klart för oss vilka
              följdlagstiftningar som de för med sig. Det här är något som vi
              har pratat om många gånger. Tillkomsten av det här går hastigt
              och saknar förutsägbarhet. Det känns speciellt tråkigt när det
              gäller den här typen av lagstiftning som vi vet egentligen inte
              handlar om en permanent stabil lagstiftning utan handlar om en
              glidande process.
            </seg>
            <seg n="6d690612">
              I och med att Europeiska unionen utökas tillkommer flera medlemsstater
              som naturligtvis har möjligheter att vara med och påverka, och
              det förs en debatt och en diskussion. Vi vet liksom inte riktigt
              var vi kommer att hamna i detta. Och bristen på möjlighet att
              omförhandla detta tycker jag känns besvärande.
            </seg>
            <seg n="3d6aabbd">
              När det gäller den specifika europeiska arresteringsordern har
              jag och Vänstern i ett särskilt yttrande pekat på just det olyckliga
              i att ett 1516-årigt barn kan överlämnas till ett annat land för
              lagföring för ett brott som inte ens är något brott i Sverige.
              Vi har ju delvis avskaffat den dubbla straffbarheten.
            </seg>
            <seg n="b23e64c6">
              Jag tycker att det här känns olyckligt. Mitt yrkande i motionen
              är att vi ska se över den här delen, och det tror jag att vi naturligtvis
              konsekvent måste göra även i framtiden. Vårt EU-medlemskap handlar
              nämligen inte om, som Carl Bildt så retoriskt lyckades formulera
              det, ett innanförskap eller ett utanförskap. Det handlar snarare
              om hur och i vilken del vi samverkar och på vilket sätt vi kan
              påverka de avtal som vi sluter med alla de övriga europeiska medlemsstaterna.
            </seg>
          </u>
          <note type="speaker" n="471f05ca">
            Anf. 117 JOE FRANS (s):
          </note>
          <note n="8163cb4e">
            Fru talman! Låt mig inleda med att yrka bifall till utskottets
            förslag i betänkandet och avslag på de två reservationer som finns
            till betänkandet.
          </note>
          <u who="joe_frans_db88a4" xml:id="i-489da8d7fd17005d-0" n="533ca917" prev="i-8f80e8de8b42732c-0">
            <seg n="81c1a289">
              Jag ska inte föra någon debatt om Sveriges EU-politik eller om
              huruvida vi ska ha ett EU-samarbete. Låt mig bara konstatera att
              vi har fört diskussioner i kammaren om arresteringsordern. Vi
              har gått över argumenten åtskilliga gånger, och vi har då sagt
              ja till denna arresteringsorder. Det här handlar om hur tillämpningen
              ser ut. Låt mig bara konstatera att här finns ett mervärde för
              oss i det europeiska samarbetet.
            </seg>
            <seg n="9f2f25d3">
              Sammanlagt har 32 personer överlämnats för lagföring till Sverige
              under den aktuella tidsperiod som det här gäller. Från Sverige
              har två fall överlämnats eller vägrats att överlämnas. Jag nämner
              detta därför att det visar en poäng. Det visar att det finns vägransgrunder
              som Sverige tillämpar. Det är viktigt. Det är viktigt att vi inser
              att vi inte bara hur som helst överlämnar personer utan egen rättslig
              prövning i Sverige. Det är också viktigt att iaktta det faktum
              att vi har fått bra utfall av detta. Vi har kunnat få tag i människor
              som annars skulle ha sluppit undan rättvisan. Det är bra.
            </seg>
            <seg n="78f81ca4">
              Egentligen är det här helt okomplicerat. Vi känner till Miljöpartiets
              argument, och jag ska inte ta upp kammarens tid med att upprepa
              de argument som både Miljöpartiet och en stor majoritet i riksdagen
              har sagt ja till. Vi har gått över detta om och om igen, så det
              finns nog ingen anledning att göra det ännu en gång. Låt mig bara
              konstatera att det här ger ett mervärde till vårt europeiska samarbete.
              Låt mig också konstatera att det europeiska samarbetet stärks
              och fördjupas. För den som inte vill vara med och som vill stå
              vid sidan är det lätt att hela tiden hitta på saker och ting som
              man gnäller och pratar om.
            </seg>
            <seg n="a521a951">
              Men för oss är det viktigare att se det mervärde som samarbetet
              ger. Och det här samarbetet är bra för Sverige. Det har hjälpt
              oss, och det kommer att hjälpa oss, och jag tycker att vi även
              i fortsättningen ska se till att det rättsliga samarbetet fördjupas
              på det område som vi tror oss veta kan hjälpa oss i arbetet med
              effektiv brottsbekämpning.
            </seg>
          </u>
          <note type="speaker" n="821f06e6">
            Anf. 118 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-ff0af28bf99f49b3-1" n="3dccf917">
            <seg n="f4f22717">
              Fru talman! Självfallet måste det kunna ske ett överlämnande
              av brottslingar mellan rättsstater, Joe Frans. Det har vi aldrig
              motsatt oss. Jag tror att det är väldigt viktigt.
            </seg>
            <seg n="68a8452c">
              Men jag tror att du onekligen har gått på det som jag sist nämnde
              om utanförskap eller innanförskap. Det handlar inte om antingeneller,
              utan det handlar om hur. Jag underströk särskilt i mitt framförande
              förutsägbarheten av denna arresteringsorder. Det är där jag tycker
              att det är av vikt att vi är noga med att se hur detta används
              och hur det tillämpas. Det får inte bli något slags uppgivenhet.
            </seg>
            <seg n="2d0f9f96">
              Hur ställer du dig till den delvis avskaffade dubbla straffbarheten
              om vi till exempel får ett brott som förs in på listan för vilket
              vi inte har någon straffbarhet? Det kan ju leda till konflikter
              och problem.
            </seg>
          </u>
          <note type="speaker" n="4fd21bf9">
            Anf. 119 JOE FRANS (s) replik:
          </note>
          <u who="joe_frans_db88a4" xml:id="i-af045eba269ca9bf-0" n="533ca917">
            <seg n="6cece10f">
              Fru talman! Det gläder mig att Leif Björnlod inte motsätter sig
              att vi ska överföra folk som har gjort fel och som får bli överlämnade
              till rättvisan.
            </seg>
            <seg n="4f3217fa">
              Du pratar om hur. Men du glömmer att tala om att redan innan
              tillämpningen av arresteringsordern kom hade vi en mekanism som
              gjorde det möjligt att överföra folk. Det kan du inte på något
              sätt vägra att inse eller erkänna.
            </seg>
            <seg n="466a1e05">
              Det handlar om att vi har kommit överens om att göra detta på
              ett mer effektivt sätt. Vi ska underlätta och göra det hela smidigare.
              Vi ska se till att det går bättre för oss i kampen mot den internationella
              brottsligheten. Både du och jag vet att i dag är brottslingarna
              så internationellt organiserade att de utnyttjar minsta lilla
              svaghet i vår brottsbekämpning. Om de vet att vi samarbetar så
              kommer de inte att utnyttja detta. Vi har fått ett bättre, effektivare
              samarbete på området. Det kan du inte vägra att erkänna.
            </seg>
            <seg n="00ddec20">
              Det handlar inte om hur. Du får nog erkänna det faktum att du
              vill ha möjlighet att demonstrera ditt ogillande av vårt EU-samarbete.
            </seg>
          </u>
          <note type="speaker" n="c6219fc7">
            Anf. 120 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-ff0af28bf99f49b3-2" n="3dccf917">
            <seg n="0da43fc2">
              Fru talman! Nej, det vore att förenkla det hela. Jag underströk
              ju att det fanns tidigare utlämningsavtal. Sverige har utlämningsavtal
              även med andra länder, utanför EU. Då har vi möjligheter att sätta
              upp villkor och att pröva det hela. Det gör vi visserligen också
              i det här, men jag lyfter upp fingret och varnar för detta: Vart
              är vi på väg? Vilka möjligheter har vi att omförhandla avtalen
              när det gäller utlämning om andra länder för upp brott på listan
              som inte vi kan acceptera?
            </seg>
            <seg n="2c351794">
              Vi har en viss möjlighet till vägransgrunder; jag känner väl
              till dem. Men det finns en passivitet och en uppgivenhet från
              svensk sida där man säger: Javisst, nu har vi antagit rambesluten
              och nu måste vi följa detta till punkt och pricka. Det är där
              jag sätter upp mitt finger, varnar och säger att här måste vi
              ha möjligheter att ha våra egna värderingar som ger en vägransgrund
              som kanske inte finns bland de vägransgrunder som finns angivna.
            </seg>
            <seg n="7bc6afb5">
              Det handlar till exempel, och framför allt, om brott som inte
              är brott i dag men som kan klassificeras som brott i andra länder.
              Det kan till exempel handla om abort. Det är en fråga, men den
              är inte riktigt aktuell. Däremot finns det olika politiska verksamheter
              som kan klassas som brott i andra länder men som inte gör det
              här. Det är för att slå vakt om den demokratiska möjligheten.
            </seg>
          </u>
          <note type="speaker" n="2380db0d">
            Anf. 121 JOE FRANS (s) replik:
          </note>
          <u who="joe_frans_db88a4" xml:id="i-8f80e8de8b42732c-1" n="533ca917" next="i-489da8d7fd17005d-1">
            <seg n="b94143b8">
              Fru talman! Leif Björnlod erkänner att det finns vägransgrunder.
            </seg>
          </u>
          <note n="e8f68d84">
            (LEIF BJÖRNLOD (mp): Javisst gör det det!)
          </note>
          <u who="joe_frans_db88a4" xml:id="i-489da8d7fd17005d-1" n="533ca917" prev="i-8f80e8de8b42732c-1">
            <seg n="6fdf02ca">
              Du erkänner också att det handlar om allvarliga brott.
            </seg>
            <seg n="a56f687e">
              Du vet mycket väl att det här i allt väsentligt är ett mellanstatligt
              samarbete. Eftersom detta samarbete är ömsesidigt och bygger på
              en mellanstatlig förhandling har Sverige lika stora möjligheter
              som vilken annan medlemsstat som helst att säga nej om det kommer
              upp nya saker som vi inte vill ha.
            </seg>
            <seg n="8d99a3be">
              Vi är inte passiva långt därifrån! Vi är aktiva. Det är därför
              vi vill gå vidare och fördjupa det samarbete som gör att vi blir
              effektivare mot brottslingarna. Det handlar om att vi ska komma
              åt folk som exporterar narkotika och på ett synligt sätt drar
              in våra ungdomar på en brottslig bana. Det handlar om människohandel
              trafficking . Det är den typen av brott det gäller. Det handlar
              inte om småbrott. Det handlar inte om ficktjuvar. Det handlar
              inte om människor som står på Centralen och stjäl från resenärer.
              Det handlar om internationella, mycket elaka brottslingar. Dem
              vill vi gå efter. Vi är inte passiva; vi är i allt väsentligt
              mycket aktiva. Miljöpartiet vill att vi ska vara passiva. Men
              i det här fallet ska vi inte alls vara det tvärtom.
            </seg>
          </u>
          <note n="c3a5bdd1">
            (LEIF BJÖRNLOD (mp): Det gör det oftast.)
          </note>
          <note n="1d795420">
            Överläggningen var härmed avslutad.
          </note>
          <note n="a6341b45">
            10 § Våldsbrott och våldsoffer
          </note>
          <note n="2c2814f6">
            Föredrogs
          </note>
          <note type="speaker" n="ae529c6e">
            Anf. 122 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-3c6dc58a696309da-0" n="1a0e35f8">
            <seg n="518c5429">
              Fru talman! Jag vill börja med att yrka bifall till reservation
              nr 1. Vi står givetvis bakom alla övriga 23 moderata reservationer
              och det särskilda yttrandet.
            </seg>
            <seg n="68cd91bc">
              Verklig frihet och verklig trygghet får man inte genom en avi
              från a-kassan, socialkontoret eller Försäkringskassan. Trygghet
              uppnår man inte genom att ta ett friår från arbetet och göra något
              annat. Trygghet är något helt annat, något djupare och mycket
              viktigare.
            </seg>
            <seg n="be797405">
              Det finns en amerikansk psykolog, Abraham Maslow, som har lagt
              fram en mycket känd teori om den så kallade behovstrappan för
              att förklara människors behov och motivation. Den bygger på en
              utvecklingstrappa där det finns olika behov på varje steg. Först
              när behoven på ett trappsteg är uppfyllda kan man gå vidare som
              individ och nå högre mål och allra ytterst meningen med sitt eget
              liv, någon form av självförverkligande.
            </seg>
            <seg n="f115e203">
              Det första trappsteget rymmer de primära fysiska behoven som
              mat, värme och sömn. Om inte de behoven är uppfyllda kommer hela
              människans tid att tas i anspråk för att jaga efter mat och värme.
              När en individ har uppnått de första behoven kommer hon att gå
              vidare till steg nr 2 som är trygghetsbehoven. Man måste känna
              sig trygg och säker för att överleva. Man måste kunna skydda sig
              och känna sig fredad. Först när människan gör detta har hon möjlighet
              att gå vidare. Stenåldersmänniskorna hade aldrig överlevt om de
              inte hade haft förmåga att känna rädsla när de var hotade och
              kunnat fly eller strida. De hade inte överlevt, och då hade inte
              människoarten heller kunnat utvecklas.
            </seg>
            <seg n="df6c65a9">
              Det finns ytterligare steg i den här trappan som sociala behov,
              att känna gemenskap, att ha ett arbete eller att ha en familj
              till exempel, och att få kontroll över sitt liv och klara sin
              försörjning.
            </seg>
            <seg n="2d013744">
              Fru talman! Man kan fråga sig vad detta har med våldsbrott och
              brottsoffer att göra. Jo, till skillnad mot förr har samhället
              i dag påtagit sig ett ansvar att skydda individen mot faror. Vi
              behöver inte längre fly eller kriga själva mot dem som anfaller
              oss. Samhället ska se till att vi inte blir utsatta för övergrepp
              mot vår person eller mot vår egendom. Till skillnad mot förr är
              det samhällets skyldighet att skipa rättvisa, att ställa brottslingar
              inför rätta och utdöma rättmätiga straff.
            </seg>
            <seg n="59c63530">
              Fru talman! Vi medborgare måste kunna känna oss trygga och förlita
              oss på att samhället och staten är starka och förmår skydda oss
              från att bli utsatta för brott. Visserligen måste vi själva också
              ta ett visst ansvar och inte bete oss dumdristigt, men ytterst
              är det faktiskt samhällets skyldighet att skydda medborgarna från
              brott.
            </seg>
            <seg n="17516b8a">
              Där menar vi moderater att staten har misslyckats. Tolv år av
              socialdemokratiskt styre har i stället resulterat i att våldet
              har ökat i samhället. Och det fortsätter att öka, och därmed antalet
              brottsoffer som vi ska diskutera i dag. Människor är mer otrygga
              i dag, och de får sin frihet begränsad. Det är väldigt många som
              inte vågar delta i nöjeslivet, i samhällslivet eller i det politiska
              livet och som väljer att vara hemma i stället. Framför allt vittnar
              många äldre om att de inte vågar gå ut när det blivit mörkt. Det
              tycker vi moderater inte är acceptabelt.
            </seg>
            <seg n="3999fe59">
              Allra värst drabbas de med små resurser som inte har så många
              egna val att göra, de som saknar en gemenskap genom att de inte
              har ett arbete att gå till och kanske ingen familj. Funktionshindrade,
              ensamma, äldre, barn och unga, kvinnor och människor med annan
              etnisk bakgrund drabbas hårdast av Socialdemokraternas totala
              misslyckande när det gäller att förhindra brott och framför allt
              våldsbrott.
            </seg>
            <seg n="b39214f9">
              Socialdemokraterna har i stället för att leverera trygghet och
              säkerhet erbjudit ett fortsatt utanförskap och åtgärder som friår
              och bidrag. Det tycker inte vi är rimligt. Det är inte heller
              rimligt om man ställer det i relation till den här trygghetstrappan.
              Först när man har uppnått de grundläggande behoven kan man klättra
              vidare.
            </seg>
            <seg n="486576c1">
              Vi menar att det finns väldigt mycket att göra. Jag tänkte ta
              upp några frågor i det här betänkandet där vi moderater vill mer
              än Socialdemokraterna. Jag tänkte fokusera på barn som brottsoffer.
              De är allra mest sårbara och mest utsatta. Det är barnen vi ska
              skydda från brott. Ingen i den här kammaren, och ingen över huvud
              taget, vill att barn någonsin ska bli svikna av en vuxen och utsatta
              för övergrepp. När det ändå sker är utomordentligt viktigt att
              allt som kan göras görs för att minimera skadorna hos det drabbade
              barnet. Därför vill vi moderater ge barnen vårt reservationslösa
              stöd.
            </seg>
            <seg n="cba58ee6">
              Vi menar att brott mot barn ska utredas vid specialistenheter
              som ska finnas i hela Sverige, så kallade barnrättscentrum eller
              barnahus. Där ska det finnas samlad expertis från socialkontoret,
              polisen, rättsläkare, åklagare och så vidare för att barnet ska
              få bästa möjliga stöd och rehabilitering samt för att säkerställa
              att den som har gjort det här brottet mot barnet verkligen ska
              bli ställd inför rätta. Det är också viktigt att barnet omfattas
              av de regler som gäller skadestånd. Man ska kunna få skadestånd
              från den gärningsman som har utsatt barnet för ett brott. När
              en domstol utdömer ett faktiskt skadestånd ska brottsoffret också
              få detta, och det ska inte minskas genom ett beslut av en myndighet
              som ofta sker av Brottsoffermyndigheten.
            </seg>
            <seg n="51f17f3d">
              Vi vill också att handläggningstiderna hos polis och åklagare
              ska kortas väsentligt, särskilt när det gäller barnärenden. I
              dag finns det en regel i förundersökningskungörelsen § 2 a. Den
              beskriver att det ska ske en särskilt skyndsam utredning när det
              gäller barn som är utsatta för brott om det är ett brott mot barnets
              liv, hälsa, frihet eller frid och om brottet har mer än sex månaders
              fängelse i straffskalan. Då ska förundersökningen vara avslutad
              så snabbt det bara går och maximalt inom tre månader. Dessvärre
              hålls inte den regeln av en mängd olika skäl. Vi menar att man
              måste ta itu med det. Man räknar också de här tre månaderna från
              det att polisen har en skäligen misstänkt person. Anmälan kan
              ligga i polisen korgar eller högar ett bra tag innan man delger
              skälig misstanke till någon. I själva verket kan det röra sig
              om ett halvår eller ännu längre tid. Vi menar att det är viktigt
              att det går snabbt från det att anmälan görs. Först när barnet
              har kommit ur den processen kan man ta itu med rehabilitering
              och vård så att man minimerar skadorna så mycket som möjligt.
            </seg>
            <seg n="c1d60cec">
              Även kvinnor som har utsatts för våld och hot av någon som de
              har haft eller har en relation med är en särskilt utsatt grupp
              brottsoffer. Det beror på att kvinnan i det här fallet har blivit
              utsatt för brott i sitt eget hem av en person som hon har litat
              på och haft förtroende för. För att förebygga att det ska behöva
              fortsätta ske i den omfattning som sker i dag är det viktigt att
              veta mer om brottets orsaker och vad det är som har drivit gärningsmannen
              att begå våld mot en kvinna som han kanske har älskat någon gång.
              Därför vill vi moderater satsa mer på forskning.
            </seg>
            <seg n="c7c1b3ad">
              Vi vill också utvärdera kvinnofridsreformen. Vi är mycket missnöjda
              med att den som är dömd för våld mot kvinnor kan få ett straff
              i frihet. Vi vill att grundregeln ska vara att om man har gjort
              sig skyldig till våld mot en kvinna eller grov kvinnofridskränkning
              ska fängelse vara den naturliga påföljden. Det är inte rimligt
              att man får villkorlig dom och samhällstjänst om man har misshandlat
              någon eller upprepade gånger utsatt någon för hot. Man får kanske
              kratta löv eller jobba inom Röda Korset. Vad är det för straff
              för den typen av brott?
            </seg>
            <seg n="8954b6a7">
              Vi moderater har också sagt tidigare att vi vill att hela straffskalan
              ska utnyttjas så att ett brott av normalgraden ska ge ett straff
              i mitten av straffskalan. När det gäller grov kvinnofridskränkning
              skulle det innebära att i stället för som i dag, att man kan vara
              ute i samhället och avtjäna straffet, kan man faktiskt få maximalt
              upp till sex års fängelse för det brottet. Då är det inte rimligt
              att påföljden blir villkorlig dom.
            </seg>
            <seg n="534f8655">
              De som är utsatta för våldsbrott behöver mycket mer stöd och
              hjälp. Därför föreslår vi att dessa brottsoffer får ett eget juridiskt
              stöd i form av ett målsägarbiträde och att det finns en brottsofferhandläggare
              dygnet runt hos polisen i hela Sverige.
            </seg>
            <seg n="d38b8238">
              De ideella föreningarna gör ett väldigt bra arbete, men kvinnojourer
              och brottsoffersjourer varken ska eller kan ersätta stödet från
              samhället. Särskilt utsatta brottsoffer som barn, funktionshindrade
              och kvinnor kan ibland ha svårt att få sina behov tillgodosedda.
              Det gäller särskilt dem som lider av en psykisk sjukdom och kanske
              också är missbrukare. De har i dag väldigt svårt att få stöd av
              kvinnojourer till exempel.
            </seg>
            <seg n="841c5a4f">
              Vi vill alltså att vi ska förebygga våldsbrott genom mer kunskap
              och forskning. Vi ska fokusera mer på brottsoffer och ge offer
              för våldsbrott ett eget målsägarbiträde. Vi ska satsa på brottsofferstöd
              dygnet runt hos polisen. Vi ska sätta kvinnomisshandlare i fängelse
              och kombinera besöksförbud med fotboja. Vi vill att fler kvinnofridsbrott
              ska gå till åtal. Vi vill särskilt se till barnen som brottsoffer
              genom att ge dem mer stöd och genom att det ska gå snabbare i
              processen. Vi vill att unga brottsoffer får bättre stöd i dag
              genom att man inrättar stödcentrum på fler platser i Sverige.
              Polisen måste också bli bättre på att göra hot- och riskbedömningar
              så att man kan minimera och förebygga brott.
            </seg>
            <seg n="3e853de1">
              Fru talman! När det händer som inte fick hända, det värsta scenariot,
              när en kvinna blir dödad av sin man eller sambo, är det ofta ett
              led i en lång serie av trakasserier, hot och misshandel som kan
              ha pågått i åratal. Ändå slutade det med den yttersta kränkningen
              av dem alla. Då menar vi tillsammans med alliansen att samhället
              måste göra en haveriutredning och gemensamt ta reda på: Vad var
              det som gick snett? Hur kunde det ske? Hur kan vi förebygga genom
              att arbeta tillsammans? Vem hade kunnat göra vad?
            </seg>
            <seg n="a9723fd4">
              Vi vill, till skillnad mot majoriteten, att fall av dödligt kvinnovåld
              från en närstående ska följas upp i en haverikommission. Först
              när vi lär oss av det som har gått fel kan vi förändra och förbättra
              oss. Först då kanske myndigheterna genom samarbete kan förebygga
              fall av onödigt och tragiskt våld.
            </seg>
            <seg n="e56bf6ea">
              Slutligen: Det femte och sista steget i den behovstrappa jag
              nämnde i början brukar man benämna självförverkligande. Först
              när de grundläggande behoven är tillfredsställda kan vi rikta
              in oss på att tillvarata våra egna förmågor och drömmar, vår egen
              mening med vårt eget liv, att göra det man längtat efter och försöka
              skapa ett så bra och värdefullt liv som möjligt.
            </seg>
          </u>
          <note type="speaker" n="3316df0b">
            Anf. 123 KARIN GRANBOM (fp):
          </note>
          <u who="karin_granbom_66795b" xml:id="i-79bb23e7fbc7d537-0" n="4137e621">
            <seg n="e251445a">
              Fru talman! I dag har vi en debatt om brottsoffer och våldsbrott,
              och det är en fråga som handlar om liv och död, om sorg och om
              smärta. År 2004, som är det sista året jag har statistik för,
              avled över 150 personer på grund av brott. Många överlever våld,
              men de får tydliga fysiska skador. De fysiska skadorna klarar
              sjukvården ofta rätt bra, och de lindras med åren. Men psykiska
              problem och den rädsla som uppkommer av att ha blivit utsatt dröjer
              sig ofta kvar mycket längre och kan fullständigt förändra personers
              liv.
            </seg>
            <seg n="b08d606d">
              Alla våldsbrott är allvarliga. De ökar i antal, och den utvecklingen
              måste vi sätta stopp för.
            </seg>
            <seg n="45baa67a">
              I dag tänkte jag särskilt fokusera på brott där offren haft en
              nära relation, och det handlar främst om brott mot kvinnor och
              barn. Men mycket av det jag kommer att säga gäller förstås för
              alla typer av brott.
            </seg>
            <seg n="736326f6">
              Det viktigaste som vi har att göra är att se till att fler anmälda
              brott leder till fällande domar. Det är på det sättet som samhället
              sätter gränser och tydligt visar vad som är rätt och fel. För
              att lyckas med detta krävs ett antal saker. Det är att rättsprocessen
              har gått snabbt, att rättsväsendet har kapacitet och kunskap att
              ta hand om ärendena på bästa sätt och att brottsoffren känner
              sig trygga under hela processen. I dag finns det brister på alla
              dessa tre områden.
            </seg>
            <seg n="d1081869">
              Först är det att rättsprocesser måste gå snabbt, och snabbare
              än i dag. Rättsprocessen är en mycket farlig tid för en person
              som utsatts för brott av en närstående. Vi vet att polisanmälan
              kan innebära en tydligt ökad risk. Därför vill vi i Folkpartiet
              att just handläggningstider för ärenden som gäller våld i nära
              relationer ska kortas. När det gäller barn är det viktigt med
              en snabb process, eftersom vi vet att ett utdraget förlopp kan
              vara mycket skadligt för deras utveckling.
            </seg>
            <seg n="a30ddf7c">
              Jag kan bara instämma i det Hillevi Engström sade, att i dag
              har vi en gräns för hur lång tid förundersökningarna ska få ta,
              men hela handläggningen från anmälan till det att åtal väcks kan
              ta betydligt längre tid. Dessutom borde det införas en gräns för
              hur lång tid det får ta innan domstolarna tar upp ett mål.
            </seg>
            <seg n="59157826">
              Den andra saken är att det krävs kunskap och kompetens i de rättsliga
              myndigheterna. Jag vill ge några uppgifter som visar att situationen
              i dag inte är tillfredsställande.
            </seg>
            <seg n="a394b7e3">
              År 2004 polisanmälde över 2 000 kvinnor att de blivit utsatta
              för grov kvinnofridskränkning. Det ledde till att 800 personer
              blev misstänkta, och 269 fall gick till lagföring. Det betyder
              att ungefär 13 % av anmälningarna gick till rättegång. Lagföringen
              för mål där barn blivit utsatta för misshandel och sexualbrott
              ligger också på mellan 10 och 20 %.
            </seg>
            <seg n="4ab39d49">
              Den låga graden beror på okunskap, bland annat. Det finns tydliga
              skillnader i lagföring mellan åklagare och mellan distrikt. För
              att göra någonting åt det här kom åklagarna till vårt utskott
              och bad att få ökade resurser för att genomföra utbildning, men
              de fick nej från majoriteten.
            </seg>
            <seg n="fb806098">
              För att brottsoffer ska kunna känna sig trygga måste polisen
              arbeta mycket mer strukturerat än den gör i dag. Jag har varit
              i kontakt med polisen i Kalmar län, där de jobbar med en riskbedömningsmodell
              som heter SARA. Den här modellen har varit mycket framgångsrik
              och bör spridas i hela landet. Det handlar om att polisen i samband
              med en polisanmälan gör en riskbedömning byggd på vetenskaplig
              grund. Utifrån den riskbild som man får fram sätter man in de
              skyddsåtgärder som verkligen behövs.
            </seg>
            <seg n="a0c0df77">
              Hur gör man då den här riskbedömningen? Ja, det är egentligen
              inte så krångligt. Polisen håller ett förhör som vanligt, men
              inte enbart efter egen erfarenhet och fantasi, utan förhöret ska
              bestå av ett antal fastställda frågor som ger svar som visat sig
              vara mycket viktiga för det fortsatta arbetet.
            </seg>
            <seg n="ed38dfff">
              Förra veckan talade jag med Henrik Belfrage. Han är professor
              i tillämpad kriminologi och forskningschef vid Rättspsykiatriska
              regionkliniken i Sundsvall. Det är han som har importerat det
              här riskbedömningsinstrumentet från Kanada. Belfrage berättade
              att han hade studerat polisförhör gjorda utan det här instrumentet.
              Han sade att polisförhören ofta var långa, men alla hade någon
              brist för att kunna utgöra en bra grund för riskbedömningar. Han
              menade att fördelen med SARA-instrumentet var att polisen kunde
              gå rakt på sak och sedan själv slippa fundera på om de hade gjort
              arbetet bra eller dåligt. Om de följde checklistan kan man säga
              att polisen objektivt sett har gjort ett bra arbete, och resultatet
              beror inte i så hög grad på vem det är som gör förhöret.
            </seg>
            <seg n="8fe336c1">
              När riskbedömningen är klar vet polisen om brottsoffret omedelbart
              måste omlokaliseras till ett skyddat boende eller om det behövs
              en omedelbar kontakt med åklagare för utfärdande av besöksförbud.
              Man får också fram mönster för om det behövs andra skyddsåtgärder,
              som till exempel larmpaket, skyddade uppgifter och eventuellt
              stöd av hundförare.
            </seg>
            <seg n="7ab3fc74">
              En ordentlig riskbedömning är inte enbart polisen till hjälp,
              utan den skulle också vara till hjälp för åklagare som behöver
              bedöma behov av besöksförbud. Även domstolen, som ska välja påföljd,
              får hjälp av den och kriminalvården, som ska göra bedömningar
              av utevistelse.
            </seg>
            <seg n="f28029d5">
              Vi vet i dag att många som blir våldsdödade eller grovt misshandlade
              tidigare har varit utsatta för hot och våld och i samband med
              detta kontaktat myndigheter. Det är inte acceptabelt att rättsväsendet
              inte lyckas fånga upp dessa individer. Det skulle göra stor skillnad
              om polisen började använda ett vetenskapligt baserat riskbedömningsinstrument.
              Kan man inom polisen initiera mängdbrottssatsningar tycker jag
              att man också omedelbart ska kunna initiera brottsoffersatsningar.
            </seg>
            <seg n="f30b8866">
              Polis och åklagare bör alltså få bättre kunskaper och metoder
              att bestämma risk, men för att brottsoffer verkligen ska vara
              trygga behövs det också bättre skyddsåtgärder. Jag vill i dag
              understryka de stora problem som finns vad gäller att upprätthålla
              besöksförbud.
            </seg>
            <seg n="22367680">
              Vid den senaste kontakten jag hade med Brottsofferjouren hemma
              fick jag höra talas om en kvinna som just nu skulle skyddas av
              ett besöksförbud. Men mannen hade följt efter henne i bil, hade
              stått utanför hennes bostad och hade ringt en hel natt. Hon hade
              anmält överträdelse över tio gånger, men ingenting hade hänt.
            </seg>
            <seg n="f47880ea">
              Sedan, i ett samtal med ordföranden för Riksforum för anhöriga
              till våldsdödade, fick jag höra att polisen och andra myndigheter
              tar alldeles för lätt på överträdelser.
            </seg>
            <seg n="d462e46c">
              Så Folkpartiet har ett antal reservationer, eller åtminstone
              två, som tydligt gäller besöksförbud och att vi måste skärpa straffet
              för överträdelser. Vi vill också möjliggöra elektronisk övervakning
              av den gärningsman som inte respekterar förbudet. Det är gärningsmannen
              som måste begränsas, inte brottsoffret. Jag yrkar därmed bifall
              till reservation 34.
            </seg>
            <seg n="59146205">
              Jag inledde det här anförandet med att säga att fler polisanmälningar
              måste leda till fällande dom. Avslutningsvis vill jag säga något
              om tiden efter en fällande dom. Målet måste ju vara att brottsoffren
              ska kunna lägga händelsen bakom sig, men tyvärr är det inte alltid
              så i dag. Ett problem är att skadeståndssystemet håller offret
              kvar vid gärningsmannen och att det i många fall är svårt att
              få ut ett skadestånd som i vissa fall behövs för rehabilitering.
              Det här systemfelet vill vi i Folkpartiet ändra på.
            </seg>
            <seg n="d3f6869f">
              Därutöver känner många brottsoffer att den dömde inte befinner
              sig i trygga händer i kriminalvården. De är, med rätta skulle
              jag vilja säga, rädda för att den intagne inte får den behandling
              som krävs för att han eller hon ska vara mindre farlig vid frigivning.
            </seg>
            <seg n="9fe011e7">
              Flera brottsoffer är också mycket oroliga inför den intagnes
              permissioner. Även om brottsoffret anmält att han eller hon vill
              bli underrättad inför permissioner och förflyttningar sker inte
              alltid detta.
            </seg>
            <seg n="245a614a">
              Vi i Folkpartiet har länge krävt att regeringen ska ta tag i
              det här problemet, men ingenting händer. Efter det att jag nu
              personligen har fått ett antal rapporter om uteblivna och sena
              underrättelser har jag tagit upp problemet med Kriminalvårdens
              styrelse och sagt att jag tycker att de ska göra en ordentlig
              utvärdering av systemet och se till att det förbättras. Jag hoppas
              att jag på det sättet kan gå en annan väg än genom de folkvalda
              och regeringen för att få en lösning på just det här problemet.
              Det är uppenbart för mig att det inte längre går att förvänta
              sig att Socialdemokraterna och stödpartierna ska ta några krafttag
              för brottsoffer.
            </seg>
          </u>
          <note type="speaker" n="06b94752">
            Anf. 124 PETER ALTHIN (kd):
          </note>
          <u who="peter_althin_61d03b" xml:id="i-9d0ad919a4225849-0" n="94346bcc" next="i-81e79fb534761940-0">
            <seg n="4259225f">
              Fru talman! Ärade ledamöter! De närvarande här! De frånvarande
              på sina rum! Alla åhörare! Om justitieministern hade varit här
              hade jag hälsat honom välkommen också i dessa våra viktiga debatter
              här i riksdagen.
            </seg>
          </u>
          <note n="f60710d1">
            Jag yrkar, fru talman, bifall till Kristdemokraternas reservation
            nr 36 under punkt 38.
          </note>
          <u who="peter_althin_61d03b" xml:id="i-81e79fb534761940-0" n="94346bcc" prev="i-9d0ad919a4225849-0">
            <seg n="67571a2f">
              I det här betänkandet finns det ett 90-tal motionsyrkanden. Hur
              många av dessa tror ni att majoriteten kommer att avslå? Det är
              dagens fråga. Det är ingen tiotusenkronorsfråga, för den är ganska
              enkel. Man avslår allesammans. Då kan man undra vad jag gör här,
              fru talman, som står här med majoriteten som en kompakt mur framför
              mig. Jag hoppas på att förnuftet ska segra och att någon ska förstå
              att de förslag som vi har är vettiga och bra.
            </seg>
            <seg n="40ead59a">
              Rubriken är Våldsbrott och brottsoffer . Det är rätt otäcka saker
              egentligen. Vid varje våldsbrott finns det minst ett brottsoffer.
              Känn på den! Vid varje våldsbrott finns det minst ett brottsoffer.
              För dem som inte ännu har varit ett brottsoffer kan jag, som själv
              varit det, säga det har snart alla lyckats med eller känner i
              varje fall någon som har varit ett brottsoffer att detta är något
              av det mest kränkande man kan vara utsatt för. Därför är det naturligt
              att vi ställer upp för brottsoffren.
            </seg>
            <seg n="5dba54a7">
              Bara för att jag ska slippa höra från Socialdemokraterna att
              jag svartmålar ska jag säga: Det har gjorts saker. Och de saker
              som är gjorda är bra. Det är bara det att det går för långsamt,
              och det är för få åtgärder. Men om ni känner er styrkta av detta
              vill jag gärna bjuda på det. Det finns förändringar som har gjorts
              som är bra, men vi i alliansen, Kristdemokraterna och övriga partier,
              har mer bråttom. Vi har större otålighet. Vi vill få i sjön de
              förslag vi har, eftersom vi tror på dem. Vi ser ju här gång efter
              gång att våra förslag ändå kommer som regeringens förslag med
              lite eftersläpning. Det är väl bra, men det är synd att det ska
              dröja två tre år innan de kommer. Vi vill ha dem nu.
            </seg>
            <seg n="ee97f2e9">
              Fru talman! Jag ska inte gå igenom alla. Jag tror att Kristdemokraterna
              är med på 18 reservationer. Jag tänker inte gå igenom allesammans.
              Jag ska plocka några stycken som för mig betyder väldigt mycket,
              som jag känner stark empati för.
            </seg>
            <seg n="cd29c2e0">
              Jag ska börja lite allmänt om reservation nr 1 som alla i alliansen
              är med på som heter Allmänt om våldsbrott och brottsoffer och
              som pekar på behovet av snabba åtgärder, bättre åtgärder och ett
              bredare åtgärdspaket. Vi måste stötta brottsoffren. Det gör vi
              bäst genom samhällets ingripande när det gäller att utreda brottet,
              gripa en gärningsman och lagföra gärningsmannen för att på det
              sättet upprätta någon form av heder hos brottsoffret igen. Vi
              har många förslag på förbättringar där som majoriteten ännu inte
              har accepterat. Jag hoppas att det kommer.
            </seg>
            <seg n="33014912">
              Ett annat förslag som jag tycker är viktigt med utgångspunkt
              från brottsoffren är att i stort sett varje brottsoffer borde
              ha ett målsägandebiträde det har blivit bättre. Det handlar om
              någon som kan stötta, någon som kan hjälpa till i processen, någon
              som kan förklara allt som händer. Vi har ett förslag att gå ytterligare
              ett steg, att närstående till ett brottsoffer som har blivit utsatt
              för allvarlig brottslighet också borde kunna få ett målsägandebiträde.
              Det utreds nu, om jag har förstått det rätt. Det tuggas lite,
              man trampar lite vatten, det händer ingenting. Jag tror att det
              hade varit ett mycket starkt stöd för de nära anhöriga, de som
              står ett brottsoffer nära. Även om de närstående inte direkt är
              brottsoffer är de indirekt brottsoffer. Det här är en viktig sak
              för oss kristdemokrater, och jag hoppas att även den tillfälliga
              majoriteten här nu ska ta till sig det och så småningom landa
              på samma ställe som vi.
            </seg>
            <seg n="1733c8fd">
              En annan sak som jag ska peka på och som ligger mig väldigt nära
              hjärtat är hur vi ska minimera smärtan och skadan för ett brottsoffer.
              Vi kan inte göra det fullt ut, men man kan genom ekonomiskt skadestånd
              lindra smärtan och de psykiska skadorna lite. I den uppföljningsgrupp
              som finns i justitieutskottet gjorde vi en liten kontroll för
              att se om det när det finns ett sakprövat skadestånd i en domstol
              innebär att brottsoffret, målsäganden, får det skadeståndet. Jag
              blev lite förvånad att det var så mycket, att Brottsoffermyndigheten
              i vart femte fall ändrade domen i skadeståndsdelen. Oftast sänkte
              man naturligtvis. Det här tycker jag är en fullständigt obegriplig
              historia. När brottsoffret har fått ett skadestånd utdömt, när
              det är sakprövat i domstolen, tycker jag att det är lite märkligt,
              för att inte säga svårt att acceptera att han eller hon inte kan
              vara säker på att få det beloppet. Det vill vi ändra på. Så majoriteten,
              om ni vill stå på brottsoffrens sida, kom till oss och ställ er
              bakom detta!
            </seg>
            <seg n="93bf8bb5">
              Slutligen handlar det om något som också har bäring på detta,
              nämligen hur snabbt brottsoffret ska få ersättningen. Vi har i
              reservation 37 tillsammans med delar av alliansen föreslagit att
              man ska kunna förskottera beloppet. Ingen ska behöva gå och vänta
              på att man ska försöka utmäta det hos gärningsmannen. I stället
              ska samhället, staten, förskottera beloppet, och sedan får staten
              gå på gärningsmannen.
            </seg>
            <seg n="9e8bd141">
              Detta var några av våra 18 punkter för att stärka brottsoffrens
              ställning som jag tyckte att jag ville peka på.
            </seg>
            <seg n="79bcdca6">
              Jag ska, fru talman, avsluta på samma sätt som i förra debatten,
              nämligen med att fråga mig själv varför jag nu står här och argumenterar
              för dessa i mitt tycke utomordentligt starka reservationer när
              jag ändå någonstans mentalt vet att vi inte kommer att vinna.
              Jag gör det därför att jag vill lägga fram detta för folket så
              att medborgarna den 17 september kan ge oss den majoritet vi inte
              har i dag så att vi då kan verkställa alla dessa förslag och reservationer
              från Kristdemokraterna och alliansen. Det är bra för oss, men
              framför allt är det bra för Sverige.
            </seg>
          </u>
          <note type="speaker" n="35cec199">
            Anf. 125 ROLF OLSSON (v):
          </note>
          <u who="rolf_olsson_2d3bf9" xml:id="i-23204217a83515d4-0" n="d96abcad">
            <seg n="17a48a8f">
              Fru talman! Engagemanget i samhället för brottsoffer är stort,
              kan vi höra. Det är stort från alla politiska partier, från många
              organisationer och från åtskilliga enskilda. Det gäller naturligtvis
              inte minst brottsoffer som blivit utsatta för våldsbrott.
            </seg>
            <seg n="f5967289">
              Våldsbrott kan drabba alla, och brottsoffer kan vi alla bli.
              I rättvisans namn måste vi dock konstatera att en del befolkningsgrupper
              är mer utsatta än andra och att en del brottsoffer måste sägas
              vara mer sårbara än andra. Dessa grupper måste särskilt uppmärksammas,
              anser vi i Vänsterpartiet.
            </seg>
            <seg n="e8a86d38">
              Det finns en hel del forskning till stöd i detta arbete. Det
              finns viktiga kunskaper att ta del av. Vi vet exempelvis att ensamstående
              generellt drabbas mer än sammanboende. Vi vet att marginaliserade
              grupper som hemlösa, missbrukare och kriminellt belastade är särskilt
              utsatta. Vi måste också se hur könsmaktsmönstren visar sig och
              drabbar och förtrycker kvinnor. De drabbar i många olika former
              och ytterst i form av våld och sexualiserat våld.
            </seg>
            <seg n="a1fb9709">
              Fru talman! Jag ska uppehålla mig vid några aspekter i dagens
              betänkande.
            </seg>
            <seg n="ab4ed553">
              Allmänt är det grundläggande, som vi i Vänsterpartiet konstaterar
              i en reservation, att det viktigaste brottsofferarbetet utgörs
              av brottsförebyggande arbete. Den generella välfärden, arbete
              och bostäder åt alla samt en väl utbyggd samhällsservice är hörnstenar
              i samhället, men också i brottsbekämpningen jag ställer också
              gärna upp på Maslows behovshierarki som en grund för att hävda
              den sentensen. Därför menar Vänsterpartiet att konsekvensanalyser
              som också innefattar brottsförebyggande perspektiv i större utsträckning
              bör ingå vid samhällelig planering och mer omfattande beslut i
              samhället.
            </seg>
            <seg n="29773c6b">
              Fru talman! När det gäller mäns våld mot kvinnor vet vi att mörkertalet
              är stort. Enligt Brå anmäls bara ungefär 25 % av alla misshandelsbrott
              till polisen. I ca 75 % av dessa fall känner förövare och brottsoffer
              varandra. I väldigt många fall där anmälan verkligen sker är det
              någon annan än offret som står för anmälan. Som sagt: Mörkertalet
              är mycket stort.
            </seg>
            <seg n="b80b1561">
              Orsakerna till detta är många. Här finns säkert bland annat känslor
              av skam och skuld hos många drabbade men också erfarenheter av
              oförståelse och oförmåga hos myndigheter och samhällsorgan att
              bemöta brottsoffren på ett inkännande och korrekt sätt. Det behövs
              ökade kunskaper och en aktiv samhällsdebatt.
            </seg>
            <seg n="03155e49">
              I ett flertal andra länder som Finland, Kanada, Storbritannien
              och Tyskland har man som ett led bara som ett led, men ett viktigt
              led i strävan att få en bättre bild av omfattningen och som ett
              sätt att få i gång en samhällsdebatt gjort beräkningar av samhällets
              kostnader för mäns våld mot kvinnor. Det var också något som i
              utredningen Slag i luften föreslogs borde göras i Sverige. Vänsterpartiet
              vidhåller denna ståndpunkt i en reservation.
            </seg>
            <seg n="40da9f3f">
              Ett annat område som bättre behöver synliggöras är våldet som
              drabbar HBT-grupperna och samhällets insatser för att bistå brottsoffren
              för detta våld. Det handlar om såväl personer som utsätts för
              hatbrott som personer som utsätts för våld i samkönade relationer.
              Vi har i en reservation tryckt på vikten av att brottsofferjourerna
              ges möjlighet att öka sin kompetens på dessa områden.
            </seg>
            <seg n="afea90ee">
              Fru talman! Vänsterpartiet har flera gånger motionerat om behovet
              av att mer grundligt utreda och skaffa bättre kunskaper om det
              våld som funktionshindrade kvinnor och flickor utsätts för. Socialstyrelsen
              har i en undersökning förra året visat att psykiskt funktionshindrade
              kvinnor tycks vara mer våldsutsatta än andra kvinnor. RSMH har
              i en undersökning kommit fram till att 70 % av de kvinnor som
              kommer i kontakt med psykiatrin någon gång varit utsatta för fysiska
              eller psykiska övergrepp. Socialstyrelsen understryker också att
              kunskaperna kring denna problematik är starkt begränsade och att
              behoven av stöd för dessa grupper kvinnor ofta förbises.
            </seg>
            <seg n="22a21bfa">
              Även utskottet har tidigare uttalat oro för att mörkertalen är
              höga när det gäller brottslighet mot äldre och funktionshindrade
              brottsoffer. Utskottet framhåller nu kommunernas ansvar för att
              grupperna uppmärksammas och utgår från att åberopade rapporter
              kommer till nytta. Det utgår jag också ifrån. Jag vidhåller dock
              att situationen för dessa kvinnor behöver utredas allsidigt för
              att vi ska öka våra kunskaper och få förslag på åtgärder på ett
              område som också Socialstyrelsen anser behöver belysas bättre.
              Detta bör vara ett nationellt ansvar och en övergripande angelägenhet.
              Det är svårt för varje kommun att göra detta var för sig, även
              om kommunerna självfallet är huvudmän för vård och omsorg. Därför
              finns anledning att vidhålla reservation 27.
            </seg>
            <seg n="3d7f1069">
              Fru talman! Polisen är ofta den instans i rättsväsendet ett brottsoffer
              först av allt kommer i kontakt med. Det är mycket viktigt att
              polisen har brottsofferperspektivet med sig på ett tydligt sätt
              och är utbildad och kompetent på detta område. Det var också en
              sak jag lyfte upp i den polisdebatt vi hade häromveckan. Det finns
              anledning att understryka att brottsoffren har stort intresse
              av att få veta vad som händer och få adekvat information om förundersökningen.
              Vi framför konkreta förslag till förbättringar på detta område.
            </seg>
            <seg n="c456b45e">
              Vänsterpartiet har också särskilda yttranden, bland annat om
              brottsoffrens behov av målsägandebiträden. Här pågår arbete som
              vi följer med stort intresse och återkommer till vid behov.
            </seg>
            <seg n="9cf85058">
              Fru talman! Jag står bakom alla Vänsterpartiets reservationer
              men nöjer mig för tids vinnande med att yrka bifall endast till
              reservation 27.
            </seg>
          </u>
          <note type="speaker" n="8b207997">
            Anf. 126 JOHAN LINANDER (c):
          </note>
          <u who="johan_linander_68e9c1" xml:id="i-06b0fdc1a982436a-0" n="f893c619">
            <seg n="764e1ba9">
              Fru talman! Denna debatt om våldsbrott och brottsoffer har vi
              en gång per år. Ärligt talat är det också ungefär samma frågor
              vi diskuterar år efter år. Vi i oppositionen är missnöjda med
              den hjälp, det skydd och det stöd som brottsoffer får. Vi föreslår
              ett antal lagändringar för att markera att samhället ser extra
              allvarligt på våld i nära relationer, hedersrelaterat våld och
              hatbrott. Vi föreslår förstärkt skydd för brottsoffer som elektronisk
              övervakning vid besöksförbud, ökad kunskap inom rättsväsendet
              och prioriteringar av brott mot barn.
            </seg>
            <seg n="2ea730ca">
              Det är möjligt att vi i Centerpartiet och övriga i alliansen
              upprepar oss år efter år, men det tycker jag verkligen att Socialdemokraterna
              också gör. Allting utreds, bereds eller väntar på direktiv som
              förbereds, så även i år. Det är alltså inte konstigt att vi tjatar
              när det inte händer så mycket på det här området.
            </seg>
            <seg n="d7dad9e4">
              Jag tänker göra en liten sammanfattning av några av de 27 reservationer
              och två särskilda yttranden som vi står bakom. Först tänkte jag
              dock säga något om reservation 31 under punkt 33, som jag också
              yrkar bifall till. Reservationen handlar om forskning.
            </seg>
            <seg n="3e1fb4ee">
              I den centerpartimotion som ligger till grund för reservationen
              tar jag upp och kritiserar att den forskning som finns på området
              mäns våld mot kvinnor nästan alltid har fokus på den kvinna som
              blivit misshandlad. Men för att vi långsiktigt ska kunna förebygga
              och motverka våld krävs en ökad kunskap, inte bara om offret utan
              även om gärningsmannen. Vad är det som får en man, för det är
              oftast en man, att slå, kränka, hota och utnyttja den kvinna som
              han säger sig älska. Problemet är ju inte kvinnan som blir slagen.
              Problemet är mannen som slår.
            </seg>
            <seg n="3f964252">
              Jag tycker att det blir lite anmärkningsvärt på vilket sätt Socialdemokraterna,
              Vänsterpartiet och Miljöpartiet, alltså majoriteten, avfärdar
              yrkandet. Jag kan utan problem acceptera och respektera att socialdemokraterna
              här i riksdagen vill att det ska vara socialdemokraterna i regeringen
              som ska bestämma om olika forskningsprojekt. Motionen avstyrks
              också med motiveringen att riksdagen inte bör uttala sig om vilka
              forskningsprojekt som ska prioriteras. I och för sig tycker jag
              att det är en konstig bedömning av vad vi som folkvalda ska uttala
              oss om, men jag kan ändå förstå att socialdemokraterna vill hålla
              detta till sina partikamrater i regeringen.
            </seg>
            <seg n="24ce0cbc">
              Men det riktigt tråkiga tycker jag ändå är att majoriteten inte
              riktigt tycks förstå vad jag menar med motionens förslag. I betänkandet,
              som ska svara på yrkandet, tas det upp ett forskningsprogram för
              viktimologisk forskning, ett regeringsuppdrag till Brå att genomföra
              en nationell brottsoffer- och trygghetsundersökning och att Rikspolisstyrelsen
              och Åklagarmyndigheten tillsammans har granskat hur man utreder
              våldtäktsbrott. Det är givetvis angelägna utredningar och forskningsprojekt,
              men det var inte riktigt det som jag var ute efter med min motion.
            </seg>
            <seg n="8bc79b22">
              Vi måste ändå på något sätt allihop tro och tycka att brottsligheten
              ska minska. Allt annat är att ge upp. Jag kan åtminstone lova
              att jag inte tänker ge upp i den frågan. Då kan inte enbart forskning
              ske på brottsoffer, utan vi måste också veta varför gärningsmän
              gör som de gör. Detta är en förutsättning för att det brottsförebyggande
              arbetet ska kunna bli bättre.
            </seg>
            <seg n="7ce0d400">
              Eftersom det i betänkandet inte finns något svar på yrkandet
              skulle jag vilja ha ett svar av Socialdemokraternas anmälda talare
              i den här debatten, Elisebeht Markström. Tycker inte Elisebeht
              Markström att samhällets inriktning måste vara att minska brottsligheten,
              och är det då inte, minst sagt, angeläget att också forska på
              och få kunskap om varför gärningsmän begår brott, i det här fallet
              varför de här männen slår, kränker, hotar och utnyttjar kvinnor?
            </seg>
            <seg n="93a62527">
              Fru talman! Över huvud taget finns det ingen målsättning för
              den nuvarande socialdemokratiska regeringen att minska brottsligheten.
              Ta det lite lugnt nu! Jag tvivlar inte det minsta på att socialdemokraterna
              liksom centerpartisterna verkligen vill minska brottsligheten,
              men förmågan att nå dit saknas.
            </seg>
            <seg n="b7dee303">
              Förra året behandlade vi en handlingsplan mot ekonomisk brottslighet
              här i kammaren. Det är väl bra att det finns en sådan. Samtidigt
              måste man ställa sig frågan varför regeringen tar fram en handlingsplan
              mot ekonomisk brottslighet men inte en handlingsplan mot våld
              mot kvinnor, ingen handlingsplan mot sexualbrott eller, varför
              inte, en handlingsplan för att minska brottsligheten totalt i
              landet.
            </seg>
            <seg n="91c6037c">
              Jag tycker att detta är en brist, och denna otydlighet gör också
              att det brottsförebyggande arbetet runtom i landet blir lidande.
              Inte minst polisens allt lägre prioritering av det brottsförebyggande
              arbetet är allvarlig.
            </seg>
            <seg n="86f8f558">
              Från Centerpartiets sida föreslår vi en handlingsplan för att
              motverka mäns våld mot kvinnor. Vi föreslår en nationell strategi
              för samarbete mellan myndigheter för att minska våldsbrotten mot
              kvinnor, och vi föreslår som en första delmålsättning att på tio
              år ska antalet våldsbrott pressas tillbaka till samma nivå som
              för tio år sedan.
            </seg>
            <seg n="84ff4759">
              Givetvis kan man diskutera fram och tillbaka vilken målsättning
              som är rimlig, men jag tycker att det viktiga är att vi har en
              målsättning och tar fram åtgärder för att kunna nå denna målsättning.
              Det är först därefter vi kan veta om vi har gjort ett bra jobb
              eller inte. Vi som är folkvalda, förtroendevalda, måste slå fast
              att arbetet för att minska brottsligheten måste prioriteras inom
              alla delar av samhället.
            </seg>
          </u>
          <note type="speaker" n="31a887b0">
            Anf. 127 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-ff0af28bf99f49b3-3" n="3dccf917">
            <seg n="daaf8b23">
              Fru talman! När jag hör debatten tycker jag att det märks att
              vi faller in i vissa speciella mönster, och det tycker jag känns
              lite tråkigt. Jag tycker att det vore väldigt bra om vi tillsammans,
              och jag är övertygad om att vi vill det, slog vakt om att människor
              som har drabbats av brott ska kunna få hjälp och stöd av samhället.
              Vi är alla överens om att de här grupperna oftast är helt oförskyllt
              drabbade av annan mänsklig brottslig verksamhet. Därför ska vi
              såväl förhindra den som hjälpa dem som har blivit drabbade. Det
              är där vi är nu.
            </seg>
            <seg n="63d5266c">
              Jag kan konstatera när jag läser betänkandet, när jag har följt
              de här ärendena och besluten som fattats när det gäller att bemöta
              brottsoffer och hantera brottsofferfrågan att det har gjorts väldigt
              mycket. Väldigt mycket har faktiskt skett. Det har skett förändringar
              som leder till ett bättre samhälle. Det går steg för steg.
            </seg>
            <seg n="0a26f19b">
              Likafullt har vi från Miljöpartiet, fru talman, skrivit ett par
              reservationer och ett par särskilda yttranden, vilka jag naturligtvis
              står bakom. Men jag yrkar bifall endast till reservation nr 14.
              Det har vi gjort därför att vi ville att det skulle gå lite fortare.
              Vi skulle vilja ha lite mer pengar, var vi nu skulle ta dem ifrån
              och vilka som skulle avstå därför att vi vill ha mer pengar.
            </seg>
            <seg n="f73227be">
              Men vi värnar verkligen om brottsoffren, och då gör vi det om
              de grupper som får olika prioritet. Vi är alla överens om att
              barn måste skyddas, de måste stödjas och de måste ha en reparativ
              verksamhet från samhället så att de klarar sitt liv längre fram,
              trots att de har utsatts för våld, övergrepp eller bevittnat detsamma.
              Det här är vi fullkomligt överens om allihop.
            </seg>
            <seg n="ad7fa3e9">
              Men mycket förändras i samhället. För några dagar sedan, fru
              talman, stod jag här i talarstolen och talade om att en gång i
              tiden när jag växte upp var homosexualitet ett brott, om man var
              verksam på området. I dag är det inte det. Vi har förändrat synen.
              Det här tar lite tid. Därför har vi i våra reservationer hävdat
              att det är viktigt att kompetensen när det gäller HBT-baserade
              brott och stöd till de brottsoffren skärps.
            </seg>
            <seg n="b9e0aacc">
              Vi är också medvetna om att det här kostar pengar. Vi är medvetna
              om att vi har avsatt pengar både till Rikspolisstyrelsen och till
              Åklagarmyndigheten, 5 miljoner kronor vardera, för att kunna syna
              dessa brott lite närmare. Jag tycker att detta är bra.
            </seg>
            <seg n="88783e6b">
              Vi har en annan förändring i samhället. Vi har fått in ett nytt
              begrepp inom brottsvärlden som kallas för hedersrelaterade brott.
              Jag har, fru talman, väldigt svårt att ta de orden i min mun.
              Jag kan inte se hur man kan relatera brott och heder, i alla fall
              inte min heder. Men det här är nya faktorer som kommer in i samhället,
              som kräver ny kunskap och ny utbildning.
            </seg>
            <seg n="0a0474b6">
              Det kan vara främmande för en del människor. En del andra människor
              kan det vara mer näraliggande. Då menar jag att det är viktigt
              att vi rekryterar människor till polisen som lär sig vårt rättssystem
              och vårt rättstänkande och som kan tillföra de här kunskaperna.
              Men det är också viktigt att vi ser till att de som möter och
              har att behandla den här typen av brott får en bra utbildning
              som gör det möjligt för dem att kunna se problemställningen som
              den verkligen är.
            </seg>
            <seg n="be84da6a">
              Det värsta av alltihop är att människor som sysselsätter sig
              med hedersrelaterade brott inte ser detta som brott. De ser att
              de vill upprätthålla sin heder, ingenting annat. Att de därvid
              begår brott, ja, det är en kulturell fråga till viss del.
            </seg>
            <seg n="3e0c036f">
              Jag har som sagt inte några särskilda yrkanden, utöver yrkandet
              på den reservation som jag avgett, men jag skulle gärna vilja
              nämna en svensk författare. Han hette Thomas Thorild. Han sade
              att var sak ska bedömas för sina förtjänsters skull. Jag tycker
              att vi i utskottet faktiskt har kommit en bit framåt när det gäller
              att underlätta för brottsoffer.
            </seg>
          </u>
          <note type="speaker" n="f2a2f264">
            Anf. 128 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-3c6dc58a696309da-1" n="1a0e35f8">
            <seg n="d26b9633">
              Fru talman! Grunden till det här betänkandet är motionerna från
              allmänna motionsperioden. Det rör sig om en ansenlig mängd. Det
              är 81 sidor i kompendiet. Jag har tittat på vad Miljöpartiet har
              föreslagit för förbättringar för brottsoffer, och jag har inte
              hittat en enda motion med Miljöpartiet. Det är möjligt att jag
              har missat, men jag har tittat två gånger. Miljöpartiet har inte
              självt kommit med förslag om förbättringar i den delen.
            </seg>
            <seg n="b3543a98">
              En sak gör mig bekymrad, och där vill jag veta hur Miljöpartiet
              ser på saken. Det gäller Vänsterns och Miljöpartiets särskilda
              yttrande nr 4. Där skriver ni: Det är därför viktigt att brottsoffret
              i större utsträckning än i dag får möjlighet till målsägandebiträde.
              Vi förutsätter att detta uppmärksammas i det pågående utredningsarbetet
              och avvaktar därför med förslag.
            </seg>
            <seg n="dcdeaba4">
              Här finns det motioner och reservationer från alliansen om att
              förstärka rätten till målsägandebiträde. Men om vi tittar på de
              direktiv som Britta Bjelle har fått för att utreda målsägandeinstitutet
              framkommer ingenting som kan vara en utökning av rätten till målsägandebiträde.
              Tvärtom går det att tolka direktiven så att det ska vara fråga
              om en minskning eftersom det står att det ska utredas om inte
              stödpersoner, personer som deltar ideellt, kan vara mer behjälpliga
              i rättsprocessen. I själva verket är det en inskränkning.
            </seg>
            <seg n="ca016da1">
              Det är i och för sig bra att institutet utreds, men varför stöder
              ni inte vår motion och våra reservationer om en utökning av målsägandebiträden
              till brottsoffer? Det borde ni verkligen stå för.
            </seg>
          </u>
          <note type="speaker" n="a3aaa153">
            Anf. 129 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-ff0af28bf99f49b3-4" n="3dccf917">
            <seg n="0fbb7a2e">
              Fru talman! Det är alldeles riktigt att vi anser att det behövs
              ett bättre stöd. Det behövs ett bättre stöd på flera olika nivåer.
              Därför tror vi att det kan vara av stor vikt att människor kan
              få välja de personer de vill ha med sig som stödpersoner.
            </seg>
            <seg n="6fb06dea">
              Jag har själv varit med som stödperson till en av mina elever.
              Han begärde alldeles bestämt att jag skulle följa med. Jag var
              då inte speciellt rättsligt utbildad, men jag kunde fungera som
              stödperson. Det är viktigt. Jag kunde dessutom ha fått en ersättning
              inte speciellt stor, men ändock.
            </seg>
            <seg n="48e4f6eb">
              Det är viktigt. Det behövs inte alltid professionella personer
              som arbetar med detta utan det är viktigt att få ett mänskligare
              drag i det hela. Därför ser jag möjligheten för personer som deltar
              ideellt, eller personer med annan anknytning, att vara med och
              stödja. Jag ser det som en väg framåt. Vi har ingen motsättning
              i detta. Det finns ingen motsättning i att människor som har drabbats
              av brott ska få stöd, och stödet kan se olika ut. Det är ett av
              skälen till att det ska vara en stor variation på stödpersoner.
              Därför stöder vi ideella verksamheter.
            </seg>
          </u>
          <note type="speaker" n="12210914">
            Anf. 130 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-3c6dc58a696309da-2" n="1a0e35f8">
            <seg n="d3f2bd49">
              Fru talman! Det är två helt skilda saker. Ett målsägandebiträde
              är en juridiskt skolad person, ofta en advokat eller jurist som
              har att ta till vara brottsoffrets frågor i rättsprocessen. Målsägandebiträdet
              måste kunna det juridiska och hjälpa till i skadeståndsdelen.
              Det är den stora skillnaden. Det kan behövas personer som deltar
              ideellt som ger ett mer medmänskligt stöd och som säkert gör det
              på ett bra sätt, det tycker vi moderater också är bra men vi menar
              att våldsbrottsoffer måste få ett eget juridiskt biträde.
            </seg>
            <seg n="60ae8c11">
              Vi vill fokusera mer på brottsoffer än tidigare. En misstänkt
              person skulle knappast nöja sig med att det kommer en person som
              deltar ideellt som stöd under rättegången. Han har rätt till en
              jurist eller advokat som offentlig försvarare. Vi menar att även
              brottsoffret bör ha rätt i fall av våldsbrott att få ett juridiskt
              biträde. I det särskilda yttrandet står det att Miljöpartiet och
              Vänstern vill att fler ska få möjlighet till målsägandebiträde.
              Då läser jag in ett juridiskt biträde. Det vore mer sjyst att
              stödja reservationen där vi skriver om detta. Stödpersoner är
              viktiga, de har sin roll, men de ska inte sammanblandas med målsägandebiträden
              som är jurister, och de har sin roll i rättsprocessen.
            </seg>
          </u>
          <note type="speaker" n="68ca99f3">
            Anf. 131 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-ff0af28bf99f49b3-5" n="3dccf917">
            <seg n="d53a8fa7">
              Fru talman! Jag håller med Hillevi om att jag svarade på en något
              annan fråga än den hon ställde. Det är alldeles riktigt.
            </seg>
            <seg n="56f80be7">
              Självklart har åklagaren en viss funktion i detta. Möjligheten
              finns redan. Ofta har brottsoffret ett målsägandebiträde i form
              av en jurist som har hjälpt till att föra talan. Det är alldeles
              riktigt.
            </seg>
            <seg n="bccdb967">
              Det här är kostnader som naturligtvis hamnar på Domstolsverket
              och rättsväsendet. Hillevi vet att vi har tillfört mer pengar
              till rättsväsendet för att klara det hela. Sedan blir det en intern
              prioritering, och det är en annan sak. Jag medger att det är behjärtansvärt,
              men jag ser inte i dag att vi kan stödja den reservationen.
            </seg>
          </u>
          <note type="speaker" n="7bef1f3c">
            Anf. 132 ELISEBEHT MARKSTRÖM (s):
          </note>
          <u who="elisebeht_markstrom_68d5bd" xml:id="i-b1c73cf30e6e7df6-0" n="85b3f137">
            <seg n="6d47a6ef">
              Fru talman! Jag var lite orolig en stund när Peter Althin försvann
              ut. Jag tittade runt och undrade vart han tog vägen. Jag har lagt
              märke till att du ofta vänder dig till de ärade ledamöterna och
              ärade de som sitter på läktaren. Sedan är det alltid justitieministern
              som inte är här. Nu hade jag tänkt att vända mig direkt till dig,
              och därför blev jag lite orolig när du försvann ut.
            </seg>
            <seg n="2d577575">
              Tack, Peter Althin, för det erkännande som vi fick för en stund
              sedan. Du har sett att det händer en massa på området. Det är
              inte så förvånande med tanke på det civila arbete du har. Det
              är klart att du naturligtvis hänger med och vet vad som händer
              även om du, precis som alla vi andra, är otålig.
            </seg>
            <seg n="63227754">
              Men om du får chansen efter den 17 september kommer du att upptäcka
              att även om man aldrig så mycket brinner för en fråga kommer den
              förmodligen inte att kunna genomföras åtminstone inte samma halvår,
              kanske inte ens en gång samma år som tanken har tänkts. Vi har
              en ordning där vi bereder frågorna, utreder, remissar, regeringen
              tar tillbaka remissen och lägger fram förslag. Riksdagens behandling
              vidtar. Det tar en viss tid. Det är kanhända nyttigt att påminna
              om att det går till så, och det är bra och rätt att det är så.
            </seg>
            <seg n="ec6aa165">
              Jag håller med dem som har sagt att brottsoffers rättigheter
              är en fråga för samhället, ingen annan. Det är ingen annan som
              bär ansvaret för att brottsoffer får sina rättigheter tillgodosedda.
              Det kan aldrig lämnas över på vare sig frivilliga stödpersoner,
              kvinnojourer, brottsofferjourer, Röda Korset eller någon annan.
              Detta är i grund och botten en av de mest grundläggande uppgifter
              som en stat har. Det ska vi vara på det klara med med tanke på
              vad jag senare kommer att säga.
            </seg>
            <seg n="5818e6b5">
              Johan Linander talade om behovet av forskning vad gäller mäns
              våld mot kvinnor. Det är ett område som har haft fokus på just
              brottsoffren. Det är dags att gå vidare och titta ordentligt på
              vilka de bakomliggande faktorerna är när män begår våldsbrott,
              både mot närstående personer men också andra. Det allra mesta
              av våldet jorden runt begås av män. Det finns inga enkla förklaringar.
              Däremot krävs det en massa forskning samt nyfikenhet och en vilja
              att ta reda på varför det är så.
            </seg>
            <seg n="664090f5">
              Bara för att utskottet skriver att det inte är utskottet som
              ska peka ut exakt vilka forskningsprogram som ska ha stöd innebär
              det inte att utskottet är ointresserat av att forskning om mäns
              våld mot kvinnor verkligen kommer till stånd. Pengarna fördelas
              via Brottsoffermyndigheten och via andra instanser i samhället
              som har att fördela forskningsmedel, till exempel Brå.
            </seg>
            <seg n="c84cc346">
              Jag och vi socialdemokrater har ingen annan uppfattning än att
              det är dags att gå vidare. Kvinnor har självklart varit i fokus
              eftersom det är kvinnor som är brottsoffer. Barn har kommit att
              vara i fokus mer och mer. Nu är det dags också för män att synas
              i sömmarna.
            </seg>
            <seg n="7a5f9d6a">
              Vi har glömt en grupp. Peter Althin snuddade vid det när han
              talade om målsägandebiträden, även om jag tycker att han gick
              lite för långt. Det är gruppen anhöriga. Det finns en mycket stor
              grupp människor runt brottsoffer, alltså anhöriga, som i dag saknar
              stöd och hjälp. Där är vi totalt överens.
            </seg>
            <seg n="dbdd3f57">
              Då har jag klarat av lite av det som ni redan har talat om här
              från talarstolen. Nu övergår jag till det som jag egentligen hade
              i mitt anförande.
            </seg>
            <seg n="61b2a5b0">
              Jag tror att det var Johan Linander som konstaterade att det
              här är något som vi pratar om varje år och att vi upprepar oss.
              Det är väl så att ni skriver motionerna och vi behandlar dem i
              betänkandet. Det blir en hel radda uppräkningar. Det som möjligen
              kan vara nytt är det som utskottet beskriver har skett. Motionerna
              innehåller inte särskilt mycket nytt, men i vad som har skett
              finns det en hel del att hämta för den som är intresserad av att
              läsa vad betänkandet innehåller.
            </seg>
            <seg n="c424af4b">
              Den enskilt kanske största reformen på brottsofferområdet tror
              jag var att inrätta Brottsoffermyndigheten för tolv år sedan.
              Det är en myndighet som har uppdraget att bevaka brottsoffers
              rättigheter. Härifrån fördelas också en hel del pengar till verksamheter
              som stöder brottsoffer. Brottsoffermyndigheten fungerar ju också
              som ett kunskapscentrum. Därför tycker jag att det är bra att
              vi från utskottets sida avvisar den idé som alliansen föreslår,
              nämligen att inte låta Brottsoffermyndigheten pröva brottsskadeersättning
              i de fall där domstol har sakprövat skadestånd. Brottsoffermyndigheten
              har en viktig roll i att ha överblick över praxis och praxis utveckling.
              Det är faktiskt rätt vanligt att man i domar både från tingsrätten
              och från hovrätten i sitt beslut om skadestånd hänvisar till att
              man har följt Brottsoffermyndighetens synsätt i liknande fall.
              Brottsoffermyndighetens kunskap blir faktiskt vägledning när det
              gäller frågor som rör brottsofferersättning eller skadestånd som
              det heter i första skedet.
            </seg>
            <seg n="b56b863e">
              Jag tror att det vore en förlust för brottsoffer om Brottsoffermyndigheten
              kopplades bort från den här uppgiften. Jag är glad att utskottet
              har tagit den ställning som man har gjort i betänkandet.
            </seg>
            <seg n="6ba7d87a">
              Fru talman! Man kan i det här betänkandet räkna till 39 reservationer.
              Det skulle, för den oinvigde, kunna te sig som att det här finns
              en mängd förslag som lämnas därhän av majoriteten. Riktigt så
              är det faktiskt inte. Glädjande nog kan utskottet i de allra flesta
              fall svara att frågorna är omhändertagna, att arbete pågår en
              del är rent av färdigställt och en ny lagstiftning är på plats.
              Allt detta arbete sker i form av utvärderingar och olika uppdrag
              som redan har getts till myndigheterna eller också pågår arbete
              inom regeringen och kommer inom kort att presenteras för riksdagen.
            </seg>
            <seg n="bdfeb33b">
              Här finns också ett antal motioner och reservationer som tar
              upp frågor som rör just mäns våld mot kvinnor. Det är en fråga
              som har engagerat både regering och riksdag under ganska många
              år.
            </seg>
            <seg n="b010fb90">
              Det är nu åtta år sedan riksdagen fattade beslut om kvinnofridsreformen
              som ju innehöll en hel rad lagändringar men också en rad uppdrag
              till de olika myndigheterna. En utvärdering av kvinnofridsreformen
              har gjorts i den del som rör myndigheternas uppdrag. Nu är det
              dags att se över den del som rör också de juridiska frågorna,
              alltså straffskalan och domstolarnas tillämpning av brottsbalkens
              bestämmelse om grov fridskränkning. Den översynen planeras just
              nu inom Justitiedepartementet. Det redogörs för det i utskottets
              betänkande. Det finns alltså ingen som helst anledning för utskottet
              att ta något initiativ i den frågan. Det är redan gjort.
            </seg>
            <seg n="7a9b0519">
              Det nationella rådet för kvinnofrid som arbetade under några
              år efter det att kvinnofridsbeslutet hade tagits här i riksdagen
              arbetade med frågor som behövde uppmärksammas ytterligare. Det
              gällde till exempel kommunernas ansvar. Det gällde barns utsatthet,
              äldre och funktionshindrade kvinnors utsatthet, våld i samkönade
              relationer, våldsutsatta kvinnor med missbruksproblem och flickor
              och kvinnor med utländsk bakgrund och deras behov av kulturkompetent
              stöd. Rådet avslutade sitt arbete med att lämna över en katalog
              av förslag till åtgärder som regeringen nu på område efter område
              verkställer. En del av dem kan vi läsa om i betänkandet.
            </seg>
            <seg n="73680399">
              Bland annat gavs rådet att samhället genom sina myndigheter borde
              stärka sitt stöd till våldsutsatta. Det görs, men man borde också
              förbättra möjligheterna för kvinnojourerna att verka. I år stärks
              det statliga stödet med strax över 80 miljoner kronor till kvinnojourerna,
              tjejjourerna och brottsofferjourerna. Det kan de ta del av. För
              de kommande två åren aviseras ytterligare höjningar. Detta har
              Miljöpartiet, Vänsterpartiet och Socialdemokraterna skrivit in
              i budgeten. Det verkställs nu.
            </seg>
            <seg n="af44b3ee">
              När det gäller barn som drabbats av våld i familjen gavs det
              också en del råd. Där har regeringen jobbat vidare. Riksdagen
              tar nu före sommaren beslut om hur stödet till barn som bevittnat
              våld ska stärkas. Där slås bland annat fast precis det som Hillevi
              Engström efterfrågade, nämligen att dessa barn är offer för brott.
              Här skrivs också socialtjänstens ansvar att skydda, hjälpa och
              stödja barnen in genom en ändring i socialtjänstlagen. Dessa barn
              kommer att ges rätt till brottsskadeersättning. Det kommer vi
              att hantera här före sommaren. Det är ett bra arbete som genomförs
              nu.
            </seg>
            <seg n="f43e0cfe">
              Under de senaste åren har regeringen uppmuntrat bildandet av
              så kallade barnahus. Där samlas rättsvårdande och sociala myndigheter
              under samma tak så att barn som misstänks vara utsatta för brott
              får det bästa omhändertagande av de olika professioner som är
              inblandade. Barnahus finns nu på sex platser i landet. En del
              har ett ordentligt stöd från regeringen för att fortsätta sitt
              arbete och utveckla det. Jag hoppas att vi kommer att få se många
              fler. Det här är verkligen bra för barnen. Jag är inte säker på
              att det behövs barnahus i varje kommun, men det behöver definitivt
              vara mycket tätare än i dag när det bara finns sex stycken. Det
              är alltså i början av en ny verksamhet.
            </seg>
            <seg n="69e647ca">
              Alla myndigheter som är berörda av mäns våld mot kvinnor har
              sedan flera år haft uppdraget att förbättra sitt arbete. Mycket
              har gjorts. Numera finns det handlingsplaner på de flesta myndigheter
              och i de flesta kommuner. Utbildningar som fokuserar på brottsoffers
              rättigheter genomförs. Kvalitetssäkringsarbete pågår inom myndigheterna.
              Det behövs verkligen eftersom brottsoffer fortfarande det ska
              vi inte sticka under stol med alltför ofta inte får den information
              och den hjälp som de har rätt till. Trots tydlig lagstiftning
              får de inte alltid målsägandebiträde.
            </seg>
            <seg n="41dc9cba">
              Brottsofferjourerna gjorde en enkät för ett par år sedan. Den
              visar att det skiljer sig väsentligt mellan polismyndigheterna
              när det gäller hur brottsoffer bemöts. Det ska självklart inte
              vara fritt valt arbete om man arbetar inom polisen att ägna sig
              åt brottsofferfrågorna. Brottsoffer har vissa grundläggande rättigheter
              som ska tillgodoses av våra myndigheter. Polisen är en av dem.
            </seg>
            <seg n="2e3c4d91">
              Som jag förstår kan man inte i just det här fallet skylla på
              bristande resurser, även om det är väldigt populärt i många sammanhang.
              Här handlar det förstås om bristande fokusering, ett bristande
              engagemang och gammaldags värderingar och attityder som innebär
              att brottsofferfrågor inte av alla betraktas som särskilt viktiga.
            </seg>
            <seg n="903b0060">
              Därför är det viktigt att alla berörda myndigheter fortfarande
              har uppdraget att prioritera brottsofferfrågorna och återrapportera
              hur arbetet utvecklas så att vi nästa år, Johan Linander, kan
              tala om här från talarstolen vad som har skett på det här området.
              I bästa fall kan vi också redovisa att det inte är ett enda brottsoffer
              som har blivit negligerat och inte fått rätt utan att det verkligen
              har skett en hel del.
            </seg>
            <seg n="c8be229a">
              När det gäller så kallat hedersrelaterat våld har regeringen
              under flera år gjort en hel del, bland annat för att skaffa sig
              en bild över hur det ser ut. 180 miljoner kronor har använts för
              att kartlägga, utbilda och starta och driva verksamheter, till
              exempel skyddade boenden, runtom i landet.
            </seg>
            <seg n="52913817">
              Här är det viktigt att ha klart för sig att både pojkar och flickor
              drabbas. Samhället måste ha en beredskap att ta emot dem, oavsett
              kön. Inte så sällan är de som drabbas av hedersrelaterat våld
              väldigt unga människor. Det gör att det också ställs särskilda
              krav på bemötandet.
            </seg>
            <seg n="5ffd492e">
              Ungdomar som brottsoffer är över huvud taget en grupp som fordrar
              ett bemötande som till en del skiljer sig från det som gäller
              vuxna. Därför är det bra att det också finns möjligheter för kommuner
              och frivilliga att få pengar och driva sådan verksamhet.
            </seg>
            <seg n="f6944add">
              Under de senaste åren har diskussionen om den låga anmälningsbenägenheten
              och den ännu lägre uppklaringsgraden när det gäller sexualbrott
              diskuterats. Claes Borgström fick i uppdrag att komma med förslag
              på vad som behöver göras för att fler som har utsatts för sexuella
              övergrepp också ska anmäla brotten.
            </seg>
            <seg n="e6ece915">
              Rikskvinnocentrum ombildas i år till ett nytt nationellt kunskapscentrum.
              Där kommer mäns våld mot kvinnor att stå i centrum för verksamheten
              men också våld i samkönade relationer. Det skulle förvåna mig
              mycket om inte också Rikskvinnocentrum får ett ansvar att då fördjupa
              kunskaperna när det just gäller männen och barnen och att man
              vidgar det till att gälla fler än gruppen av kvinnor.
            </seg>
            <seg n="ade9615c">
              Min talartid är snart slut, och jag ska därför hoppa över en
              del av det som jag hade tänkt säga. Men det som jag tycker är
              riktigt viktigt är att även om det har gjorts en hel del för att
              stärka regelverk, handlingsplaner och så vidare som vi har talat
              om så räcker inte det. När det gäller att påverka och förändra
              de strukturer som gör att mäns våld fortsätter så är aktiviteten
              inte fullt lika stor.
            </seg>
            <seg n="f4d1731f">
              Allas rätt att leva sitt liv fritt från våld är en mänsklig rättighet.
              Och som jag ser det måste den politiska debatten också komma att
              handla om kvinnors och mäns fortfarande så oerhört ojämlika villkor.
            </seg>
            <seg n="5cba4310">
              Därför är jag glad över att den jämställdhetsproposition som
              nu läggs fram på riksdagens bord innehåller ett antal mål, där
              ett av målen är att mäns våld mot kvinnor ska upphöra. Kvinnor
              och män, flickor och pojkar ska ha samma rätt och samma möjlighet
              till kroppslig integritet. Jag menar att det är det enda mål som
              man kan ha när det gäller dessa frågor. Vi kan inte ha något annat
              mål när det gäller våld mot kvinnor och barn. Det är naturligtvis
              en nolltolerans som ska gälla.
            </seg>
            <seg n="756cacd0">
              Jag hade tänkt diskutera detta mål med Centern med anledning
              av reservation 2. Men jag hoppas att kanske få utveckla detta
              i en replik.
            </seg>
          </u>
          <note n="8058080e">
            Jag yrkar bifall till förslaget i utskottets betänkande och avslag
            på reservationerna.
          </note>
          <note type="speaker" n="3f6187a0">
            Anf. 133 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-3c6dc58a696309da-3" n="1a0e35f8">
            <seg n="8a2c68de">
              Fru talman! Jag har några frågor till Elisebeht Markström. Det
              var bra att du till slut lade det till rätta när det gäller målet
              om nolltolerans. Min vision är att när vi nästa år står i talarstolen
              ska det i fråga om våldsbrotten vara färre brottsoffer. Vi ska
              kunna bryta kurvan när det gäller våld som nu är på helt fel väg.
            </seg>
            <seg n="c9fa3f16">
              Min fråga gäller brottsskadeersättning. Vi har motionerat om
              att de skadestånd som är sakligt prövade i domstol inte ska kunna
              ändras av Brottsoffermyndigheten. Den utredning som gjordes i
              utskottet visade, precis som Peter Althin var inne på, att Brottsoffermyndigheten
              i 20 % av fallen ändrade brottsskadeersättningen, och det var
              oftast fråga om sänkningar.
            </seg>
            <seg n="bc89ef91">
              Jag har talat med efterlevande vars barn har blivit dödat och
              som i hovrätten fick ett skadestånd utdömt som Brottsoffermyndigheten
              senare sänkte. Mamman berättade för mig att den kränkningen tog
              oerhört hårt.
            </seg>
            <seg n="e8106215">
              Vi ska också komma ihåg att ersättningsnivåerna i Sverige är
              väldigt låga. Och jag kan inte begripa varför ett skadestånd som
              en hovrätt har utdömt ska kunna sänkas av en myndighet i Sverige.
              I själva verket skulle väl praxis sättas ytterst av HD och inte
              av en myndighet. Det blir väldigt märkligt att 20 % av fallen
              har ändrats, och oftast har det varit fråga om en sänkning.
            </seg>
            <seg n="07bd5340">
              Jag skulle vilja veta varför Socialdemokraterna inte gör någonting
              åt detta.
            </seg>
          </u>
          <note type="speaker" n="78b759ed">
            Anf. 134 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-b1c73cf30e6e7df6-1" n="85b3f137">
            <seg n="840f171f">
              Fru talman! Jag försökte förklara det redan i mitt anförande.
              Och det kanske var därför som jag drog ut lite för mycket på tiden.
            </seg>
            <seg n="365862a5">
              Jag kan förstå den principiella hållningen att det som domstol
              har sagt ska gälla. Men när det gäller skadestånd, som så småningom
              kommer att heta brottsskadeersättning när det hanteras av Brottsoffermyndigheten,
              tycker jag att det är en viss poäng i att Brottsoffermyndigheten
              är en expertmyndighet. Det är en kunskapsmyndighet som har möjlighet
              att följa praxis, göra bedömningar av när praxis behöver förändras
              men också se när framför allt tingsrätter, men också hovrätter
              i vissa fall, så att säga löper i väg när det gäller skadestånden.
            </seg>
            <seg n="024e1140">
              Också här tycker jag att det finns ett behov av något slags likabehandling
              över landet. Det är inte så att vare sig tingsrätter eller hovrätter
              alltid är bäst skickade att avgöra vad som är rimligt i ett fall.
              Man gör en prövning i domstol om någon så har begärt. Men det
              är i långt ifrån alla fall som domstol prövar skadestånd. Men
              det som ni talar om är ju just de fall då domstol har prövat frågan.
            </seg>
            <seg n="4905ada0">
              Och vi ser det på det sättet att även om Brottsoffermyndigheten
              är en myndighet och inte en domstol är den väl så skickad att
              både följa och utveckla praxis och därmed faktiskt kunna vara
              ett stöd för brottsoffer runtom i landet, även om det någon gång
              blir sänkningar. Det visar i så fall att man så att säga har löpt
              i väg.
            </seg>
          </u>
          <note type="speaker" n="894169c0">
            Anf. 135 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-3c6dc58a696309da-4" n="1a0e35f8">
            <seg n="a6261ad5">
              Fru talman! Den synpunkten gör mig lite bekymrad när man talar
              om lika behandling över landet. Detta resonemang skulle innebära
              att just när det gäller skadestånd skulle en myndighet vara rikslikare.
              Men i fråga om påföljder nöjer vi oss med att dömandet ska ske
              i första instans. Vi säger ju här i riksdagen att dömandet i huvudsak
              ska ske i tingsrätterna. Att döma människor till fängelse vid
              kanske ett hundratal tingsrätter, jag vet inte hur många det är,
              eller vid hovrätterna skulle vi kunna acceptera men inte i fråga
              om skadestånd. Dessutom säger man att Brottsoffermyndigheten är
              en expertmyndighet. Jag tycker inte att detta går ihop. När 20
              % av skadestånden ändras så att de blir lägre behöver man väl
              inte läsa in att det är ett underkännande av tingsrättens resonemang.
              Det är ju bara tingsrätten som har hört vittnen, målsägande och
              den tilltalade. Det känns som om detta är lite fel spår. I så
              fall skulle man kunna säga att alla brottsanmälningar skulle hanteras
              av Högsta domstolen eftersom det då skulle bli lika över hela
              landet. Det är ungefär det som Elisebeht Markström säger. Detta
              gör mig förvånad.
            </seg>
            <seg n="5fca8ebf">
              Jag har ytterligare en fråga som jag skulle vilja ha svar på.
              Det är något som vi ännu inte har motionerat om i vår kommitté.
              Det gäller nivån på skadestånden generellt. Kommer Socialdemokraterna
              att ha synpunkter på det? Det slår en ofta att de är så låga i
              Sverige. Till exempel vid överträdelse av ett besöksförbud är
              det fråga om 5 000 kr i skadestånd till den drabbade kvinnan.
              Det är väldigt låga belopp.
            </seg>
            <seg n="c406be61">
              Jag har alltså två frågor. Men det viktigaste att få svar på
              är ändå frågan om expertmyndighet och praxis och lika behandling
              över landet när det gäller brottsskadeersättningen.
            </seg>
            <seg n="d640e372">
              Sedan ska vi komma ihåg att en del gärningsmän faktiskt har pengar
              att betala det som domstolen dömer ut. Det är inte alls särskilt
              ovanligt att gärningsmän också sitter på slantar. Man kan också
              lägga upp en avbetalningsplan hos kronofogden. Det förekommer
              också.
            </seg>
          </u>
          <note type="speaker" n="f2e6acc6">
            Anf. 136 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-b1c73cf30e6e7df6-2" n="85b3f137">
            <seg n="9b4d3921">
              Fru talman! Det är riktigt att Brottsoffermyndigheten kommer
              in efter domstol och försäkringsbolag. Och i sista hand är det
              skattebetalarna som får stå för notan när en gärningsman inte
              betalar. Det är också ett skäl till att jag anser att man ska
              ha något slags rikslikare i fråga om skadestånd, även om det inte
              har varit skälet till att inrätta Brottsoffermyndigheten för denna
              uppgift. Men jag ser det också som viktigt.
            </seg>
            <seg n="c43f7132">
              Det är också, tycker jag, rimligt för den som är dömd att få
              ett skadestånd i nivå med praxis. Det är en rättssäkerhetsfråga
              också för gärningsmannen så att det inte drar i väg och blir ohemula
              summor som saknar förankring i praxis. Jag tycker nog att det
              där är en klok idé.
            </seg>
            <seg n="9c922592">
              I och för sig kan jag förstå funderingarna kring att när domstolarna
              har sagt en sak det bör så vara. Trots det tycker jag att det
              i just de fall som gäller brottsskadeersättning är klokt. Jag
              tror att brottsoffer faktiskt skulle förlora på att domstolarna,
              framför allt tingsrätterna, stod för den slutgiltiga bedömningen
              utan att egentligen ha en vidare överblick och utan att ha fördjupat
              sig särskilt mycket i just praxis. Det är vad jag ville ha sagt
              om den saken.
            </seg>
            <seg n="f8b36b92">
              När det sedan gäller nivåerna på skadeståndet måste jag nog passa.
              Jag känner inte att jag är redo för att svara på frågan om de
              är för låga eller för höga, om de är de rätta och om de är rättvisa
              pass alltså!
            </seg>
          </u>
          <note type="speaker" n="fdd0793f">
            Anf. 137 JOHAN LINANDER (c) replik:
          </note>
          <u who="johan_linander_68e9c1" xml:id="i-06b0fdc1a982436a-1" n="f893c619">
            <seg n="7cb8a30b">
              Fru talman! Det är glädjande att Elisebeht Markström och Socialdemokraterna
              håller med Centerpartiet om att forskningen behöver nytt fokus
              just när det gäller anledningen till att män slår, kränker, hotar
              och utnyttjar kvinnor och om att samhället ska inrikta sig inte
              bara på att hjälpa brottsoffer utan också på att förebygga brott.
              Det allra bästa måste ju vara att aldrig bli ett brottsoffer.
            </seg>
            <seg n="70bbc7c1">
              Jag har ändå svårt att förstå resonemanget. Om Socialdemokraterna
              i utskottet, hela alliansen och kanske till och med Vänsterpartiet
              och Miljöpartiet tycker samma sak, varför kan vi då inte skriva
              det i betänkandet? Det hade inte behövts ett tillkännagivande
              till regeringen, utan det hade räckt att det står att det är viktigt
              med nämnda fokus i forskningen. Majoriteten valde dock att i betänkandet
              skriva enbart om forskningen kring brottsoffer.
            </seg>
            <seg n="bd4c8f09">
              Jag kan inte låta bli att kommentera det som Elisebeht Markström
              inledde med. Hon sade att det tar tid med lagstiftning. Att det
              är så är väl också vi väl förtrogna med. Den stora skillnaden
              är att vi kan säga och också säger vad vi tycker, medan Socialdemokraterna
              säger att de vill göra en utredning.
            </seg>
            <seg n="fd3f9b51">
              Inte heller kan jag låta bli att ytterligare lite grann, liksom
              Hillevi, uppehålla mig vid frågan om brottsofferersättning. Ingen
              har någonting emot att Brottsoffermyndigheten samlar ihop praxis.
              De får gärna skicka ut det till domstolarna också så att de får
              en bättre överblick. Så hoppas jag att det kan fungera också när
              det gäller allting annat. Men att en myndighet ska överpröva domstolarnas
              domar känns för mig stötande.
            </seg>
          </u>
          <note type="speaker" n="29093131">
            Anf. 138 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-b1c73cf30e6e7df6-3" n="85b3f137">
            <seg n="9b83cc7e">
              Fru talman! Förklaringen till att vi har skrivit om forskning
              och brottsoffer är väl huvudsakligen att betänkandet handlar om
              just brottsoffer. Det är därför inte så konstigt att vi betonar
              det i betänkandet.
            </seg>
            <seg n="d5f01e68">
              När det gäller frågan om forskning kring män som begår våldsbrott
              är det helt klart; vi är helt överens på den punkten. Det finns
              ingen motsättning där.
            </seg>
            <seg n="449ccf36">
              Jämställdhetsminister Jens Orback har innevarande år ägnat ganska
              stort intresse åt just de här frågorna och har delat ut en del
              ekonomiskt stöd till just de verksamheter som sysslar med män
              som är våldsamma. De olika manscentrum, de manliga nätverk och
              kriscentrum för män som finns runtom i landet finns, skulle jag
              vilja säga, på alldeles för få platser. De har ändå fått stöd
              för att kunna utveckla sitt arbete. När de finns som goda exempel
              kommer andra att kunna följa efter.
            </seg>
            <seg n="640a503a">
              Det som av rättviseskäl kan bekymra mig något är att vi så fort
              det är fråga om män som begår brott ganska snabbt ropar efter
              forskning, utveckling, behandlingsinsatser, ordentliga och rejäla
              resurser samt professionalitet. Men när det gäller brottsoffren
              kvinnor och barn som under åtminstone 25 år har fått, kan man
              säga, hålla till godo med kvinnojourernas i och för sig oerhört
              angelägna, viktiga, bra och fina arbete vill jag säga att det
              är långt ifrån professionalitet på kvinnojourerna. Det är för
              mig en diskussion som jag tycker att det är angeläget att fortsätta
              med. Det jag tidigare avslutningsvis försökte säga var just att
              vi nog också bör titta på de ojämlika villkoren mellan kvinnor
              och män för att komma något steg längre i frågan.
            </seg>
          </u>
          <note type="speaker" n="83bb514b">
            Anf. 139 JOHAN LINANDER (c) replik:
          </note>
          <u who="johan_linander_68e9c1" xml:id="i-06b0fdc1a982436a-2" n="f893c619">
            <seg n="861b2bde">
              Fru talman! Även om jag i det här fallet tar upp forskning som
              syftar till att försöka förhindra brottslighet utesluter jag givetvis
              inte att vi ska stödja kvinnojourer och hela det mycket viktiga
              arbete som handlar om att ta hand om människor som blivit utsatta
              för brott oavsett om det är kvinnor eller om det är män.
            </seg>
            <seg n="87f241e3">
              Visst är rubriken på betänkandet Våldsbrott och brottsoffer .
              Men om en motion som handlar om en viss inriktning inom forskningen
              tas upp i betänkandet kan man väl åtminstone svara på det yrkandet,
              vilket inte har gjorts i betänkandet. Jag upprepar dock att det
              åtminstone är glädjande att vi här i kammaren har fått veta att
              Socialdemokraterna håller med oss i denna fråga.
            </seg>
            <seg n="c06b0eba">
              Elisebeht har inte i det här replikskiftet återkommit till frågan
              om brottsskadeersättningen. Jag satt och funderade på om det är
              okej att en myndighet överprövar domstolarnas domar. Hur skulle
              det kännas om Kriminalvårdsstyrelsen började överpröva domstolarnas
              fängelsedomar?
            </seg>
            <seg n="652fc130">
              Visserligen har domstolen dömt till två års fängelse här, men
              vi tycker att det är mer lämpligt med ett och ett halvt år. Tänk
              om Kriminalvårdsstyrelsen sade så och man sedan ändrade på det!
              Det är klart att det inte skulle vara okej. Jag tror att inte
              heller Elisebeht Markström tycker det.
            </seg>
            <seg n="3b6a9609">
              Men på något sätt är det helt plötsligt okej att Brottsoffermyndigheten
              om domstolen dömt ut 50 000 kr i skadestånd säger: Nej, det är
              nog lite för mycket i det här fallet. Vi har visserligen inte
              hört några vittnen eller ens den brottsutsatta personen. Men vi
              tycker att det är lagom med 40 000 kr så vi sänker beloppet.
            </seg>
          </u>
          <note type="speaker" n="4a59a93e">
            Anf. 140 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-b1c73cf30e6e7df6-4" n="85b3f137">
            <seg n="b935b0df">
              Fru talman! Jag tycker att jag har försökt att svara just när
              det gäller värdet av att Brottsoffermyndigheten får ha kvar det
              uppdrag man har när det gäller brottsskadeersättning. Jag tror
              att jag har försökt att uttömma det så gott jag kan.
            </seg>
            <seg n="4aedeec5">
              Kanske var det en felsägning tidigare. Vad jag menade i mitt
              inlägg var just att stödet till verksamhet som riktas till kvinnor
              och barn i huvudsak utgår till frivillig verksamhet runtom i kommunerna.
              De här verksamheterna har funnits länge. Det görs ett bra arbete.
              Men det är ytterst få som har så goda resurser att de kan stoltsera
              med att ha personal som är anställd därför att den har en särskild
              kompetens för arbetet.
            </seg>
            <seg n="64d38c23">
              Så ser det ut när det gäller verksamhet riktad till kvinnor.
              Det var vad jag tydligare försökte säga. Johan Linander svarade
              då och sade att det är klart att vi ska stödja kvinnojourerna.
              Jo, det är riktigt. Men jag tycker att vi ska stödja kvinnojourerna
              på ett sådant sätt att de verkligen kan arbeta professionellt,
              finnas tillgängliga dygnet runt och ha anpassade bostäder som
              det går att bo i och som inte samtidigt måste vara möteslokaler
              för föreningens medlemmar eller samtidigt är studiecirkellokaler
              och så vidare.
            </seg>
            <seg n="573b5c5f">
              Villkoren för verksamheten för misshandlade kvinnor och barn
              jämfört med villkoren för män som frivilligt söker hjälp därför
              att de är våldsamma är oerhört ojämlika. Där har jag nu ett par
              gånger försökt att kasta ut några krokar. Jag tror alltså att
              kvinnors och mäns ojämlika villkor är en grundläggande fråga att
              diskutera. Här ser vi ett sådant utslag.
            </seg>
          </u>
          <note type="speaker" n="b1323102">
            Anf. 141 PETER ALTHIN (kd) replik:
          </note>
          <u who="peter_althin_61d03b" xml:id="i-0bb6ed16e9c1a789-0" n="94346bcc">
            <seg n="9661f9da">
              Fru talman! Elisebeht Markström blev närmast lycklig när jag
              sade lite positiva saker om socialdemokratisk politik. Det gläder
              mig att göra människor lyckliga. Det har jag inga som helst svårigheter
              med. Problemet är att det är så sällan som man kan säga något
              positivt om socialdemokratisk politik. Anslut till våra förslag
              så kommer vi att bli lyckliga tillsammans och får anledning att
              diskutera med varandra!
            </seg>
            <seg n="80a9d5c2">
              Nu var det en sak som jag inte fick riktigt klart för mig när
              jag läste i betänkandet. Vi har en reservation om att även efterlevande
              eller närstående till brottsoffer ska få målsägandebiträde. Jag
              vet att allting måste utredas. Jag tycker inte att det är något
              konstigt i och för sig. Det vill jag också säga, om det kan glädja.
              Men ibland får man intrycket att de här utredningarna på något
              sätt avsomnar och måste väckas till liv när någon plötsligt ser
              att de ligger och sover någonstans.
            </seg>
            <seg n="4dba5eff">
              Hur är det på den här punkten, Elisebeht Markström, finns det
              någon utredning med inriktning på efterlevandes rätt till målsägandebiträde?
            </seg>
          </u>
          <note type="speaker" n="30da18cb">
            Anf. 142 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-b1c73cf30e6e7df6-5" n="85b3f137">
            <seg n="4b3d110b">
              Fru talman! Nu ska vi inte överdriva min reaktion tidigare. Så
              oerhört lycklig blev jag inte, men jag tyckte att det var glädjande
              att från Peter Althin få höra de positiva orden att det ändå har
              hänt en del. Vi är inte så bortskämda med att få höra sådant från
              de fyra borgerliga partierna. Därför finns det anledning att notera
              det till protokollet.
            </seg>
            <seg n="2972dae4">
              Nej, jag tror inte att det finns någon utredning när det gäller
              målsägandebiträde till närstående. Jag vet att det finns en utredning
              som tittar på reformen om rätten till målsägandebiträde. Det känner
              jag till, och det är en tidigare generaldirektör på Brottsoffermyndigheten
              Britta Bjelle som håller i den utredningen. Det känner jag till,
              men jag tror inte att närstående finns med där, att begreppet
              skulle vidgas på det sättet.
            </seg>
            <seg n="dfb11269">
              Men jag ville tidigare framhålla att när vi talar om samhällets
              stöd till brottsoffer är vi alla överens om att det verkligen
              är en samhällelig fråga som inte ska vila på något annat än att
              det finns särskilda skäl, till exempel att fristående ska kunna
              finnas med som komplement. Men den ska vila på samhället.
            </seg>
            <seg n="3801b04d">
              Jag försökte vidga kretsen till att gälla brottsoffer, gärningsmän
              och brottsoffers anhöriga. Med tanke på den verksamhet jag finns
              med i när jag inte är i riksdagen är jag helt på det klara med
              att det runt varje brottsoffer finns anhöriga som lider, skulle
              jag vilja säga. Är det dessutom fråga om våld i närstående relationer
              är det etter värre därför att det är särskilda problem kopplade
              just till den frågan.
            </seg>
            <seg n="65a06319">
              Svaret på din fråga är: Nej, inte vad jag känner till.
            </seg>
          </u>
          <note type="speaker" n="40e2744c">
            Anf. 143 PETER ALTHIN (kd) replik:
          </note>
          <u who="peter_althin_61d03b" xml:id="i-0bb6ed16e9c1a789-1" n="94346bcc">
            <seg n="e80bc729">
              Fru talman! Då ska jag göra Elisebeht Markström om inte helt
              lycklig så i varje fall lite glad och konstatera att det är alldeles
              riktigt, det finns ingen sådan utredning. Jag har upptäckt att
              det på s. 37 i betänkandet står att regeringen har uppdragit åt
              en särskild utredare att göra en samlad översyn av lagen om målsägandebiträde.
              Det ska komma någon redovisning den 31 december 2006. Sedan står
              det: Uppdraget innefattar emellertid inte att överväga frågan
              om efterlevandes rätt till målsägandebiträde.
            </seg>
            <seg n="22f6e4e8">
              Då vill jag föreslå att Elisebeht Markström försöker påverka
              så att någon tar tag i den biten för att med viss hastighet och
              fart få det utrett. Det var det ena.
            </seg>
            <seg n="918c2530">
              Sedan måste jag hänga på frågan om brottsskadeersättning. Jag
              kan be Elisebeht Markström att läsa svaren på frågorna om brottsskadeersättning
              som hon har lämnat till mina kolleger här. Jag tror inte att hon
              tror på dem själv. En domstol har tillgång till allt material.
              De lyssnar på folk, det finns målsägandebiträde som likt rinnande
              vatten kan praxis från Brottsoffermyndigheten, kan precis allt
              om trafikskadelagen och kan rabbla allt. Hela den praxisen finns,
              och den får domstolen helt klar för sig. Med övervägande av alla
              dessa bitar jag har suttit i massor av sådana rättegångar kommer
              domstolen fram till ett skadestånd som man kan tycka är för lågt
              med internationella mått mätt. Så döms det ut som en liten lindring
              av smärtan för brottsoffret. Sedan kommer det till Brottsoffermyndigheten
              som sänker skadeståndet.
            </seg>
            <seg n="6d635244">
              Jag vill inte tro att Elisebeht Markström tror på det här. I
              varje fall finns det inte någon bra argumentation för att det
              ska vara så.
            </seg>
            <seg n="71485cfd">
              Jag ber att ni återkommer, så ska jag, om jag får anledning,
              framföra mina synpunkter på det.
            </seg>
          </u>
          <note type="speaker" n="f1d90cf1">
            Anf. 144 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-b1c73cf30e6e7df6-6" n="85b3f137">
            <seg n="9053bc41">
              Fru talman! När det gäller Brottsoffermyndighetens uppdrag att
              pröva brottsskadeersättning har det varit så i tolv år. Enligt
              justitieutskottets egen utvärderingsgrupp får 20 % en förändring
              jämfört med vad en domstol har sagt. Det innebär, om jag räknar
              rätt, att i 80 % av fallen står det fast. Det är väl inte så illa
              i alla fall.
            </seg>
            <seg n="2ad449fd">
              När det gäller målsägandebiträde till närstående tycker jag inte
              att Peter Althin för mig har förklarat varför den närstående,
              som ju inte är en part i rättegången, har behov av målsägandebiträde.
              Jag förstår inte det riktigt. Det är inte helt enkelt, måste jag
              säga.
            </seg>
            <seg n="fd5c2632">
              Det som anhörig och närstående kan behöva är hjälp av en jurist.
              Det är det vi talar om när vi talar om målsägandebiträde, om man
              ska in i rättegångsprocessen. Men ska man inte det är frågan vad
              man ska ha målsägandebiträde till. Hur ser behovet ut egentligen?
              Det kanske är så att närstående eller anhörig, vad vi än väljer
              att kalla det, verkligen har behov av stöd och hjälp, men jag
              är inte så säker på att det just ska vara en advokat eller jurist
              som står för den hjälpen. Det kan vara andra professioner. Då
              leder det tanken fel att kalla ett sådant stöd för målsägandebiträde,
              eftersom målsägandebiträde per definition åtminstone i 99,9 fall
              av 100 ska vara en jurist. Annat stöd kan vara stöd från socialtjänsten,
              kontaktpersoner från brottsofferjourer, kvinnojourer, och det
              kan vara andra som finns inom kommunens verksamhet.
            </seg>
            <seg n="9e766169">
              Jag är inte riktigt på det klara med vad behovet är. Därför vilar
              jag på hanen i den frågan.
            </seg>
          </u>
          <note n="1d795420">
            Överläggningen var härmed avslutad.
          </note>
          <note n="03c070ad">
            11 § Fakultativt protokoll till barnkonventionen
          </note>
          <note n="2c2814f6">
            Föredrogs
          </note>
          <note n="a791e78c">
            Andre vice talmannen konstaterade att ingen talare var anmäld.
          </note>
          <note n="6944a311">
            12 § Anmälningsskyldighet, säkerhet och tillsyn inom psykiatrisk
            tvångsvård
          </note>
          <note n="2c2814f6">
            Föredrogs
          </note>
          <note type="speaker" n="e14d673b">
            Anf. 145 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-3d99671d953aefd6-0" n="51968d80">
            <seg n="eb3bb4bd">
              Fru talman! Moderaterna står givetvis bakom samtliga reservationer
              i detta betänkande, men för tids vinnande yrkar jag bifall bara
              till reservation 1.
            </seg>
            <seg n="c2824677">
              Regeringen talar i den här propositionen om skalskydd, om god
              säkerhet, om säkerhetsnivåer, om fortlöpande säkerhetsarbete och
              lägger till och med fram förslag om att det ska finnas en säkerhetsansvarig
              på varje inrättning och enhet för rättspsykiatrisk vård. Från
              moderat synvinkel har vi en del synpunkter på de förslag som läggs
              fram. Jag tänker återkomma till det.
            </seg>
            <seg n="2cfb1003">
              Vad man inte talar om är inre säkerhet, det nödvändiga i att
              ha regler för ordning och säkerhet inne på enheterna. Och det
              är, fru talman, enligt moderat uppfattning väl så viktigt när
              det handlar om en god och säker vård.
            </seg>
            <seg n="70f7c4d6">
              Den klinikansvarige som inte har möjlighet att utfärda regler
              för hanterandet av mobiltelefoner, cigarettändare och annat blir
              näst intill bakbunden. Det borde vara en självklarhet att en patient
              som är intagen på rättspsykiatrisk klinik efter det att domstolen
              överlämnat vederbörande för vård som påföljd för till exempel
              mord, grov våldtäkt av barn med mera inte ska kunna ha tillgång
              till våldspornografi, kvinnokränkande framställningar i grova
              porrfilmer eller barnpornografiskt material via mobiltelefon.
              Det är inte heller rimligt att patienter ska ha möjlighet till
              kontakt med minderåriga flickor via chatt, där mobiltelefonen
              är nödvändig, eller att en patient som är intagen dagligen och
              stundligen ska vara upptagen med att via mobiltelefon hota, trakassera
              och kartlägga personer som de mött i deras respektive tjänsteutövning,
              som åklagare, utredande läkare med flera. Respekt för en intagen
              patients självbestämmande och integritet måste ibland kunna begränsas.
            </seg>
            <seg n="604a9e36">
              I ett betänkande som handlar om psykiatrisk tvångsvård borde
              frågan om en översyn av LPT, lagen om psykiatrisk tvångsvård,
              och LRV, lagen om rättspsykiatrisk vård, beröras. Från moderat
              sida menar vi att det finns ett stort behov av översyn av båda
              de lagarna. Men vi konstaterar att det blir som vanligt i de här
              frågorna.
            </seg>
            <seg n="27b65084">
              Regeringen tvår sina händer och skyller inte på översteprästerna
              som Pontius Pilatus gjorde men väl på psykiatriutredaren, i varje
              fall så hänvisar man till honom. Allt som ska göras ska först
              komma därifrån. Att han ska lägga fram sina förslag samlat först
              efter valet i höst är väl bara en tanke, kan man tro.
            </seg>
            <seg n="8fc8fa7a">
              Nu är det på gång en proposition om mobilanvändning. Det är väl
              att det är så, men var är det stora greppet? Det vi nu har fått
              är ett betänkande som handlar om vem som ska ge tillstånd till
              att det bedrivs vård, hur lokalerna ska se ut och hur man på bästa
              sätt ska kunna ha en fysisk standard där lokaler ska vara säkra.
              Det är bra. Men hur vården ska kunna bedrivas bättre och säkrare
              säger man inget om. Den inre säkerheten fattas. Det är synd. Det
              är det inte bara för att det visar på en regering som inte har
              handlingskraft utan också för att det dröjer längre med de nödvändiga
              åtgärder som behövs än vad som skulle vara behövligt.
            </seg>
            <seg n="ad10fa14">
              När det gäller själva tillståndsförfarandet föreslår regeringen
              att det tillstånd som i dag krävs ska avskaffas och att man ska
              byta det till ett anmälningsförfarande i stället. Moderaterna
              är i denna fråga av precis samma uppfattning som Domstolsverket
              och Brottsoffermyndigheten. De myndigheter som har bäst förutsättningar
              att göra en bedömning av hur en vårdinrättning rätteligen ska
              klassificeras är de som ska göra det och ingen annan.
            </seg>
            <seg n="21633d55">
              Fru talman! Jag tänkte till slut beröra de ekonomiska konsekvenserna
              av propositionen. Vi instämmer i den bedömning som Sveriges Kommuner
              och Landsting har gjort. Det är inte rimligt att en hårt belastad
              psykiatrisk vård ska finansiera nya statliga åtaganden. Regeringen
              säger att det förslag man lägger fram inte kommer att ha några
              ekonomiska konsekvenser för landstingen. Detta är, fru talman,
              rent nys.
            </seg>
            <seg n="af1e05b9">
              Någon instans måste stå för kostnaderna för de förändringar av
              lokaler och utrustning som kan krävas och för förslaget att man
              ska ha en säkerhetsansvarig på varje enhet. De kostnaderna innebär
              att det dras pengar från vården i övrigt.
            </seg>
            <seg n="1489a9db">
              Vi har i vår reservation erinrat om finansieringsprincipen. Staten
              ska kompensera kostnadsökningar i kommuner och landsting som beror
              på statliga beslut. I den här frågan konstaterar vi att regeringen
              bryter mot den principen.
            </seg>
          </u>
          <note type="speaker" n="a774d4c1">
            Anf. 146 JAN EMANUEL JOHANSSON (s):
          </note>
          <u who="jan_emanuel_johansson_3a6310" xml:id="i-faeff1ca0e4757e2-0" n="5c82bf60">
            <seg n="add1f4a7">
              Fru talman! Jag är glad över att det i grunden finns en enighet
              mellan partierna när det gäller det här betänkandet. Det hade
              varit mer bekymmersamt om det inte var så, även om Magdalena gör
              vad hon kan för att finna lite meningsskiljaktigheter. Det är
              kul för debattens skull.
            </seg>
            <seg n="9e08a3b2">
              Jag anser att den proposition som har tagits fram är bra och
              bra avvägd. Det har funnits allvarliga säkerhetsproblem som har
              visat på behoven av förändringar i den psykiatriska tvångsvården
              och den rättspsykiatriska vården. De förändringar som nu föreslås
              kommer att åtgärda en hel del av de problem som tas upp. Men det
              sker utan att vi glömmer bort att det faktiskt är vård och inte
              straff som vi ska arbeta med.
            </seg>
            <seg n="43e40fc1">
              Det finns exempel inom den psykiatriska tvångsvården där patienter
              hotat eller varit farliga för sig själva eller andra. Huvudsakligen
              uppkommer de problemen inom rättspsykiatrin. Det är allvarligt.
              Det måste vi göra någonting åt, och det måste vi göra genom regelförändringar
              och översyn. Men vi måste också se till att inte få en debatt
              som handlar om att alla inom rättspsykiatrin är farliga. Vi måste
              passa oss för att hamna i den fällan.
            </seg>
            <seg n="d1eab398">
              I den nuvarande regleringen av psykiatrisk tvångsvård och rättspsykiatrisk
              vård saknas övergripande bestämmelser om säkerhetskrav för vården.
              Nu kompletteras regelverket. Det införs ett allmänt krav på att
              verksamhet ska bedrivas så att den tillgodoser en god säkerhet
              i verksamheten. Med säkerhet avses samhällets skydd, behovet av
              säkerhet för de intagna och så klart också säkerhet för personalen.
            </seg>
            <seg n="b970462e">
              Det innebär att man måste göra riskanalyser och också säkerhetsklassificeringar
              med krav på personalen, lokalerna, utrustning med mera. Allt detta
              ska göras för att verksamheten ska kunna bedrivas på ett säkerhetsmässigt
              bra sätt.
            </seg>
            <seg n="24f1ed90">
              Det innebär också att det på enheten ska finnas en säkerhetsansvarig,
              precis som Magdalena Andersson talade om. Säkerhetsarbetet kan
              då ske mer systematiskt och fortlöpande. Med nuvarande system
              kan det bli så att man ser säkerhetsbristerna först när de redan
              har uppkommit i stället för att man kunnat komma på dem mycket
              tidigare och arbetat med dem mer förebyggande.
            </seg>
            <seg n="1268938a">
              Socialstyrelsens tillsynsansvar vidgas till att omfatta även
              frågor om säkerhet inom den psykiatriska tvångsvården. Frågan
              om att införa regeländringar så att det går att begränsa eller
              stoppa vissa patienters möjlighet att ta med sig mobiltelefon
              på avdelningarna är mycket aktuell. Det har skrivits mycket om
              det i medierna.
            </seg>
            <seg n="f6f80d97">
              Jag tror inte att det finns någon här i kammaren som ställer
              sig upp och säger: Nej, jag tycker att möjligheten ska finnas
              kvar för våldsutövare som hotar och trakasserar människor utanför
              vårdanläggningarna att få ha rätten att ha kvar sin mobiltelefon.
              Nu ser vi till på vilket sätt vi ska förhindra detta på ett bra
              sätt. Det finns vissa saker som försvårar det hela.
            </seg>
            <seg n="9316b2a2">
              Man kan också fråga sig hur det kommer sig att det har varit
              på det här sättet. Det låter helt absurt när Magdalena förklarar
              det. Hur kan det vara så att dömda våldsbrottslingar kan fortsätta
              att förfölja domare och andra? Jo, man har sett till den personliga
              integriteten och till dessa personers rättigheter. Man måste också
              tänka på att vården i första hand har att bryta ett destruktivt
              beteende. Om inte detta är ett destruktivt beteende vet jag inte
              vad det är.
            </seg>
            <seg n="7dd6dd85">
              Vad är det som är problemet? Varför har vi inte kunnat göra någonting
              åt det? Jo, det har funnits en juridisk komplikation som varit
              lite bökig. Hur ska man kunna komma åt just de här personerna
              utan att man säger att ingen ska få ha mobiltelefon? Vissa av
              dessa personer är inte farliga för andra personer. Det kan också
              vara bra för dem i deras vård att få tillgång till att kommunicera
              med världen utanför vårdinstitutionen.
            </seg>
            <seg n="a3ff3c00">
              Hur bär vi oss åt för att rätt personer ska kunna begränsas?
              Det har kommit en hel del förslag. Det har bland annat kommit
              ett förslag från vår moderatkompis Cristina Husmark Pehrsson.
              Hon har lämnat ett alldeles utmärkt förslag i en bra och välskriven
              motion. Behovet av lagförändringar har påtalats vid ett flertal
              tillfällen här i kammaren.
            </seg>
            <seg n="7b516a87">
              Vi kommer då fram till Anders Milton, som Magdalena Andersson
              talade om. Han har kommit med en hel del förslag till lagförändringar.
              När det gäller psykiatrisk tvångsvård, rättspsykiatrin och förändringarna
              kommer han med ett förslag som innebär att chefsöverläkaren ska
              vara den som ska kunna bedöma det enskilda fallet. Vem kan bättre
              än överläkaren bedöma det? Jag tycker att det är ett bra förslag.
            </seg>
            <seg n="153c582b">
              Kan det bli att för mycket hamnar hos chefsöverläkaren? Kan det
              bli ett system som kan överutnyttjas? Där har det kommit ett förslag
              om att beslutet ska kunna överklagas till länsrätten. Det i sin
              tur ska kunna säkerställa en utomstående prövning så att åtgärderna
              hela tiden ska vara rimliga. Det ska kunna kontrolleras. Jag tycker
              att det är ett bra förslag.
            </seg>
            <seg n="af5a677a">
              En proposition som löser den här frågan, som Magdalena Andersson
              sade, kommer att läggas fram inom kort. Regeringen beslutade i
              torsdags den 23 mars att lägga fram en lagrådsremiss till Lagrådet.
              Så fort det är klart kan propositionen läggas fram. Genom detta
              kommer problematiken att kunna lösas på ett bra sätt. Med den
              bakgrunden och det resonemanget kan jag också med glädje säga
              att den fina motionen som kamratmoderaten har skrivit är tillgodosedd.
            </seg>
            <seg n="ac4dc743">
              En annan betydelsefull förändring i förslaget är att det inrättas
              en allmän anmälningsskyldighet för all psykiatrisk tvångsvård.
              Det ersätter dagens regler som innebär att det krävs tillstånd
              bara när det gäller en viss sorts rättspsykiatri. Det nuvarande
              tillståndsförfarandet prövar dock bara tillståndet precis när
              man ansöker, vid ett tillfälle, och det tycker jag att man kan
              uppfatta som lite märkligt. Det är märkligt att Magdalena inte
              reflekterade över just den biten. Det system som finns nu bidrar
              inte till någon form av systematiskt och fortlöpande säkerhetsarbete
              och kontroll, utan det blir bara vid själva ansökningstillfället
              som den här kontrollen kommer till, och det tror jag inte är speciellt
              bra.
            </seg>
            <seg n="46ddb60f">
              Förslaget här i betänkandet om en övergång till ett anmälningsförfarande
              kombinerat med kontinuerlig tillsynsverksamhet för all psykiatrisk
              tvångsvård ger ett bättre säkerhetsarbete med insyn i all vård
              hela tiden, inte bara vid ett tillfälle.
            </seg>
            <seg n="8072c2e6">
              Jag förstår den goda tanken med den moderata motionen, i vilken
              man vill att man ska ha kvar tillståndsplikten och det förfarandet.
              När jag läste propositionen första gången tänkte jag också: Hur
              smart är det egentligen att ta bort tillståndsplikten inom rättspsykiatrin?
              Bara uttrycket ta bort tillståndsplikten låter ju jättemärkligt.
            </seg>
            <seg n="9713435b">
              Men när man sätter sig in i texten och ser vad som i praktiken
              händer när man ändrar det här ser man att det just blir en kontinuerlig
              tillsyn och att man kommer tillbaka och kan se till att man kan
              förebygga problematik. Man följer också upp hela tiden. Det tror
              jag är väldigt bra. Verksamheten kan alltså på ett helt annat
              sätt förebygga problem som uppstår under resans gång, vilket man
              inte kunde göra tidigare.
            </seg>
            <seg n="498c186d">
              Som framgått av mitt resonemang hittills ser jag inte, med all
              respekt för motionen, att förslaget om bibehållen tillståndsplikt
              skulle kunna leda till bättre säkerhet, utan det skulle faktiskt
              bli tvärtom. Där kan man också se att majoriteten av remissinstanserna
              som har tittat på ärendet också tycker som förslaget.
            </seg>
            <seg n="84f30fbf">
              Det finns ytterligare motionsförslag som kanske bör nämnas. Det
              gäller avslag på den moderata motionen om ett tillkännagivande
              om finansieringsprincipen. Det är ju en princip som vi också är
              helt överens om. Om staten går ut och lägger fram direktiv och
              säger att något ska göras så ska ju också staten kunna följa upp
              och hjälpa kommuner och landsting med pengar. Det är vi helt överens
              om. Men det jag har svårt att förstå kanske Magda kan berätta
              det för mig sedan är det här: Säkerhet är inget nytt åtagande.
              Vi kom inte på i dag att vi ska ha säkerhet. Det är också så,
              som konstateras i betänkandet, att det inte behövs några nya lokaler.
              Lokalerna finns. Det är rutinerna som ska ses över. Skulle det
              vara så att man i framtiden kommer fram till att det kommer att
              kosta, så kommer ju regeringen att följa huvudmännens uppdrag.
              Skulle de här rutinerna komma att kosta pengar så får vi återkomma
              till det då. Men det behövs inga nya lokaler.
            </seg>
            <seg n="6a7178e1">
              I en annan moderatmotion föreslås att rättspsykiatrin blir statligt
              finansierad. Det kravet har vi diskuterat tidigare. Vi har också
              ett gemensamt tillkännagivande där vi är överens om att regeringen
              ska utreda för- och nackdelar med att staten ska ta på sig hela
              eller delar av den här kostnaden. Regeringen ska också titta på
              rättspsykiatrins organisation, samordning, samverkan och kvalitetsutveckling.
              Jag tycker inte att det finns någonting nytt att tillföra sedan
              riksdagens beslut för bara några månader sedan om att det är klokast
              att låta regeringen avvakta den utredning som riksdagen redan
              har begärt.
            </seg>
            <seg n="a8b4402a">
              Jag vill avslutningsvis återigen påpeka vikten av och den glädje
              jag känner inför att vi ändå står så pass nära varandra när det
              gäller säkerheten inom rättspsykiatrin. Vi har gemensamma mål,
              även om vi kan diskutera och formulera oss olika. Vi har ju också
              samma medel i dubbel bemärkelse.
            </seg>
          </u>
          <note n="088ea071">
            Herr talman! Jag yrkar bifall till utskottets förslag och avslag
            på reservationerna.
          </note>
          <note type="speaker" n="d0b7d382">
            Anf. 147 MAGDALENA ANDERSSON (m) replik:
          </note>
          <u who="magdalena_andersson_acaf16" xml:id="i-3d99671d953aefd6-1" n="51968d80">
            <seg n="4474be6a">
              Herr talman! Jag vill tacka för att få bli kallad för kamrat
              moderat, och framför allt för komplimangen om bra moderata förslag!
              Det är bara synd att vi inte får ett instämmande i de förslag
              vi har.
            </seg>
            <seg n="ede92714">
              Jag tror att inte någon skulle reagera och fundera över huvud
              taget kring den inre säkerheten när det gäller till exempel mobiltelefoner
              och annat om det inte var så att vi visste att detta missbrukas
              av personer som är sjuka och som i sin sjukdom gör så att de till
              exempel trakasserar andra eller som i sin sjukdom använder cigarrettändare
              och tänder eld. Det gör det förfärligt svårt och krångligt att
              vårda en sådan person om man inte ens får visitera vederbörande
              efter en permission. Därför finns det väldigt klara och tydliga
              skäl för att man ska kunna göra vissa inskränkningar ibland oftast
              inte, för de allra flesta människor är inte så utåtagerande i
              sin sjukdom. Men en del av dem är det, och jag tror att det är
              väldigt viktigt för oss att vi faktiskt vågar se det här.
            </seg>
            <seg n="81e89cd8">
              Växjö har blivit prickat av JO därför att man på rättspsykiatriska
              enheten där har beslagtagit mobiltelefon. Man fick inte göra det
              trots att en person ringde 200 gånger om dagen till andra människor.
              Det är en av anledningarna till att det kommer ett nytt förslag
              här, men det finns ännu fler saker i det här som är viktiga att
              ta upp.
            </seg>
            <seg n="c5e74b49">
              Jag blir lite besviken på Jan Emanuel Johansson, som lite raljant
              sade: Ska man inte få ringa när man är sjuk?
            </seg>
            <seg n="39136d99">
              Självklart ska man få göra det! Men ge då ett förslag: Vad ska
              man göra för att skydda andra människor från personer som är så
              sjuka?
            </seg>
          </u>
          <note type="speaker" n="c1038744">
            Anf. 148 JAN EMANUEL JOHANSSON (s) replik:
          </note>
          <u who="jan_emanuel_johansson_3a6310" xml:id="i-faeff1ca0e4757e2-1" n="5c82bf60">
            <seg n="ab04e273">
              Herr talman! Jag ska börja med att verkligen från hjärtat be
              om ursäkt om det känns som om jag var raljant när jag pratade
              om möjligheterna att begränsa farliga människor från att kunna
              kommunicera med världen utanför den inrättning där de är inskrivna.
              Det var absolut inte meningen.
            </seg>
            <seg n="3397cd75">
              Det vi måste se till är att vården i första rummet har att bryta
              ett destruktivt beteende. När vi ser att ett destruktivt beteende
              pågår ska vi bryta det på alla möjliga sätt. Det är därför vi
              har kommit med de nya förslagen som ska se till att de här personerna,
              som utgör fara för andra, inte ska ha mobiltelefon.
            </seg>
            <seg n="35cf1c79">
              Jag vill återigen utgå från resonemanget att man ska bryta det
              destruktiva beteendet. Om en patient kan missbruka en cigarettändare
              ska cigarettändaren självklart tas ifrån patienten.
            </seg>
            <seg n="3d9ddd44">
              Återigen: Jag tror att vi ligger väldigt nära varandra när det
              gäller vad som ska göras. När det gäller patienter som missbrukar
              rätten att ha en mobiltelefon ja, det är ju det vi ska göra någonting
              åt nu!
            </seg>
          </u>
          <note type="speaker" n="71c5aa96">
            Anf. 149 MAGDALENA ANDERSSON (m) replik:
          </note>
          <u who="magdalena_andersson_acaf16" xml:id="i-3d99671d953aefd6-2" n="51968d80">
            <seg n="df151480">
              Herr talman! När jag gick igenom den här propositionen och vi
              tillsammans i Moderaterna gjorde det så läste vi ganska noga vad
              Domstolsverket hade haft för uppfattning och vad Brottsoffermyndigheten
              hade haft för uppfattning de som verkligen håller på med just
              de här frågorna. De säger att problematiken med tillståndsförfarande
              självklart ska ligga på dem som är mest kvalificerade och mest
              kompetenta att göra det. Jag skulle vilja fråga Jan Emanuel Johansson
              om han menar att de inte heller har satt sig in i texten, eftersom
              det var det han sade att vi moderater inte hade gjort. Har de
              inte läst och förstått? Om de läser en gång till, kommer de då
              att hålla med om att det blir alla tiders, det här nya förfarandet?
            </seg>
            <seg n="4487a4ff">
              Jag skulle också vilja fråga Jan Emanuel Johansson om de enheter
              som kommer att behöva byggas om nu efter det som beslutas här
              i dag. Det står ju faktiskt i propositionen från regeringen att
              det finns enheter som kommer att behöva byggas om med skalskydd,
              yttre säkerhet, andra väggar och sådant. Vem ska betala detta?
              Självklart är det väl vårdutföraren som ska göra det. Det är landstingen.
              Vem ska anställa den person som ska vara säkerhetsansvarig? Jo,
              det är landstingen. Är inte detta kostnader som kommer att drabba
              landstingen? Har inte heller Sveriges Kommuner och Landsting läst
              och förstått den här propositionen, eftersom de också hävdar att
              detta kommer att bli ytterligare en merkostnad, och att det är
              självklart att om man följer finansieringsprincipen så skulle
              det följa med pengar till kommuner och landsting? Har inte de
              heller läst detta? Har regeringen problem med att delge myndigheter
              och organisationer sina propositioner?
            </seg>
          </u>
          <note type="speaker" n="91d7642a">
            Anf. 150 JAN EMANUEL JOHANSSON (s) replik:
          </note>
          <u who="jan_emanuel_johansson_3a6310" xml:id="i-faeff1ca0e4757e2-2" n="5c82bf60">
            <seg n="2aec2bf9">
              Herr talman! Med risk för att det ska framstå som att jag har
              en något överdimensionerad självbild när det gäller att tolka
              texter vill jag ändå hänvisa till s. 26 i propositionen. Där står
              bland annat beträffande Brottsoffermyndighetens uttalande att
              behovet av en likartad säkerhetsbedömning vid landets alla vårdinrättningar
              för rättspsykiatrisk vård bör uppmärksammas särskilt. Det är precis
              det man kommit fram till, alltså att man ska göra någonting åt
              det.
            </seg>
            <seg n="0c23d127">
              Såsom det har sett ut har varje enskild huvudman haft ansvaret,
              vilket varit ett problem. Alltså kommer man med ett förslag på
              vad man ska göra åt saken. Jag ser det som lite problematiskt
              att man då skriver att det är detta behov som vi behöver göra
              någonting åt. Det är det som finns i förslaget. Jag tror att detta
              varit en text som lätt kunnat tolkas på olika sätt och ja, det
              står verkligen så i propositionen. Det är inte mycket jag kan
              göra åt den saken.
            </seg>
            <seg n="c630b554">
              När det gäller den säkerhetsansvarige sägs i propositionen att
              det inte handlar om att man ska anställa någon, utan det kan vara
              fråga om en person som redan finns på plats och som då får ett
              säkerhetsansvar med nya rutiner. Men skulle det vara så, vilket
              också framgår av texten, att det behöver anställas mer folk så
              ska man återkomma om de kostnaderna.
            </seg>
          </u>
          <note type="speaker" n="27ee029f">
            Anf. 151 Andre vice talman KERSTIN HEINEMANN (fp):
          </note>
          <u who="kerstin_heinemann_286f2e" xml:id="i-995b3e363731bd08-0" n="9b45e6ad" next="i-e31213f5fdc390ea-0">
            <seg n="b1a2ea2c">
              Herr talman! Propositionen innehåller förslag till förbättringar
              vad gäller säkerhet och tillsyn inom den psykiatriska tvångsvården.
              Från Folkpartiet liberalerna ställer vi oss bakom utskottets förslag
              i betänkandet.
            </seg>
            <seg n="1462daa2">
              Det finns i dag brister, och allt åtgärdas inte genom de förslag
              som vi ska fatta beslut om i dag. Regeringen konstaterar själv
              i propositionen att det saknas bestämmelser kring säkerhets- och
              samhällsskyddsaspekter, och det finns inte heller några föreskrifter
              eller riktlinjer på myndighetsnivå. Vi har alltså en hel del att
              åtgärda inom detta område.
            </seg>
            <seg n="d1b7ed00">
              Statlig kontroll av säkerheten prövas inom några områden men
              inte när det gäller patienter som genomgått psykiatrisk tvångsvård
              eller rättspsykiatrisk vård. Det är så det har sett ut. Det handlar
              inte enbart om patienternas och personalens säkerhet utan även
              om skyddet för samhället.
            </seg>
            <seg n="ea699484">
              I betänkandet saknas förslag vad gäller patientens rätt att använda
              elektroniska kommunikationsmedel, vilket också är anledningen
              till att jag begärt ordet trots att vi inte har någon reservation
              om det. Ett sådant förslag har aviserats till april i år, och
              i ett tidigare betänkande, SoU6, hade Folkpartiet tillsammans
              med övriga partier i alliansen en reservation angående detta.
              Det är allvarligt att patienter kan fortsätta att till exempel
              trakassera och hota personer när de kan vara intagna för vård
              just på grund av dessa orsaker, alltså på grund av att man är
              sjuk och hotar människor, att man, som det nämndes tidigare, ringer
              flera hundra gånger om dagen till någon.
            </seg>
            <seg n="4df1af8d">
              Det är inte bara vi från de olika partierna i riksdagen som redan
              tidigare uppmärksammat problemet. Den nationelle psykiatrisamordnaren
              föreslog i februari 2005 att det ska krävas möjligheter att kunna
              inskränka patientens rätt att använda elektronisk kommunikation.
              Ett sådant förslag har dock inte kommit ännu, utan det ska komma
              nu i april. Det är det, herr talman, som vi från Folkpartiet vill
              markera genom att ta till orda utan att ha någon reservation.
            </seg>
            <seg n="13fb1da7">
              Nu är det verkligen allvar. Det måste komma en proposition i
              april, för det har nu gått över ett år. Det har gått ännu längre
              tid sedan frågan uppmärksammades i riksdagen. Det har gått över
              ett år sedan psykiatrisamordnaren uppmärksammade problemet. Nu
              är det dags, och vi räknar med att ha ett förslag i riksdagen
              om ett par veckor.
            </seg>
          </u>
          <note n="1d795420">
            Överläggningen var härmed avslutad.
          </note>
          <note n="14b292c9">
            13 § Folkhälsa
          </note>
          <note n="2c2814f6">
            Föredrogs
          </note>
          <note n="3f0ccbca">
            Anf. 152 ANNE MARIE BRODÉN (m):
          </note>
          <u who="kerstin_heinemann_286f2e" xml:id="i-e31213f5fdc390ea-0" n="9b45e6ad" prev="i-995b3e363731bd08-0">
            <seg n="0d2dc27d">
              Herr talman! I socialutskottets betänkande om folkhälsofrågor
              behandlas drygt 80 motioner från 2004 och i huvudsak 2005. Mängden
              motioner visar på det stora intresse som finns för hälsofrågor.
              Många av förslagen skulle leda till förbättringar av människors
              hälsa men avstyrks av Socialdemokraterna och stödpartierna.
            </seg>
            <seg n="01c773f2">
              Jag vill dock yrka bifall till reservation 1 under punkt 1 och
              står naturligtvis även bakom övriga reservationer från oss moderater
              samt de gemensamma borgerliga reservationer som finns i betänkandet.
            </seg>
            <seg n="ca555146">
              Vi i den borgerliga alliansen föreslår i reservation 1 en nollvision
              för självmord till följd av psykisk ohälsa. Denna nollvision kan
              jämföras med den antagna nollvisionen för trafikdöda. Den har
              inneburit ett stärkt medvetande och målinriktat arbete för att
              få ned antalet dödade i trafiken. Antalet dödade i trafiken är
              i dag färre än 500 personer om året.
            </seg>
            <seg n="9714133e">
              Behövs det då en nollvision för självmord? Totalt begår 1 400
              personer självmord i Sverige under ett år, och 7 500 personer
              försöker. När man tittar på antalet självmord och självmordsförsök
              bland ungdomar i gruppen 1524 år ser man att antalet nu är det
              högsta som någonsin uppmätts i Sverige. Detta är oerhört allvarligt.
            </seg>
            <seg n="b38fe769">
              Herr talman! Varför avslås då denna viktiga motion tillsammans
              med övriga motioner? Är det så att förslagen som är lagda är ovidkommande
              för att få en bättre hälsa bland barn, ungdomar, vuxna och äldre
              i Sverige? Är det så att inget mer behöver göras, inga nya förslag
              läggas fram? Är det så att allt är bra som det är?
            </seg>
            <seg n="8c56c851">
              Svaret i betänkandet är att det pågår utredningar, det har redan
              gjorts tillkännagivanden, mycket är på gång, uppdrag har givits.
              Men mitt svar är nej. Det behövs verkligen en hel del arbete för
              att förbättra den situation som råder i dag. Det behövs ett nytänkande
              kring dessa frågor, vilket nu saknas.
            </seg>
            <seg n="25489ff4">
              Hur är det i Sverige? I den folkhälsopolitiska rapport som kom
              i oktober 2005 kan vi läsa: Sverige ligger fortfarande bra till
              när det gäller levnadsnivå. Små barns kroppsliga hälsa är utmärkt,
              och sjukvården är bra på att rädda liv. Sverige är bäst när det
              gäller att förebygga dödsolyckor hos barn, men tyvärr inte alls
              framgångsrikt när det gäller fallolyckor bland äldre. Vi röker
              allt mindre, och minskad rökning innebär flera tusen färre för
              tidiga dödsfall varje år. Men det finns enligt rapporten, herr
              talman, anledning att känna oro på en hel del områden.
            </seg>
            <seg n="b35284d4">
              Vi har inte kommit närmare folkhälsopolitikens huvudmål. Det
              finns ingen påtaglig minskning av hälsoskillnader. De socioekonomiska
              och etniska skillnaderna har ökat, och man ser tydliga tecken
              på att barns och ungdomars delaktighet har minskat.
            </seg>
            <seg n="a5c2fbbb">
              Många barn far illa i Sverige i dag. Under de senaste 1520 åren
              har konsumtionen av droger och alkohol fördubblats bland ungdomar
              i åldern 1524 år. Under samma period har förekomsten av övervikt
              och fetma fördubblats bland 1024-åringar. Undersökningar visar
              att svenska ungdomars kompetens i basämnen försämrats. Det kan
              vara en bidragande orsak till det ökade bruket av alkohol och
              droger.
            </seg>
            <seg n="9417b7a9">
              Vidare pekar man på att det sker en fortsatt minskning av sysselsättningen,
              och ohälsotalen ökar, inte minst bland kvinnor. 15 % av den arbetsföra
              befolkningen arbetar inte på grund av sjukdom. Den psykiska hälsan
              är sämre, alltfler sover illa och är nedstämda. 6 % av svenska
              folket äter antidepressiva mediciner, och i de högsta åldersgrupperna
              är andelen så hög som 1520 %.
            </seg>
            <seg n="b4101ac8">
              Herr talman! Trots denna kunskap är det förebyggande arbetet
              dåligt utvecklat inom svensk hälso- och sjukvård. Vi i alliansen
              vill se ett ökat inslag av hälsofrämjande arbete inom sjukvården,
              och vi har flera förslag på hur det kan gå till. Även här säger
              majoriteten nej.
            </seg>
            <seg n="fe57aefe">
              Vi anser att det finns flera viktiga frågor för en ökad hälsa
              för alla människor i Sverige. Det handlar om människors makt över
              sina egna liv. Det handlar om hur vi kan förbättra och förändra
              folkhälsoarbetet med tydliga incitament och mål som är mätbara.
              Vi behöver en politik som stärker barns och ungdomars och vuxnas
              livssituation och som stöder förebyggande arbete både lokalt och
              regionalt.
            </seg>
            <seg n="a1cdffa8">
              I betänkandet lägger vi moderater fram förslag tillsammans med
              våra borgerliga kolleger om trygga och goda uppväxtvillkor för
              barnen i Sverige. Vi föreslår mer resurser till skolhälsovården
              och psykiatrin, och ett aktivt arbete måste komma i gång för att
              förebygga psykisk ohälsa bland barn och ungdomar. Vi påpekar även
              vikten av att stärka familjens roll med en familjepolitik som
              ger föräldrarna möjlighet att förmedla normer och ge omsorg till
              sina barn.
            </seg>
            <seg n="4d7875a1">
              Herr talman! Vi behöver en politik som ger skolan de allra bästa
              förutsättningarna för att ge barn och ungdomar kunskap för vidare
              studier och arbete. Vi behöver en politik som ser till de äldres
              behov i samhället. Att ökad valfrihet innebär förbättrad hälsa
              framgår tydligt av rapporten.
            </seg>
            <seg n="02b39968">
              Antalet långtidssjukskrivningar och förtidspensioneringar är
              ett stort bekymmer i Sverige. 1,5 miljoner människor står i dag
              helt eller delvis utanför arbetsmarknaden. 830 000 av dem är sjukskrivna
              eller förtidspensionerade.
            </seg>
            <seg n="6e30c4d3">
              Vi behöver en politik som prioriterar arbete och inte bidrag
              och som arbetar mot diskriminering, mobbning och utanförskap.
              Vi behöver en politik som satsar på preventiva åtgärder för att
              människor inte ska hamna i sjukskrivningar, och tidiga rehabiliteringsåtgärder
              behövs redan inom den första månaden av sjukskrivningen.
            </seg>
            <seg n="af9b4f14">
              Herr talman! Vi i Allians för Sverige är beredda att satsa på
              en offensiv hälsopolitik. Därför vill vi se förbättrade möjligheter
              för egenvård. Vi vill öka kunskapen om psykisk ohälsa bland barn
              och ungdomar och utveckla föräldrastödet. Vi vill satsa mer resurser
              på förskolan och skolan. Det ska finnas mer idrott på schemat,
              och vi vill ta krafttag mot barns och ungdomars alkoholkonsumtion.
              Vi vill ha en tydlig vårdgaranti som ger vård så fort som möjligt,
              dock senast inom tre månader.
            </seg>
            <seg n="6eddaac2">
              Vi anser att det folkhälsopolitiska arbetet behöver ske lokalt
              och regionalt med hälsosamtal och stöd till förändring nära människor.
              Ett exempel kan vara att alla över 75 år erbjuds hembesök med
              syfte att förebygga ohälsa.
            </seg>
            <seg n="77c2148d">
              Herr talman! Det behövs en ny hälsopolitisk strategi i Sverige
              som inte styrs av myndighetsperspektiv. Samtliga målområden behöver
              ses över och göras utvärderingsbara, och det behövs verkligen
              ett nytt mål, nolltolerans för självmord.
            </seg>
            <seg n="f8ab0658">
              Vi måste flytta fokus från folkhälsoinstitut och Myndighets-Sverige
              till enskilda människors och föreningars insatser. Starka sociala
              nätverk och frivilligas insatser måste lyftas fram. Och det är
              allvarligt, herr talman, att man med den förda folkhälsopolitiken
              inte har klarat av att prioritera förebyggande och hälsofrämjande
              insatser för att möta den ökande psykiska ohälsan i Sverige. Vi
              i den borgerliga alliansen lovar att göra bättre.
            </seg>
          </u>
          <note type="speaker" n="d76dfc0c">
            Anf. 153 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-b7c92747cf0038d0-0" n="6ff4e46d">
            <seg n="378c3262">
              Herr talman! Som vi hörde har vi i det här betänkandet samlat
              ihop ett drygt åttiotal motionsyrkanden som handlar om det förebyggande
              folkhälsoarbetet. Det här betänkandet kan göra ett lite spretigt
              intryck. Vi har inte mindre än 23 reservationer och sju särskilda
              yttranden. Ändå vill jag nog hävda att vi har en ganska stor enighet
              både i socialutskottet och mellan partierna när det gäller folkhälsoarbetet.
            </seg>
            <seg n="ba3535e6">
              Vi är alla medvetna om att vi måste arbeta förebyggande och att
              det kräver både information det är nödvändigt men inte tillräckligt
              och konkreta åtgärder, det som vi brukar kalla för miljöpåverkande
              åtgärder. Både regleringar och ekonomiska styrmedel behöver alltså
              användas. Det utesluter naturligtvis inte att vi kan ha delade
              meningar om vad vi konkret ska göra på en viss punkt.
            </seg>
            <seg n="f991077c">
              Men huvudtemat, anledningen till att vi har så många reservationer
              trots den ganska stora enigheten, är att det går så trögt med
              folkhälsoarbetet. Det är naturligtvis en typisk oppositionssynpunkt.
              Vi vill driva på regeringens arbete medan de tre partier som utgör
              majoritet kanske inte tycker att riksdagen behöver säga så mycket,
              utan de kan gå och tala med folket i Regeringskansliet vid sidan
              av.
            </seg>
            <seg n="e810373d">
              Men det är ändå lite förvånande att arbetet med de förebyggande
              insatserna tycks gå så trögt. Jag ska ta ett exempel från alkoholpolitiken,
              som i stort sett bara är en rubrik i det här betänkandet.
            </seg>
            <seg n="bfa4959f">
              I förra veckan fick vi klart för oss att det inte kom någon proposition
              om särskild skatt på alkoläsk. Det var någonting som vi hade förväntat
              oss och som regeringen hade utlovat. Som bekant är alkoläsk ett
              bekymmer i stort sett i hela Europa när det gäller ungdomar, och
              man kan säga att det är en cynisk spekulation i ungdomars drickande
              av söta drycker där man knappt känner alkoholsmaken.
            </seg>
            <seg n="113e519f">
              Tjänsteförrättande utrikesministern och allmänpolitiska talesmannen
              för regeringen kunde då inte säga vad som var orsaken till att
              vi inte hade fått någon proposition. Men jag måste säga till hans
              heder att det inte dröjde många minuter efter frågestunden förrän
              han ringde och sade: Det blir ingen proposition nu, utan det blir
              en departementspromemoria. Det var nämligen så svårt att definiera
              vad som menas med alkoläsk.
            </seg>
            <seg n="0ba484af">
              Det här är lite typiskt. I Tyskland har man redan en skatt på
              de här dryckerna, som naturligtvis har minskat konsumtionen och
              därmed skadorna. Danmark har fattat beslut, och Frankrike har
              fattat beslut. Men hos oss ska det utredas framlänges och baklänges
              innan vi vågar göra något, och under tiden sprider sig naturligtvis
              alkoholkonsumtionen bland de allra yngsta med hjälp av den här
              cyniska produkten. Det är lite deprimerande att ta del av detta.
            </seg>
            <seg n="7f463d82">
              En annan viktig fråga inom alkoholområdet, som jag inte kan låta
              bli att nämna, gäller införselreglerna, som vi alla vet är avgörande.
              Jag har gått igenom regeringens årsbok om EU, och jag hittar inte
              ett ord om den viktigaste frågan inom det förebyggande folkhälsoarbetet,
              nämligen att Sverige tillsammans med de andra nordiska länderna
              har sagt att man vill minska införseln av billig alkohol till
              Sverige.
            </seg>
            <seg n="74b8037f">
              Ja, man kan gå igenom de andra områdena, som vi har gjort i det
              här betänkandet. Vi har spelfrågorna. Vi har gjort tillkännagivanden
              ett antal gånger från riksdagen till regeringen, men de kraftfulla
              förebyggande insatserna tycks vara väldigt svåra att få fram.
              Det som däremot är lätt att få fram handlar om att få öppna nya
              spelformer, kasinon, nätpoker och så vidare. Vi vill från vårt
              parti trycka på för att man ska få en ordentlig genomgång av vilka
              spelformer som är mest beroendeframkallande. Kan vi avstå från
              dem? Men än så länge har vi inte lyckats med det.
            </seg>
            <seg n="f41a887a">
              En knepig fråga är: Hur ska vi organisera arbetet på det här
              området? Ja, vi har nu, ett antal år, haft ett folkhälsoinstitut
              som har haft till uppgift att ta fram bakgrundsmaterial och också
              att agera i förhållande till landsting och kommuner och frivilligorganisationer
              och företag och andra som utgör dem som naturligtvis måste utföra
              det praktiska arbetet. Men med hjälp av någon, för de flesta utomstående
              obegriplig, omorganisation har man sagt att det här numera bara
              ska vara något slags stabsorgan åt regeringen. För säkerhets skull
              ska det dessutom flyttas till Östersund, så vi får en svacka i
              sakkunskapen under flera år innan man har hämtat sig från den
              försvagningen. Ovanpå allt detta har vi dessutom, när det gäller
              två stora viktiga folkhälsofrågor, ett splittrat arbete i Regeringskansliet
              med en särskild kommitté för alkoholfrågan och en särskild samordnare
              för narkotikafrågorna.
            </seg>
            <seg n="73d56bd0">
              Vi har flera exempel i betänkandet på att arbetet går trögt.
              För tre år sedan kom socialutskottet med ett förslag till hur
              man ska bekämpa skadligt buller, skadliga ljudnivåer. Det bereds
              fortfarande inom Regeringskansliet. Vi ska kanske få någon skrivelse
              senare i vår. Vi har ett särskilt yttrande där vi påminner om
              de här förslagen.
            </seg>
            <seg n="2de88f8a">
              På samma sätt är det när det gäller åtgärder mot fetma och övervikt
              och för bättre kost och motion. Det är i och för sig bara lite
              drygt ett år sedan myndigheterna levererade förslag till departementet,
              men där har uppenbarligen ingenting hänt ännu.
            </seg>
            <seg n="1a30b4b2">
              Man kan fråga sig: Varför går det så här trögt? Det är möjligt
              att detta förebyggande arbete inte har samma glamour som spektakulära
              insatser inom vården, alltså hjärtkirurgi och vad det nu kan vara
              för något, och att det är en av anledningarna till att det satsas
              så oerhört mycket mer på vård än på det förebyggande arbetet.
              Det är klart att vårdinsatserna tvingas ju fram. När människor
              blir sjuka måste vi tillhandahålla vård. Men det förebyggande
              arbetet är på något sätt lite mer anonymt. Dessutom kan det vara
              så att en del av de förebyggande åtgärderna är kontroversiella,
              till exempel om man vill använda ekonomiska styrmedel för att
              påverka människors beteende. Men som sagt ska vi så småningom
              få en skrivelse nu i vår, och då får vi väl se vad regeringen
              tänker om detta.
            </seg>
            <seg n="24cf698d">
              I Folkpartiets budget, som avslogs av majoriteten i höstas, ville
              vi satsa 300 miljoner kronor mer på folkhälsoarbetet. Det är insatser
              som vi vet är ganska billiga i relation till vad det kostar att
              bedriva vård. Därför är det synd att man inte har velat ta fasta
              på det.
            </seg>
            <seg n="2438d428">
              Precis som föregående talare nöjer jag mig med att yrka bifall
              till reservation nr 1, som går ut på en nollvision när det gäller
              självmord på grund av psykisk ohälsa. Det betyder naturligtvis
              inte att vi bara står bakom den reservationen, men för tids vinnande
              nöjer vi oss med det.
            </seg>
            <seg n="b1cf7598">
              När det gäller arbetet för att förebygga självmord påpekar utskottet
              att vi redan har beställt ett sådant arbete av regeringen och
              att det har satts i gång. Det är bra. Nu understryker utskottet
              väldigt tydigt att den kompetens som finns hos Nationellt centrum
              för suicidforskning och det arbete som utförs av den ideella organisationen
              Spes är värdefullt. Jag utgår från att vi kan tolka det så att
              de här organisationerna, både centrumet och den frivilliga organisationen,
              ska involveras i arbetet med att förebygga självmord. Om jag inte
              är fel underrättad har utskottets uttalande på den här punkten
              redan haft en viss effekt. Det är ju glädjande att man lyssnar
              på oss i det fallet.
            </seg>
            <seg n="919183b0">
              Jag vill avslutningsvis än en gång understryka att jag inte betvivlar
              att vår folkhälsominister är engagerad för det förebyggande arbetet,
              men han behöver uppenbarligen stöd i ryggen av socialutskottet
              i sin kamp om resurserna inom regeringen. Dessutom behöver vi
              sätta en blåslampa under jobbet med att överföra till verklighet
              de förslag som har kommit till Socialdepartementet från myndigheterna
              när det gäller buller, kost och motion och inte minst insatser
              för att få en bättre ordning i EU när det gäller våra möjligheter
              att bedriva en aktiv alkoholpolitik.
            </seg>
          </u>
          <note type="speaker" n="fc118e09">
            Anf. 154 ULRIK LINDGREN (kd):
          </note>
          <note n="7281cc12">
            Herr talman! Jag står bakom alla Kristdemokraternas reservationer
            men yrkar bifall endast till reservation nr 1.
          </note>
          <u who="ulrik_lindgren_5f7848" xml:id="i-be4f4d8755f29467-0" n="097a3e45" prev="i-3aa2e3ea8d80680e-0">
            <seg n="d258f869">
              För ganska precis ett år sedan hade bland annat Kristdemokraterna
              framgång för ett tillkännagivande i socialutskottet om att ett
              nationellt program för självmordsprevention skulle tas fram. Socialdemokraterna
              blev tvungna att böja sig för den majoritet som vi då hade samlat
              ihop för att begära detta. Utöver Gabriel Romanus långa lista
              med exempel på tröghet är detta faktiskt ett lite obehagligt exempel,
              tycker jag, på tröghet.
            </seg>
            <seg n="09ec554d">
              Hela det här seklet, som är några år åtminstone, har partierna
              i opposition begärt att vi ska göra mer och göra bättre på området
              självmordsprevention och begärt ett nationellt program för självmordsprevention.
              Nu ska det bli verklighet. Socialstyrelsen och Folkhälsoinstitutet
              har fått ett uppdrag att skriva ett sådant program, och det ska
              vara klart den 15 december.
            </seg>
            <seg n="c3f1ef08">
              Alliansen, vi fyra partier tillsammans, vill i reservation nr
              1 driva på det här arbetet med att också uttala en nollvision
              för självmord till följd av psykisk ohälsa. Att uttala en nollvision
              kan kritiseras. Det är kanske till och med lätt att raljera lite
              över ordet, att säga att det är ett ord som är för stort och att
              detta är något som naturligtvis inte bokstavligen kan uppfyllas.
              Noll kan inte uppnås, inte beträffande självmord och inte heller
              beträffande trafiken. Men jag är övertygad om att det har fungerat
              som en samlande vision för trafikskadearbetet.
            </seg>
            <seg n="ac08e4c4">
              År 1965 dog 1 313 människor i trafiken i Sverige vårt värsta
              trafikår i Sveriges historia. Då hade vi 1,9 miljoner bilar. 2005
              dog 440 människor i trafiken, och då hade vi i Sverige 4,6 miljoner
              bilar. Det betyder inte att ordet nollvision har genomfört detta,
              men det har ändå medverkat till en mobilisering av en serie åtgärder
              på trafikens område. Vi har också haft en central myndighet som
              målmedvetet har drivit på arbetet i många år. Det har resulterat
              i mycket färre döda i trafiken.
            </seg>
            <seg n="684d5841">
              På samma sätt är jag övertygad om att vi skulle kunna komma betydligt
              längre beträffande självmord. Det är naturligtvis ett minst lika
              angeläget arbete som att stoppa trafikdöden.
            </seg>
            <seg n="5530dce4">
              Antalet självmord har visserligen också minskat, från 2 237 år
              1980 till 1 376 år 2003, som är det senast tillgängliga kompletta
              statistikåret. En minskning med nära 1 000 personer är naturligtvis
              en fantastisk förbättring. Men självmord är fortfarande en av
              de vanligaste dödsorsakerna i åldersgruppen 1544 år. Man kan också
              se en viss ökning i åldersgruppen 1524 år, det vill säga de unga.
              Jag tycker att den lilla ökning som vi ser bland de unga understryker
              vikten av att hålla i detta arbete och driva på det.
            </seg>
            <seg n="01865da4">
              Vi har ett antal andra kunskaper som är aktuella som understryker
              vikten av att det här arbetet verkligen hålls i. Vi ser att alkohol-
              och narkotikamissbruket har ökat. Även om det har skett en viss
              avmattning i konsumtionen 2005, är nivån på alkoholkonsumtionen
              30 % högre än för tio år sedan.
            </seg>
            <seg n="b1e5a49a">
              Socialstyrelsens folkhälsorapport, som nyligen har lämnats till
              regeringen, pekar på att alltfler unga vårdas på sjukhus för alkoholförgiftning
              igen. Och vi känner väl till att när det gäller att fylla den
              nationella handlingsplanen mot självmord med ett effektivt innehåll
              kan vi inte gå runt att det måste handla om väldigt breda samhällsinsatser
              mot bland annat alkohol- och drogmissbruket. Det hör intimt ihop.
            </seg>
            <seg n="f9989b93">
              Maria Ungdom har nyligen redovisat problemen bakom flickors respektive
              pojkars narkotikamissbruk. De har gjort ett antal intervjuer med
              ungdomar som de har fått kontakt med.
            </seg>
            <seg n="b4f6b67d">
              De visar att för flickorna var typiska problemområden depressiva
              drag, självmordstankar, självskadande beteenden, familjerelationsproblem
              och skolk. För pojkarna fanns bredvid narkotikan kriminalitet
              som en stor faktor. Där fanns också familjerelationsproblem, igen,
              som en stor grupp, precis som för flickorna. Det handlade även
              om skolproblem och skolk. I den problembild som i värsta fall
              kan ge ett självmord ligger alltså mycket av hur folk mår psykiskt
              sett, och det hänger i sin tur intimt ihop med drogvanorna.
            </seg>
            <seg n="12fe99fc">
              Ungdomsstyrelsen har i en rapport nyligen visat att andelen unga
              med symtom på psykisk ohälsa har ökat under de senaste åren. Folkhälsoinstitutet
              hävdar att den psykiska ohälsan också har ökat. Apotekets försäljning
              av antidepressiva medel till unga har ökat till och med markant,
              vilket möjligen har skyddat ett antal. Jag tycker inte att man
              bara ska se negativt på att vi har en ökad medicinering. Det kan
              naturligtvis också innebära att ett antal människor har fått ett
              skydd. Men det kan också vara en allvarlig indikation på att både
              Ungdomsstyrelsen och Folkhälsoinstitutet har rätt i att den psykiska
              ohälsan har ökat.
            </seg>
            <seg n="d3d131b3">
              Kristdemokraterna har i åratal talat för ett återrustande av
              missbrukarvården, som vi ju har sett en dramatisk minskning av
              samtidigt som vi har sett denna dramatiska ökning av alkohol-
              och narkotikakonsumtionen. Vi har också i många år talat för en
              resursförstärkning av psykiatrin.
            </seg>
            <seg n="bdf694c7">
              Vi har nu rönt viss framgång. Regeringen försöker vända den här
              oljetankern av förfall inom missbrukarvården och den psykiatriska
              vården. Alliansen har svarat upp med att anvisa att vi behöver
              minst 5 miljarder kronor till ett återtagande av kapacitet inom
              psykiatrin.
            </seg>
            <seg n="c326c8da">
              I reservation nr 10 talar vi i alliansen för en ordentlig genomgång
              för att analysera och förebygga psykisk ohälsa bland barn och
              ungdomar.
            </seg>
            <seg n="48abc31b">
              Herr talman! Som så ofta finns i detta betänkande också kristdemokratiska
              motionskrav om vikten av familjepolitiska insatser för att på
              lång sikt förbättra ungdomars psykiska hälsa. Därför har vi skrivit
              reservation nr 10, där vi talar om detta.
            </seg>
            <seg n="530d55b2">
              Rädda Barnen har öppnat en webbplats som barn till frånskilda
              föräldrar kan vända sig till för att få psykologhjälp. Webbplatsen
              har snabbt dränkts av angelägna nödrop om att barnen inte blir
              sedda i föräldrars upptagenhet av sina egna konflikter och att
              barnen är förtvivlade över att slitas mellan föräldrarna. Rädda
              Barnen har också redovisat en rapport som berättar att tre av
              tio barn till ensamstående föräldrar lever i fattigdom.
            </seg>
            <seg n="64cc198e">
              Allt det här understryker vikten av det som vi tidigare har talat
              om missbrukarvården och återrustande av psykiatrin. Det har sin
              plats. Men vi måste också på alla sätt stötta familjerna så att
              de kan ta sitt ansvar för det uppväxande släktet. Vi kommer aldrig
              att kunna anställa tillräckligt med stöd i den offentliga sektorn
              för att människor ska uppleva tillräcklig bärighet i livet.
            </seg>
            <seg n="37d13b18">
              Jag värderar det, herr talman, som en stor kristdemokratisk framgång
              att vi i dag har tillgång till familjerådgivning i alla Sveriges
              kommuner. Erfarenheten visar dock att familjerna ofta kommer för
              sent till familjerådgivningen. De kommer när konflikterna är fastkörda
              och positionerna så låsta att det inte går att komma fram till
              riktigt goda lösningar.
            </seg>
            <seg n="2d7561df">
              Vi tycker att det är angeläget att varje kommun tänker igenom
              sin sociala meny, som vi brukar säga. Vad kan göras för att familjerna
              ska kunna ta ansvar för sina barn på bästa sätt? Vi har familjecentraler
              på somliga håll. De behöver bli fler. De behövs för att man på
              ett öppet och naturligt sätt ska få en relation till människor
              som lever i utsatthet så att inte exempelvis socialtjänsten blir
              en hotande myndighet för familjen utan en positiv part som kan
              bistå i att familjerna själva får bärighet.
            </seg>
            <seg n="4f94a96a">
              Man kan tänka igenom om det finns föräldrautbildning i kommunen,
              och en rad andra insatser som kommunen skulle kunna göra till
              en billig penning men som man skulle kunna få en hög utväxling
              av i form av en förbättrad folkhälsa och till och med, tror jag,
              ett lägre självmordsantal.
            </seg>
            <seg n="0a43a9f0">
              Herr talman! I reservation nr 18 talar vi gemensamt för att sjukvården
              i alla avsnitt måste arbeta hälsofrämjande och i alla sammanhang
              stärka individens möjligheter att ta ett större ansvar för egenvård
              och hälsa. Det gäller allt ifrån personalens attitydförändring
              att tala rakt om patientens alkoholvanor till utbildning av patienter
              och att nå bestämda program för ökad hälsa.
            </seg>
            <seg n="36bb9721">
              I budgetsammanhang har Kristdemokraterna föreslagit försöksverksamhet
              i något landsting för att när en person, exempelvis 25 år och
              överviktig, möter sjukvården så ska det finnas ett program som
              ingriper nu, och inte väntar till dess att personen återkommer
              vid 4550 års ålder med sin första hjärtinfarkt. Det har vi inte
              lyckats få igenom hittills, men det är säkert sådant som kommer
              som inslag i det viktiga folkhälsoarbetet.
            </seg>
            <seg n="cea389f9">
              Därmed, herr talman, vill jag än en gång återkomma till att yrka
              bifall till den angelägna reservationen nr 1.
            </seg>
            <seg n="f78d43e5">
              Återupptagna förhandlingar
            </seg>
          </u>
          <note n="dffb420c">
            Ajournering
          </note>
          <note n="5b032059">
            Kammaren beslutade kl. 15.56 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note n="ee75fca7">
            Förhandlingarna återupptogs kl. 16.00.
          </note>
          <note n="847376b9">
            14 § Beslut om ärenden som slutdebatterats den 23 mars
          </note>
          <note n="37c55d4b">
            Punkt 1
          </note>
          <note n="c87a99af">
            Punkt 5
          </note>
          <note n="a53430bb">
            Punkt 6
          </note>
          <note n="ef209553">
            Punkt 7
          </note>
          <note n="060335d4">
            Övriga punkter
          </note>
          <note n="60ffc987">
            15 § Beslut om ärenden som slutdebatterats vid dagens sammanträde
          </note>
          <note n="37c55d4b">
            Punkt 1
          </note>
          <note n="7ee72b69">
            Punkt 2
          </note>
          <note n="160f5555">
            Punkt 3
          </note>
          <note n="f51f4145">
            Punkt 4
          </note>
          <note n="c87a99af">
            Punkt 5
          </note>
          <note n="060335d4">
            Övriga punkter
          </note>
          <note n="37c55d4b">
            Punkt 1
          </note>
          <note n="7ee72b69">
            Punkt 2
          </note>
          <note n="160f5555">
            Punkt 3
          </note>
          <note n="6e5e164c">
            Punkterna 46
          </note>
          <note n="37c55d4b">
            Punkt 1
          </note>
          <note n="29691448">
            Punkterna 25
          </note>
          <note n="39f68c04">
            Punkterna 1 och 2
          </note>
          <note n="160f5555">
            Punkt 3
          </note>
          <note n="37c55d4b">
            Punkt 1
          </note>
          <note n="26bb823f">
            Punkt 15
          </note>
          <note n="f0c11c77">
            Punkt 27
          </note>
          <note n="5cc9c54c">
            Punkt 33
          </note>
          <note n="534b8f31">
            Punkt 36
          </note>
          <note n="b5761918">
            Punkt 38
          </note>
          <note n="060335d4">
            Övriga punkter
          </note>
          <note n="37c55d4b">
            Punkt 1
          </note>
          <note n="29691448">
            Punkterna 25
          </note>
          <note n="820b48e5">
            Meddelande om votering torsdagen den 30 mars
          </note>
          <note n="529b65fe">
            Talmannen meddelade att voteringen torsdagen den 30 mars kl.
            12.00 skulle utgå.
          </note>
          <note n="8f9aeab1">
            Voteringen kl. 17.00 skulle äga rum enligt tidigare planering.
          </note>
          <note n="15988881">
            16 § (forts. från 13 §) Folkhälsa (forts. SoU18)
          </note>
          <note type="speaker" n="68b5aefc">
            Anf. 155 ELINA LINNA (v):
          </note>
          <u who="elina_linna_14975d" xml:id="i-33746d508416d319-0" n="c20b9635">
            <seg n="b4ddcec7">
              Herr talman! Folkhälsopolitikens första och mest övergripande
              mål är att skapa samhälleliga förutsättningar för en god hälsa
              på lika villkor för hela befolkningen. Det betyder att vi inom
              alla politikområden bör beakta folkhälsoperspektivet och skapa
              strukturer som stöder hälsa och motverkar ohälsa.
            </seg>
            <seg n="0f352608">
              Ett samhälle med minskade klyftor mellan människor är ett samhälle
              med en god folkhälsa. Jämlikhet, jämställdhet och värnandet om
              den generella välfärden blir därför angelägna. Det ska ställas
              i kontrast till ett samhälle där individen utlämnas till sin egen
              förmåga och där skillnader mellan människor i form av inkomst,
              utbildning med mera näst intill premieras.
            </seg>
            <seg n="6872e856">
              Sverige är på många sätt ett föregångsland när det gäller folkhälsoarbetet.
              Det handlar om barn- och mödravård, vaccinationer, bra bostäder,
              utbildning och en generell välfärd med syfte att utjämna de socioekonomiska
              klyftorna. Men trots ett gott arbete så finns det mer att göra.
            </seg>
            <seg n="ebb466bc">
              I den rapport som Socialstyrelsen lade fram häromdagen om de
              sociala förhållandena i Sverige kan vi se att fler har det bättre
              men att polariseringen ökar. Det är något som vi vet också har
              en direkt korrelation till hälsan.
            </seg>
            <seg n="307b12b1">
              Vi i Vänsterpartiet menar därför att folkhälsoarbetet och kopplingen
              till att minska klyftorna i samhället måste tydliggöras. Det betyder
              satsningar på arbete, bra utbildning, integration och värnandet
              av den generella välfärden. Det betyder inte skattesänkningar
              eller sänkta ersättningsnivåer i sjukförsäkringen.
            </seg>
            <seg n="082606c1">
              Herr talman! Det finns ett antal områden i folkhälsoarbetet som
              särskilt behöver uppmärksammas. Jag vill nu lyfta fram några som
              Vänsterpartiet arbetar för och som finns i betänkandet. Vänsterpartiet
              har åtta reservationer i betänkandet.
            </seg>
            <seg n="affe61f4">
              Den psykiska ohälsan har ökat alarmerande. Alltfler uppger att
              de har symtom som oro, sömnsvårigheter och nedstämdhet. De som
              upplever mest symtom av psykisk ohälsa är unga kvinnor i åldern
              1829 år. Den psykiska ohälsan lindras i dag i många fall med läkemedel.
              Det lindrar naturligtvis, men de förebyggande insatserna är få,
              och det är de som är viktiga. Den riktigt alarmerande ökningen
              av psykisk ohälsa återfinns bland barn och unga. Det är särskilt
              allvarligt eftersom det grundlägger det fortsatta hälsotillståndet
              för resten av livet. Vi anser att i debatten om psykiatrin saknas
              i dag den kanske viktigaste delen, det förebyggande, preventionen.
              Förebyggande insatser är alltid att föredra, både för individen
              och för samhället. Det råder även en viss oklarhet på myndighetsnivå
              om vem som har det övergripande ansvaret för det preventiva psykiatriska
              arbetet. I vår motion om psykiatrisk hälso- och sjukvård lyfter
              vi upp behovet av insatser mot psykisk ohälsa. Vi anser att ett
              folkhälsomål avseende den psykiska hälsan bör formuleras.
            </seg>
            <seg n="5ae0a1c0">
              Statens folkhälsoinstitut har i sin folkhälsopolitiska rapport
              2005 särskilt uppmärksammat mäns våld mot kvinnor. I betänkandet
              vi diskuterar behandlas också en motion som berör detta problem.
              Motionen föreslår ett nytt folkhälsomål: frihet från könsrelaterat
              våld.
            </seg>
            <seg n="7d9c9891">
              Folkhälsoinstitutet skriver i sin rapport: Könsrelaterat våld
              är ett uttryck för strukturellt kvinnoförtryck och bristande jämställdhet
              i samhället. Mörkertalen är stora när det gäller att uppskatta
              förekomsten av könsrelaterat våld i befolkningen. Den verkliga
              våldsbrottsligheten brukar uppskattas till åtminstone tre gånger
              så stor som den polisrapporterade. Folkhälsoinstitutet säger också
              att frihet från könsrelaterat våld bör bli ett nytt delmål inom
              folkhälsopolitiken.
            </seg>
            <seg n="87630fe4">
              Vi menar att detta är ett viktigt ställningstagande som underlättar
              arbetet med att föra ut problemen från en snäv inom-familjen-problematik
              till att ses som ett samhällsproblem där halva befolkningen kvinnorna
              är särskilt utsatta. Det är, om man ska göra en drastisk jämförelse,
              en betydligt mer påtaglig pandemi än fågelinfluensan.
            </seg>
            <seg n="e835a98c">
              Herr talman! Vi måste fortsätta att diskutera och fördöma mäns
              våld mot kvinnor, både här i kammaren och ute på gator och torg.
              Nyss var det ledamöterna i justitieutskottet som diskuterade frågan,
              och nu är det vi i socialutskottet som fortsätter den här diskussionen.
              Det är viktigt att vi gör det. Mäns våld mot kvinnor är ett stort
              folkhälsoproblem. Så småningom tror jag också att vi kommer att
              enas om ett nytt mål inom folkhälsopolitiken: frihet från könsrelaterat
              våld.
            </seg>
            <seg n="a51c5713">
              Regeringen gav i juli 2005 Socialstyrelsen och Statens folkhälsoinstitut
              i uppdrag att ta fram underlag till ett nationellt program för
              att förebygga självmord. Jag tror att vi är överens om att det
              är ett viktigt och nödvändigt uppdrag, och det har också kommenterats
              tidigare under debatten. Ett enigt socialutskott har också som
              bekant lämnat tillkännagivanden i frågan. Det nationella programmet
              för självmordsprevention ska bidra till att minska antalet självmord
              och självmordsförsök i befolkningen.
            </seg>
            <seg n="c2ea839f">
              Det finns studier som tyder på att självmordstankar och självmordsförsök
              är betydligt vanligare bland homosexuella, bisexuella och transpersoner
              än bland befolkningen generellt. Vänsterpartiet anser att det
              är angeläget att analysera huruvida samhällets fördomar och den
              förhärskande heteronormativiteten tar sig uttryck i ökad självmordsfrekvens
              hos HBT-personer. Det är därför vi har motionerat om att regeringen
              bör ge Statens folkhälsoinstitut och Socialstyrelsen ett tilläggsdirektiv
              där det framgår att HBT-personers situation samt verktygen för
              att förebygga självmord inom denna grupp ska redovisas särskilt
              inom ramen för det nationella programmet för självmordsprevention.
              Tyvärr fick vi inte majoritet för vårt yrkande i utskottet.
            </seg>
            <seg n="c4c13063">
              Herr talman! Jag vill ta upp ytterligare en fråga som Vänsterpartiet
              fortsätter att envist argumentera för, nämligen folkhälsoläget
              för utrikesfödda svenskar. Vi som deltar i denna debatt vet att
              det finns stora skillnader i hälsa mellan utrikes- och inrikesfödda
              svenskar där alltså utrikesfödda har sämre hälsa. Och det gäller
              inte bara utrikesfödda; nyligen kunde vi läsa meddelanden från
              FN:s särskilde rapportör Paul Hunt som påtalade ohälsa bland samerna
              och bristande insatser för den gruppen.
            </seg>
            <seg n="5e13c9d8">
              Folkhälsoinstitutet har i en rapport presenterat folkhälsoläget
              för utrikesfödda svenskar. Rapporten visade att det finns överrisker
              för insjuknande i hjärt- och kärlsjukdomar och psykisk ohälsa
              hos flera invandrargrupper jämfört med svenskfödda. Det räcker
              inte att vi konstaterar att läget är så här. Vänsterpartiet anser
              att det krävs riktade åtgärder och har därför föreslagit att Folkhälsoinstitutet
              bör få i uppdrag att fördjupa studien om utrikesfödda och återkomma
              med förslag till åtgärder.
            </seg>
            <seg n="cd0ceba1">
              Herr talman! Regeringen har aviserat att den ska komma med en
              skrivelse, Folkhälsopolitisk rapport , under våren 2006. Vi lär
              alltså få anledning att fortsätta debatten om dessa viktiga frågor.
            </seg>
            <seg n="e7f38247">
              Avslutningsvis, herr talman, står jag självklart bakom Vänsterpartiets
              samtliga reservationer, men för tids vinnande yrkar jag bifall
              endast till reservation 2.
            </seg>
          </u>
          <note type="speaker" n="ba463f2e">
            Anf. 156 KENNETH JOHANSSON (c):
          </note>
          <u who="kenneth_johansson_582684" xml:id="i-e2b62cf939a535be-0" n="38a29e62">
            <seg n="853b67c3">
              Herr talman! Jag och Centerpartiet har tillsammans med ett eller
              flera av de övriga allianspartierna ett antal reservationer till
              dagens folkhälsobetänkande. Vi framhåller särskilt nödvändigheten
              av åtgärder för en nollvision för självmord till följd av psykisk
              ohälsa. Vi pekar på geografiska och regionala hälsoklyftor, klyftor
              som folkhälsopolitiken måste medverka till att tillsluta. Vi tar
              upp HBT-personers psykosociala situation, viktiga bemötandefrågor,
              frågor om elöverkänslighet, behovet av en helhetssyn på hälsa
              och miljö samt hur viktigt det är att en hälsofrämjande hälso-
              och sjukvård uppnås i större utsträckning än i dag.
            </seg>
            <seg n="33618f6f">
              På dessa områden har Centerpartiet reservationer, vilka jag självfallet
              står bakom. Jag nöjer mig dock med att yrka bifall till reservation
              10, som handlar om trygga och goda uppväxtmiljöer för vad kan
              vara viktigare?
            </seg>
            <seg n="1838580a">
              Herr talman! Vi har nästan vant oss vid att det allmänna hälsotillståndet
              i landet är bättre än i de flesta andra länder. På senare år har
              vi dock sett allvarliga tecken på växande folkhälsoproblem. Särskilt
              oroande är den alarmerande ökningen av barns och ungdomars psykiska
              ohälsa, den kraftiga ökningen av antalet personer som är arbetslösa,
              långtidssjukskrivna eller förtidspensionerade samt den kraftigt
              ökade användningen av alkohol och narkotika.
            </seg>
            <seg n="4034b812">
              Barn och ungdomar, kvinnor, utrikesfödda och unga vuxna är bärare
              av den nya ohälsan. Vi måste öka kunskaperna om varför barn och
              ungdomar mår allt sämre.
            </seg>
            <seg n="8f590853">
              Vi kan göra mycket för att förebygga. Vi kan börja med familjen.
              Vi kan erbjuda ett bättre och utvecklat föräldrastöd. Vi kan se
              till att våra barn i skolan mår bättre än i dag. Vi kan jobba
              med miljön. Vi kan jobba med att barnen blir sedda. Vi kan jobba
              med att öka vuxenkontakterna och skolhälsovården. Vi kan förebygga
              mobbning och så vidare. Kompisar och föreningsliv är mycket viktigt.
              Det är viktigt att skapa framtidstro, att man har ett jobb när
              man har studerat färdigt, och att om så behövs göra tidiga ingripanden.
              När det gått så långt måste bland annat barn- och ungdomspsykiatrin
              ha mer resurser än i dag för att klara sina insatser.
            </seg>
            <seg n="5a107002">
              Men det är fler i alla åldersgrupper som uppger sig må dåligt,
              ha sömnsvårigheter och känna stress. I det socialdemokratiska
              Sverige ökar också hälsoskillnaderna mellan sociala grupper, bostadsområden
              och regioner. Många människor känner att de varken har makt över
              sin tillvaro eller sin hälsa. Jag tror att det är en förklaring
              till den nya ohälsan.
            </seg>
            <seg n="0406c594">
              Centerpartiet vill öka människors makt över sin livssituation,
              till exempel genom att sänka skatten för dem som har låga inkomster,
              ge människor makt över sin vardagliga välfärdsservice samt föra
              en politik som leder till fler jobb och möjlighet för fler att
              känna sig behövda och kunna försörja sig på sin egen lön. Vi vill
              satsa på de sociala gemenskaperna familjerna, grannskapen och
              föreningslivet för att förebygga ensamhet samt öka människors
              känsla av mening och livskvalitet.
            </seg>
            <seg n="31ad3745">
              Vi vill också mer konkret öka människors möjlighet att förstå
              och påverka sin hälsa. Det handlar om att vårdens personal får
              en tydligare roll att göra sina patienter delaktiga och ge dem
              kunskap om hur de kan förbättra sin hälsa. Det handlar också om
              att förbättra möjligheterna till egenvård. I rapporten Själv är
              bästa läkare presenterar vi från Centerpartiet tankar för en modern
              hälsopolitik med individen i centrum. Vi utvecklar där ett individuellt
              hälsopass kopplat till ett nationellt hälsonät. Här ges patienten
              tillgång till den egna journalen, liksom tillgång till skräddarsydd
              och interaktiv hälsoinformation via nätet.
            </seg>
            <seg n="b1791188">
              Hälsotorg på apoteken är ett nytt initiativ som också bör finnas
              i de nya företag som kommer att sälja läkemedel när apoteksmonopolet
              upphört. Samverkan landsting, kommun, föreningsliv och intresseorganisationer
              kan göra viktiga insatser. Engagemanget som kommer underifrån,
              som mobiliserar, inspirerar och motiverar är särskilt viktigt.
              Medborgarengagemanget är helt nödvändigt i kampen mot den höga
              alkoholkonsumtionen. Där kan mycket mer göras.
            </seg>
            <seg n="d786ce6b">
              Mycket mer kan göras både nationellt och internationellt för
              att begränsa bruket av alkohol. Gabriel Romanus har i vanlig ordning
              förtjänstfullt lyft fram frågan och pekat på hur viktigt det är
              att ett arbete i EU leder till resultat.
            </seg>
            <seg n="6f8c5a3f">
              Det är bra att vi i Sverige är överens om att tillsammans med
              övriga nordiska länder jobba för att ändra införselkvoterna, som
              ju är helt orimliga. Men det får inte bara bli prat och deklarationer.
              Det måste också verkligen jobbas hårt för att det ska leda till
              resultat. Där undrar jag om inte majoritetens företrädare kan
              hjälpa till att sätta lite tryck på regeringen så att det händer
              någonting, så att vi får en förändring på den punkten.
            </seg>
            <seg n="fa2ff1d1">
              Nästa ordförandeland i EU är Finland. Och Finland har ju tillsammans
              med bland annat oss agerat för att få en ändring. Jag tycker att
              den som har bäst kontakter med ansvarig i regeringen skulle ge
              en liten signal för att se till att agera för att Finland får
              upp ögonen för att detta borde vara en väldigt viktig fråga att
              sätta på dagordningen.
            </seg>
            <seg n="a51b6dd5">
              Herr talman! Även hälso- och sjukvården måste få en tydligare
              hälsoorientering och mobilisera individens eget engagemang och
              egna hälsoresurser. Detta synsätt måste genomsyra all verksamhet,
              men speciellt primärvården, som således tydligare bör prioritera
              förebyggande insatser i form av till exempel motiverande samtalsmetodik.
              Generellt vill vi även öka inte minst de offentliga chefernas
              kompetens när det gäller ett mer hälsofrämjande ledarskap.
            </seg>
            <seg n="f8bc7730">
              Ett konkret förslag som Centerpartiet och övriga i alliansen
              tycker är särskilt viktigt är att införa en lokalt utformad, flexibel
              finansiell samordning som tar resurser från de passiva sjukförsäkringarna
              och lägger på att korta vårdköer, rehabilitera och jobba hälsofrämjande.
              Att det ska vara så svårt att få socialdemokrater, vänsterpartister
              och miljöpartister att inse att detta ger muskler och kraft i
              arbetet för det hälsofrämjande arbetet. Det tycker jag är en gåta.
            </seg>
            <seg n="64de7e70">
              Herr talman! Vi måste lyfta fram det förebyggande hälsoarbetet
              som den strategiska utvecklingsfråga det är, en förutsättning
              för tillväxt i samhället, inte en liten del av sjukvårdspolitiken.
              Det är viktigt att prioritera resurser, att investera i hälsa
              är lönsamt för alla parter. Vi måste, som jag tidigare framhållit,
              göra människorna engagerade i sin egen hälsa och ta deras engagemang
              till vara.
            </seg>
            <seg n="a76cfb66">
              Det är också angeläget att stödja insatser som görs till exempel
              av nätverket för Hälsofrämjande sjukhus. Det är projekt som alkoholprevention,
              rådgivning i kostfrågor och utveckling av modeller för fysisk
              aktivitet på recept också i sjukhusmiljö. Centerpartiet har i
              budgetsammanhang föreslagit ekonomiska resurser till nätverket,
              vilket tyvärr har avslagits.
            </seg>
            <seg n="a2491ff7">
              Herr talman! Ett friskare Sverige i alla avseenden är vad Centerpartiet
              arbetar för.
            </seg>
          </u>
          <note type="speaker" n="fa6219d3">
            Anf. 157 JAN LINDHOLM (mp):
          </note>
          <u who="jan_lindholm_47d961" xml:id="i-7fa4b94fd101b5b7-0" n="df6d3973">
            <seg n="0d97ba1a">
              Herr talman! Socialutskottets betänkande Folkhälsa behandlar
              57 motioner från 2004 och framåt. Totalt är det alltså 84 yrkanden
              som utskottet har tagit ställning till. Utskottsmajoriteten har
              valt att avstyrka samtliga kreativa förslag som riksdagsledamöterna
              har tagit fram i sina motioner.
            </seg>
            <seg n="c3568188">
              Eftersom Miljöpartiet finns med på 8, varav 7 egna, av de totalt
              23 reservationerna förstår ni att jag inte till alla delar instämmer
              i utskottsmajoritetens ställningstagande. Jag tror dock inte att
              motsättningarna egentligen är så stora när det gäller folkhälsofrågor.
              I huvudsak uppfattar jag att vi drar åt samma håll.
            </seg>
            <seg n="016da9c8">
              Miljöpartiet instämmer exempelvis i utskottets tydliga konstaterande
              att målet för det nationella folkhälsoarbetet ska vara att skapa
              förutsättningar för en god hälsa på lika villkor åt alla. Jag
              tror även att de flesta, liksom jag, känner stor sympati för de
              ganska likartade motionerna från Folkpartiet och Vänsterpartiet
              om hälsokonsekvensbedömningar, både lokalt och nationellt, inför
              politiska beslut. Miljöpartiet hade mycket väl kunnat ställa sig
              bakom den gemensamma reservationen från Vänsterpartiet och Folkpartiet.
            </seg>
            <seg n="df758903">
              Ställningstaganden från utskottets sida tycker jag är en balansgång.
              Jag tror att det är många med mig som tycker att det tassas mycket
              och ryts för lite. När det till exempel redan pågår ett utvecklingsarbete
              på ett område och när många instanser ute i samhället tillämpar
              det som efterfrågas i motionen kan det om utskottet och riksdagen
              ställer ett krav uppfattas som att man slår in öppna dörrar.
            </seg>
            <seg n="ac9523da">
              Jag kan hålla med om att man inte ska kritisera i onödan, men
              det kan i så fall också bli svårt att synliggöra de olika partiernas
              politik. Jag tycker att det var väldigt svårt att avgöra om det
              var rätt att reservera sig eller att inte reservera sig till exempel
              i fråga om hälsokonsekvensbedömningar. Med hänsyn till hur det
              faktiskt ser ut ute i verksamheten i många kommuner och hur Folkhälsoinstitutet
              arbetar valde jag den här gången att tassa, att följa utskottsmajoriteten
              och avstå från en markering. Det betyder emellertid inte att jag
              har någon lägre ambition än Folkpartiet och Vänsterpartiet när
              det gäller att få till en lagstiftning för hälsokonsekvensbeskrivningar.
            </seg>
            <seg n="b96418f2">
              Herr talman! Eftersom jag avstod från att ställa mig bakom reservationen
              från Folkpartiet och Vänsterpartiet om hälsokonsekvensbedömningar,
              trots att det egentligen är mitt partis politik, med motivet att
              bollen redan är i rullning, förstår ni säkert att jag inte är
              särskilt förvånad om andra partier väljer att behandla förslaget
              från mitt parti på samma sätt. Skulle emellertid Folkhälsoinstitutets
              utvecklingsarbete kring hälsokonsekvensbeskrivningar stanna upp
              är jag övertygad om att det går att samla en majoritet i riksdagen
              bakom Vänsterpartiets och Folkpartiets förslag.
            </seg>
            <seg n="c7180c39">
              Av samma anledning är jag övertygad om att om vi inte inom ett
              par år väsentligen har ökat våra kunskaper kring orsakerna bakom
              de tydliga skillnaderna i folkhälsa mellan grupper av olika etniskt
              ursprung i vårt land, kommer det att finnas en majoritet i riksdagen
              som driver igenom det förslag som nu avstyrks på den punkten.
              Den gemensamma reservationen nr 6 från Miljöpartiet och Vänsterpartiet
              om krav på fördjupade studier är egentligen ett självklart krav
              för alla partier i riksdagen. Men vi gör helt klart olika bedömningar
              av vikten av att markera olika frågor inom ramen för folkhälsopolitiken.
            </seg>
            <seg n="7aa7d5e2">
              I de budgetförhandlingar som just nu pågår råkar jag känna till
              att det kommer förslag från regeringen som till stor del möter
              upp mot de krav som Miljöpartiet ställer beträffande krav på trygga
              och goda uppväxtvillkor i vår reservation nr 11. Vi har nog alla
              väntat på att det ska komma en större satsning på barn och unga
              med psykiska besvär. Som jag förstår det sker det nu, trots att
              utskottet avstyrker vår motion i frågan. För mig är det naturligtvis
              självklart inte särskilt viktigt om vår motion bifalles eller
              inte. Det viktiga är naturligtvis att riksdagen beslutar när förslaget
              kommer att öka satsningarna på alla de barn och unga som har behov
              av ökat stöd.
            </seg>
            <seg n="6c1963d5">
              Miljöpartiet har även motionerat om behovet av att vi inför ett
              nationellt barnhälsoindex. Vi har gjort det med inspiration från
              Rädda Barnen. Det finns många undersökningar som visar att det
              råder brist på systematik och brist på kunskap kring hur barn
              har det i vårt land. Barn är utsatta för så mycket nytt i vårt
              snabba och föränderliga samhälle. Det är så mycket som stressar.
              Vi har i vår motion särskilt pekat på stress som en ny ohälsofaktor
              som spelar allt större roll i barnens uppväxtmiljö.
            </seg>
            <seg n="462b463f">
              Egentligen tror jag att samtliga partier i riksdagen skulle ha
              kunnat ställa sig bakom de yrkanden som behandlas under rubriken
              Trygga och goda uppväxtvillkor i Miljöpartiets motioner So691
              och So699 och faktiskt även stå bakom de reservationer som är
              kopplade till motionerna. Men ni andra kanske var bättre informerade
              än vad jag var om vad som var på gång i tilläggsbudgeten.
            </seg>
            <seg n="1d9a69a0">
              Det är naturligtvis bra med ökade resurser som går till förebyggande
              insatser och till barn och unga med stora behov. Det kanske kan
              tyckas onödigt att reservera sig när nu saker är på gång med nya
              pengar till området, men jag tycker ändå att det är viktigt med
              en särskild markering. Jag yrkar därför bifall till reservation
              12. Jag har valt den. Avsikten med debatterna som jag har sagt
              tidigare i riksdagen och vårt arbete samt voteringarna är inte
              bara resultatet utan också att de olika partiernas politik ska
              bli synlig.
            </seg>
            <seg n="fd88d5fe">
              Förmodligen är vi också tämligen överens i frågan om buller.
              Utskottet har tidigare framfört sitt ställningstagande. Det är
              ett tilltagande hälsoproblem. Inte minst barnen far i allt större
              utsträckning illa. Kraftiga insatser måste snarast till om inte
              de flesta i vårt samhälle ska drabbas av verkligt allvarliga bullerskador.
              Att vi inte får något stöd i utskottet för ett sådant krav beror
              antagligen inte på att utskottsmajoriteten i den frågan har en
              annan uppfattning än den vi i Miljöpartiet har när det gäller
              allvaret i de tilltagande bullerproblemen. Jag utgår från att
              orsaken till att motionen om buller avstyrks är att man anser
              att bollen redan är i rullning. Man anser att det redan görs mycket
              och att problemen är på väg att hanteras. Jag tror däremot inte
              att utskottets majoritet i den här frågan anser att problemen
              med buller är på väg att lösas. Så starkt tror jag inte att utskottets
              ställningstagande i den frågan ska tolkas. Hanteringen av frågan
              om buller är därför ett exempel på hur svårt det är att tyda ut
              vad betänkandena egentligen säger. Jag tror att majoriteten ser
              allvarligt på problemet med buller men att man har förtroende
              för att regeringen jobbar på efter bästa förmåga. Därför tycker
              man inte att det behövs någon ytterligare signal från riksdagen.
              Men Miljöpartiet står naturligtvis bakom även den reservationen.
            </seg>
            <seg n="36c57e10">
              Orsaken till att jag väljer att yrka bifall även till reservation
              16 är att den skiljer sig något från övriga reservationer. När
              det gäller problemet med elöverkänslighet vet jag att det inte
              finns en majoritet i riksdagen. Avslag på motioner inom det ämnesområdet
              beror inte på att man anser som för övriga motioner där jag har
              gissat vad man anser att man är på väg att lösa problemet. När
              det gäller elöverkänsliga fortsätter samhället att förneka fakta.
              Man väljer att blunda för att tusentals människor lever i misär
              på grund av en skada som vetenskapen ännu inte förstår sig på.
            </seg>
            <seg n="16344577">
              För mig är det svårt att förstå varför riksdagen inte skulle
              kunna peka med hela handen och lägga fram regler som gör det möjligt
              för kommuner att inrätta områden som skyddas från den typen av
              påverkan som de människorna tar skada av. Lågstrålande zoner efterfrågas,
              men lagen ger i dag inte möjlighet att försvara sådana områden.
              Jag tror att det är en av de största och dyrbaraste misstagen
              vi begår i dag.
            </seg>
            <seg n="3c6cf765">
              Den kanske mest intressanta motionen som Miljöpartiet väckte
              under allmänna motionstiden och som behandlas i det här betänkandet
              är den om vad hushållskemikalier och kemi i vardagsmiljön betyder
              för folkhälsan. Den skulle jag kunna prata länge om, men jag ser
              att talartiden närmar sig sitt slut.
            </seg>
            <seg n="c8884a78">
              Jag tänkte bespara kammaren några fler omröstningar, men jag
              tycker ändå att ni ska läsa Mj592. Visst har ohälsa många andra
              orsaker, och jag vill inte påstå att det här är den gyllene lösningen.
              Men det finns många okända substanser runtomkring oss, och de
              blir fler och fler för varje år. Det kommer rapporter om att man
              har hittat nya främmande ämnen i blodet, i fettceller och ibland
              även i hjärnceller på djur och människor. Vår vardagsmiljö håller
              helt enkelt i snabb takt på att bli alltmer främmande för de biologiska
              varelser vi är, och livsmiljön vi vistas i blir alltmer olämplig.
              Att ohälsa, både fysisk och psykisk ohälsa, frodas i en sådan
              miljö är inte konstigt.
            </seg>
            <seg n="0a05f655">
              Naturligtvis står vi bakom samtliga våra reservationer, även
              dem jag inte har hunnit att argumentera för. Egentligen borde
              jag yrka bifall till dem allesammans. De tar upp så oerhört angelägna
              frågor. Men jag gör som kulturen är i kammaren, nämligen att jag
              för tids vinnande nöjer mig med att yrka bifall till reservationerna
              12 och 16.
            </seg>
            <seg n="85d53116">
              För övrigt, herr talman, anser jag som vanligt att Banverket
              snarast möjligt ska bygga dubbelspåret mellan Falun och Borlänge.
            </seg>
          </u>
          <note type="speaker" n="f361bc04">
            Anf. 158 MARINA PETTERSSON (s):
          </note>
          <u who="marina_pettersson_188d7d" xml:id="i-d56aa64004e8917b-0" n="fe9c46fa" next="i-9cddc4acd696e57a-0">
            <seg n="157ad9e1">
              Herr talman! I dag debatterar vi socialutskottets betänkande
              2005/06:SoU18 Folkhälsa . Redan inledningsvis vill jag yrka bifall
              till förslaget i betänkandet och avslag på samtliga reservationer.
            </seg>
            <seg n="c27d985c">
              Herr talman! Hälsa är ett subjektivt ord och upplevs olika av
              individerna. Även om man kan ha lite småkrämpor och även en hel
              del vällevnadssjukdomar kan den enskilda människan uppleva ett
              relativt gott hälsotillstånd. Man är medveten om att man äter
              lite för mycket och att man väger kanske lite för mycket. Man
              vet också att rökning och alkohol skadar kroppen, och man vet
              att även lite för lite motion gör att rörelseapparaten och den
              fysiska och psykiska hälsan går förlorad.
            </seg>
            <seg n="f8905817">
              Allt detta vet den enskilde medborgaren, och ändå har vi så stora
              bekymmer i dag med vällevnadssjukdomar och beroende av olika stimulantia,
              till exempel alkohol, droger och rökning. Vi lever i ett paradigmskifte
              där medvetenheten om den osunda livsstilen och faran för sin egen
              kropps välmående växer fram starkt bland våra beslutsfattare,
              våra myndigheter samt bland invånarna i våra i kommuner och landsting.
            </seg>
            <seg n="4aab6734">
              När det gäller att skapa medvetenhet om det sunda och goda är
              vi en bit på väg. Mycket återstår i form av kunskap, forskning
              och information och av strategiska, återkommande översyner av
              folkhälsopolitiken, men vi är på väg, och vi har folket med oss.
            </seg>
            <seg n="6e410523">
              Herr talman! I detta motionsbetänkande behandlas ett 80-tal motionsyrkanden
              från den allmänna motionstiden 2004 och 2005. Detta visar också
              på att de förslag till förbättringar som finns hos alla partier
              i vår riksdag är mycket angelägna. I detta betänkande är det också
              oftast så att motionerna är tillgodosedda och att arbetet är i
              full gång med utvecklingen av hälsopolitiken i den riktningen
              som påbjudits i motionerna. Detta är ju gott. Utgångspunkten för
              regeringen är just att hälsopolitiken har behov av stöttning och
              uppföljning. Det är förändringar som måste följas upp systematiskt,
              och detta gäller särskilt när många aktörer är på plats för att
              genomförandet av den nya folkhälsopolitiken långsiktigt ska bli
              gott.
            </seg>
            <seg n="b55c0a03">
              Folkhälsoinstitutet ombildades 2001 och fick uppdraget att ansvara
              för den sektorsövergripande uppföljningen och utvärderingen av
              insatser inom folkhälsoområdet och att vara ett nationellt kunskapscenter
              för metoder och strategier på området. Resultatet redovisas i
              rapporter. Den första kom 2005 och följs nu upp av den folkhälsopolitiska
              skrivelsen, som kommer i maj. Bland annat har Folkhälsoinstitutet
              för budgetåret 2006 också uppdraget att redovisa alla indikatorer
              som institutet i samråd med andra aktörer identifierat. Detta
              ska ske i tidsserier så att vi kan utläsa just utvecklingstrender
              gällande den rådande folkhälsosituationen i landet. Här ska särskilt
              också beaktas socioekonomisk ställning, etnicitet och förutsättningarna
              för barns, äldres, funktionshindrades och homo- respektive bisexuellas
              hälsa. Rapporten kommer senast att lämnas 2009 till Socialdepartementet.
            </seg>
            <seg n="febef8c1">
              Herr talman! Det övergripande nationella målet för folkhälsan
              ska vara att skapa samhälleliga förutsättningar för en god hälsa
              på lika villkor för hela befolkningen. För att nå detta mål krävs
              det ett långsiktigt, målinriktat och sektorsövergripande arbete
              inom samtliga sektorer som har ett avgörande för och ett inflytande
              över hur folkhälsan ska utvecklas.
            </seg>
            <seg n="47d01986">
              I den folkhälsopolitiska rapporten 2005 föreslogs från Folkhälsoinstitutet
              att man skulle införa hälsokonsekvensbedömningar, att de skulle
              regleras på samma sätt som miljökonsekvensbeskrivningar och att
              man alltid skulle belysa, när det var möjligt, risker och hälsoeffekter
              fördelade på de socioekonomiska grupperna, kön och etniskt ursprung.
              I detta betänkande behandlas motioner i den andan, och utskottet
              avstyrker motionerna med hänvisning till den beredning som pågår
              inom regeringen. Majoriteten i utskottet skriver dock att det
              är väsentligt att hälsokonsekvensbedömningar används i så stor
              omfattning som möjligt. Det här görs också i en del av våra landsting
              och kommuner redan nu.
            </seg>
            <seg n="f71ff614">
              Herr talman! När det gäller ojämlikheter i hälsa och de regionala
              skillnaderna så måste ojämlikheterna motverkas så långt som möjligt.
              Hälsa, kvinnor, barn och ungdomar, individer med funktionshinder,
              integrationspolitiken, ja, överallt där det förekommer så är det
              vår främsta strävan att ojämlikheterna ska motverkas så långt
              som möjligt oavsett om det gäller nationell, regional eller lokal
              nivå. Av regleringsbrevet för Socialstyrelsen för budgetåret 2006
              framgår att styrelsen ska redovisa utvecklingen av folkhälsan
              och de sociala förhållandena. Särskilt ska de grupper uppmärksammas
              som är eftersatta ur en hälsosynpunkt eller i socialekonomisk
              bemärkelse. Den här rapporteringen kommer att ske i slutet av
              denna månad.
            </seg>
            <seg n="9ba14e35">
              I många motioner som behandlas i detta betänkande tas barns och
              ungdomars psykiska ohälsa upp, och dess yttersta konsekvens, suicid.
              Varje förlorat liv är ett misslyckande, och insatser riktade till
              barn och ungdomar och deras föräldrar för att förebygga psykosocial
              ohälsa måste utvecklas och utformas. Med anledning av utskottets
              tidigare tillkännagivande till regeringen har regeringen givit
              Socialstyrelsen och Folkhälsoinstitutet i uppdrag att ta fram
              ett nationellt program för självmordsprevention, och regeringen
              ämnar återkomma angående organisationsformer också när det gäller
              Institutet för psykosocial medicin och former för en central expertfunktion
              inom självmordsområdet. Utskottet vill också lyfta fram detta
              i texterna och är enigt om den kompetens som finns hos Nasp, Nationellt
              centrum för suicidforskning, och vikten av det arbete som Riksorganisationen
              Spes utför när det gäller stöd, självmordspreventionsarbeten och
              stöd till efterlevande.
            </seg>
            <seg n="770292df">
              Herr talman! Det finns alla möjligheter att utveckla området
              en mer hälsofrämjande hälso- och sjukvård. Socialstyrelsen har
              i en rapport 2005 pekat på en rad åtgärder och att indikatorer
              och mätbara mål behöver utvecklas inom området. Utgångspunkten
              i arbetet är att det traditionella vårdande och behandlande synsättet
              i större utsträckning måste gå hand i hand med det hälsofrämjande
              och sjukdomsförebyggande synsättet. När man kartlägger den basala,
              nära sjukvården på vårdcentralerna visar det sig att det bedrivs
              ett systematiskt hälsoarbete i form av program och rutiner för
              rökning, övervikt, matvanor och fysisk aktivitet, men det är mindre
              vanligt när det gäller alkohol och stress. En minoritet av vårdcentralerna
              har också program där man erbjuder hälsokontroller och hälsosamtal.
            </seg>
            <seg n="fa83d0b0">
              Rutiner, program för levnadsvanor, livstidsrelaterad ohälsa och
              psykisk ohälsa är sjukdomsområden där metoder för det förebyggande
              arbetet bör utvecklas. Här har regeringen i sitt regleringsbrev
              för 2006 till Socialstyrelsen givit direktiv att redovisa arbetet
              med att ta fram indikatorer för en nationell uppföljning inom
              målområde 6, En mer hälsofrämjande hälso- och sjukvård. Rapporten
              bereds inom Regeringskansliet, och uppdraget att ta fram indikatorer
              fortlöper. Sammantaget är det så mycket i de motioner som har
              lagts fram som stämmer överens med vad utskottet tycker, men det
              finns ingen anledning i nuläget att föregå den beredning som görs
              inom Regeringskansliet på detta breda område.
            </seg>
            <seg n="b9312475">
              Herr talman! Till stor del finns det en samsyn kring de motioner
              som behandlas i betänkandet och frågor gällande spektrumet på
              de olika politikområdena inom folkhälsopolitiken. Ett av målområdena
              är nr 8, Trygg och säker sexualitet och en god reproduktiv hälsa.
              Ett av kraven är förbättrade och fler ungdomsmottagningar, där
              ett kunskapsbaserat preventivarbete kan utföras på bredare front
              än i dag. Jag vill lyfta fram motion So699, där man kräver att
              alla ungdomar ska ha möjlighet till kontakt med ungdomsmottagningar
              och att det är viktigt att alla killar känner sig välkomna till
              ungdomsmottagningarna. I proposition 2005/06:60, Nationell strategi
              mot hiv/aids och vissa andra smittsamma sjukdomar , som just har
              lagts på riksdagens bord, gör regeringen följande bedömning: Ungdomsmottagningar
              och motsvarande verksamheter bör bättre tas till vara som en hörnsten
              i det förebyggande arbetet bland ungdomar. Särskilda ansträngningar
              bör göras för att nå ut till pojkar. Särskild uppmärksamhet bör
              även riktas till unga vuxna. Regeringen säger också att Socialstyrelsen
              bör ges i uppdrag att ta fram just ett kunskapsunderlag och tydliga
              riktlinjer för hur ungdomsmottagningarna i vårt land och liknande
              verksamheter ska kunna bedriva ett kunskapsbaserat preventivt
              arbete riktat till barn och unga vuxna.
            </seg>
            <seg n="9b4a7a3a">
              En av de bestämningsfaktorer som ligger under målområdet är oskyddat
              sex. Här har studier visat att vart fjärde samlag sker utan preventiva
              medel och utan önskan att få barn. STI-sjukdomarna kan bekämpas
              om människor skyddar sig, och individer kan undgå att i värsta
              fall drabbas av väldigt svåra komplikationer såsom ofrivillig
              barnlöshet genom klamydiainfektion, livmoderscancer genom kondylom
              eller hjärnhinneinflammation genom herpes och i värsta fall en
              hivinfektion där bot saknas och där smittade även riskerar stigmatisering
              och diskriminering.
            </seg>
            <seg n="290f878f">
              Herr talman! Avslutningsvis vill jag i detta anförande om ett
              så stort politiskt område som folkhälsan, och där så många motioner
              väckts, ta upp målområde 9 om ökad fysisk aktivitet och målområde
              10 om goda matvanor och säkra livsmedel. Jag kan inte låta bli
              att ta upp dessa vanliga, vardagliga fritidsaktiviteter för barn
              och unga, vuxna och gamla i samhället.
            </seg>
            <seg n="514eb06c">
              Man behöver faktiskt inte springa maraton, herr talman, eller
              gå till en träningsstudio tre gånger i veckan för att förbättra
              sin kondition. Om man börjar med att gå runt kvarteret och sedan
              försöker utöka detta genom att gå lite längre för varje gång som
              man är ute och går har man gjort en hel del för att förbättra
              sin kondition. Om man letar efter nyckelhålsmärkta varor i livsmedelsbutiken
              och går förbi godishyllan fler gånger än man gräver i den når
              man också resultat vad gäller den egna hälsan.
            </seg>
            <seg n="30d9ed61">
              Man kan påbörja ett friskare liv för att därmed minska risken
              för vällevnadssjukdomar senare i livet. Det är så enkelt som att
              ifall man inte sköter om sin kropp så har inte själen någonstans
              att bo heller.
            </seg>
          </u>
          <note n="1ecc3239">
            Anf. 159 ANNE MARIE BRODÉN (m) replik:
          </note>
          <u who="marina_pettersson_188d7d" xml:id="i-9cddc4acd696e57a-0" n="fe9c46fa" prev="i-d56aa64004e8917b-0">
            <seg n="fdee9833">
              Herr talman! Jag skulle vilja fråga Marina om hon läst den folkhälsopolitiska
              rapporten. Jag tar i mitt inledningsanförande upp att det finns
              väldigt mycket kvar att göra. Detta kan man också läsa i rapporten.
              Det finns många bekymmer i Sverige på det område som vi nu diskuterar,
              alltså på det folkhälsopolitiska området.
            </seg>
            <seg n="3655f742">
              Vi har tillsammans i den borgerliga alliansen lagt fram förslag
              om nolltolerans för självmord. Det är ett oerhört viktigt område,
              och ett viktigt mål, och skulle kunna innebära att mer kommer
              att ske. Min första fråga är därför: Varför kan inte Socialdemokraterna,
              majoriteten, gå med på det förslaget?
            </seg>
          </u>
          <note type="speaker" n="16572644">
            Anf. 160 MARINA PETTERSSON (s) replik:
          </note>
          <u who="marina_pettersson_188d7d" xml:id="i-d56aa64004e8917b-1" n="fe9c46fa" next="i-9cddc4acd696e57a-1">
            <seg n="493bfa2b">
              Herr talman! Att förhindra självmord till följd av psykisk ohälsa
              är en oerhört viktig fråga. Självmord är den enskilda människans
              sista utväg när man upplever att livet inte ger något mer, när
              man upplever en fullständig hjälplöshet. Som Anne Marie Brodén
              sade i sitt anförande är suicidoffren lika många som antalet dödade
              i trafiken.
            </seg>
            <seg n="13181ecd">
              Vi vill ha suicidprevention när det gäller alla målområden i
              princip. Vi vill att det görs insatser för att motverka psykisk
              ohälsa främst inom målområdet Barn och ungdomar. Vi har gjort
              en del framsteg, men vi socialdemokrater ser också att fler insatser
              behövs. Därför kommer vi att satsa ytterligare medel på preventionen
              bland barn och ungdomar och på att motverka psykisk ohälsa.
            </seg>
            <seg n="a497b600">
              När det gäller det hälsofrämjande arbetet är det tråkigt att
              vi inte uppnått ett mindre antal suicidoffer. Socialstyrelsen
              har därför fått i uppdrag av regeringen att se över situationen.
            </seg>
          </u>
          <note n="2b0afd05">
            Anf. 161 ANNE MARIE BRODÉN (m) replik:
          </note>
          <u who="marina_pettersson_188d7d" xml:id="i-9cddc4acd696e57a-1" n="fe9c46fa" prev="i-d56aa64004e8917b-1">
            <seg n="71d8b906">
              Herr talman! Jag vet inte riktigt om jag fick svar på frågan
              varför man inte stöder vårt förslag. Jag sade i mitt anförande
              att det var 1 400 fall av självmord mot 500 dödade i trafiken.
              Jag sade också att 7 500 personer försöker begå självmord varje
              år. Man vet att dessa ofta återkommer.
            </seg>
            <seg n="0b502e8c">
              Talen är alltså oerhört höga, och därför är jag förvånad över
              att man inte lägger mer pengar på detta och på ett mycket tydligare
              sätt stöder förslaget. Det gäller framför allt när jag vet, eftersom
              jag sitter i Folkhälsoinstitutets insynsråd, att man lägger mellan
              60 och 90 miljoner på att flytta institutet till Östersund. Det
              hade väl varit bättre att lägga de pengarna på ett förebyggande
              arbete om barns och ungdomars psykiska ohälsa i landet. Det känns
              väldigt angeläget.
            </seg>
            <seg n="3d8c90b5">
              Frågan gäller fortfarande det som sägs i folkhälsorapporten.
              Om socialdemokraterna hade läst igenom den noga skulle de inte
              bara ha beskrivit läget och sagt att det är på gång, att det händer
              mycket, utan kanske också tillstyrkt flera av våra förslag i stället
              för att säga att de delvis är tillgodosedda. Då skulle de ha sagt
              att det händer för lite, att det måste ske mer i Sverige på det
              folkhälsopolitiska området. Det är just det som vi i alliansen
              säger.
            </seg>
            <seg n="8ec9c39e">
              Jag vill fortfarande ha ett svar av Marina på frågan varför de
              inte stöder förslaget om nolltolerans för självmord på grund av
              psykisk ohälsa.
            </seg>
          </u>
          <note type="speaker" n="1f67642f">
            Anf. 162 MARINA PETTERSSON (s) replik:
          </note>
          <u who="marina_pettersson_188d7d" xml:id="i-fcc4e492450e0ec7-0" n="fe9c46fa">
            <seg n="9c23a8ad">
              Herr talman! Vi socialdemokrater kommer att göra mer insatser
              på det här området. Vi kommer att se till att klyftorna minskar
              när det gäller hälsan. Det gäller även klass och inkomster, som
              ju också har ett starkt samband med hälsan.
            </seg>
            <seg n="30bbc52a">
              Låt mig säga så här: Du talar om suicid och vill ha nolltolerans
              för suicid som ett särskilt målområde, men själva begreppet suicidprevention
              omfattar många områden där det behövs insatser. Och det behövs
              insatser snabbt. Vi ämnar återkomma, tidigast i samband med budgeten,
              med rejäla insatser för barn- och ungdomspsykiatrin.
            </seg>
          </u>
          <note type="speaker" n="3ea8ecb6">
            Anf. 163 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-b7c92747cf0038d0-1" n="6ff4e46d">
            <seg n="334861ce">
              Herr talman! Marina Petterssons anförande bekräftar väl att vi
              på detta område i hög grad är eniga både om mål och medel. Jag
              tror inte att jag övertolkar hennes anförande om jag uppfattar
              det så att utskottsmajoriteten delar den otålighet som kommer
              till uttryck i ett antal motioner och reservationer även om de
              inte vill gå med på tillkännagivanden. Jag kan förstå att den
              otåligheten finns med tanke på hur lång tid det ofta tar från
              det att Socialdepartementet fått ett underlag från en myndighet
              till det att de kommer med ett förslag till riksdagen.
            </seg>
            <seg n="727bf676">
              Jag skulle vilja vara konkret och fråga Marina Pettersson, som
              representerar utskottsmajoriteten: Vill ni hjälpa till att driva
              på så att vi får en skatt på till exempel alkoläsk? Regeringen
              hade utlovat det till den 22 mars, men vi fick inte något förslag
              trots att skatten redan finns i Tyskland och Frankrike. Också
              Danmark har fattat beslut om den. Vill ni driva på så att vi får
              en sådan skatt? Den har ju effekt, och jag tror att vi är väldigt
              ense om att vi behöver göra något åt alkoläsken.
            </seg>
            <seg n="b27ef047">
              Den andra frågan är: Vill ni hjälpa till att driva på så att
              frågan om att ta tillbaka kontrollen över införseln av alkohol
              tas upp i alla kontakterna med EU, både med de andra medlemsstaternas
              regeringar och med parlamentet och kommissionen? Ibland måste
              vi prioritera och visa vad som är viktigt, och alla som har sysslat
              med folkhälsa vet att en av de största hoten mot folkhälsan är
              den ström av billig alkohol som väller in i landet.
            </seg>
            <seg n="82b2a9cc">
              Vill ni hjälpa till och driva på i dessa två frågor?
            </seg>
          </u>
          <note type="speaker" n="dce479b4">
            Anf. 164 MARINA PETTERSSON (s) replik:
          </note>
          <u who="marina_pettersson_188d7d" xml:id="i-fcc4e492450e0ec7-1" n="fe9c46fa">
            <seg n="4c5705cd">
              Herr talman! Gabriel Romanus efterfrågar en signal, och jag ska
              svara rakt på sak genom att säga att den signalen redan har gått.
              Vi är eniga. När det gäller höjd skatt på alkoläsk är det regeringens
              avsikt att försöka arbeta för det.
            </seg>
            <seg n="c69a57a8">
              Alkoläsken tilltalar ungdomar. De dricker den, och spriten i
              den innebär skadeverkningar för ungdomarna. Alkoläsken är en farlig
              läsk. Den innehåller socker, och den är tilltalande. Vi ska göra
              allt vi kan för att få en höjd skatt på alkoläsk.
            </seg>
            <seg n="ad7c9c5b">
              När det gäller din fråga om arbetet med införselkvoterna i EU
              ska vi absolut jobba tillsammans för att minska införselkvoterna,
              som ju ställer till så mycket för folkhälsan.
            </seg>
          </u>
          <note type="speaker" n="919b2c8e">
            Anf. 165 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-b7c92747cf0038d0-2" n="6ff4e46d">
            <seg n="8c805447">
              Herr talman! Det var bra besked. Vi hade hoppats på att få ett
              förslag om skatt på alkoläsk. Nu har vi inte fått det. Man grubblar
              över definitioner. Ja, kan man definiera vad alkoläsk är i de
              andra länderna måste det väl gå även i Sverige. Därför litar jag
              på att vi nu tillsammans kommer att driva på så att vi får en
              skatt som gör att den här väldigt cyniska spekulationen i att
              göra ungdomar beroende av alkohol det är ju det som det handlar
              om tillbakavisas så långt det är möjligt.
            </seg>
            <seg n="216b0077">
              Jag litar också på att vi tillsammans ska se till att vi gör
              vad som går att göra för att återta kontrollen över införseln
              av alkohol. Det räcker då inte med att man säger detta någon enstaka
              gång. Det finns tecken på att de som representerar Sverige inte
              prioriterar det här så högt och tar den fajten, men i kontakterna
              med de andra medlemsstaterna måste man visa att det här är viktigt
              för oss. Det är väldigt viktigt för oss därför att det hotar folkhälsan.
              Det hotar våra ungdomar. Då får vi vara beredda på att kohandla,
              göra upp med de andra länderna för att få det här. Det ska inte
              vara några sådana här mera ideologiska idéer om att varor ska
              få röra sig fritt hur som helst.
            </seg>
            <seg n="01d4d969">
              Vi importerar alkoholdrycker, men vi ska kunna lägga den skatt
              som vi tycker är folkhälsopolitiskt motiverat. Då måste detta
              vara högprioriterat i alla våra kontakter med EU det gäller både
              medlemsstater och kommission. Och jag litar på att vi tillsammans
              kan göra detta efter den här deklarationen, som jag tackar för.
            </seg>
          </u>
          <note type="speaker" n="78c14cd6">
            Anf. 166 MARINA PETTERSSON (s) replik:
          </note>
          <u who="marina_pettersson_188d7d" xml:id="i-fcc4e492450e0ec7-2" n="fe9c46fa">
            <seg n="5dac3b72">
              Herr talman! Ja, vi är väldigt överens, Gabriel Romanus. Och
              signalen har, som sagt var, redan getts. Det handlar om samarbete
              när det gäller Nordiska rådet och om att utöva påtryckningar på
              EU. Sedan handlar det om att vi kan få en samstämmighet och en
              lägre införselkvot. Det arbetet har startat.
            </seg>
          </u>
          <note type="speaker" n="d9e978f3">
            Anf. 167 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-9a468863892c3e3d-0" n="097a3e45">
            <seg n="68f4b42b">
              Herr talman! Angående en uppgift i ett tidigare replikskifte
              vill jag återknyta till det som Marina Pettersson då felaktigt
              uppgav, att det var lika många offer för självmord som i trafiken.
              Jag kan nämna det exakta talet. År 2003 tog 1 376 sitt liv, och
              i trafiken var det 440 döda förra året. Det är alltså en stor
              skillnad på antalet offer. Dessutom är det, som Anne Marie Brodén
              har redogjort för, ett stort antal människor, flera tusen, som
              försöker ta sitt liv varje år.
            </seg>
            <seg n="a4a35a0b">
              Under flera år har oppositionen i varierande former begärt att
              vi skulle få det här nationella programmet för självmordsprevention.
              Det har varit trögt, men till slut, för ett år sedan, lyckades
              vi få en majoritet i riksdagen för att vi skulle få det här programmet.
              Nu är det utlovat till december detta år. Men den här trögheten
              och det faktum att vi liksom har fått lov att släpa Socialdemokraterna
              till det här beslutet gör ändå att frågan måste ställas om Socialdemokraterna
              nu menar allvar fullt ut.
            </seg>
            <seg n="e1b633e5">
              Vi vet också att psykiatrisamordnaren Anders Milton har visat
              upp en skoningslös kritik när det gäller hur psykiatrin har fått
              hamna i bakvattnet under flera år. Och här har inte heller Socialdemokraterna
              mäktat med att ta ett långsiktigt grepp. Alliansen har visat upp
              att det åtminstone behövs en tioårig uthållighet där man också
              är beredd att anvisa ordentligt med pengar.
            </seg>
            <seg n="c6694695">
              På området, som fordrar insatser mot självmordsprevention, ser
              vi inte den här uppslutningen från Socialdemokraterna. Och Gabriel
              Romanus tog tidigare också upp alkohol- och drogområdet i sitt
              replikskifte. Jag undrar alltså: Kan vi lita på att Socialdemokraterna
              nu tar den här frågan på allvar?
            </seg>
          </u>
          <note type="speaker" n="0aebcba1">
            Anf. 168 MARINA PETTERSSON (s) replik:
          </note>
          <u who="marina_pettersson_188d7d" xml:id="i-fcc4e492450e0ec7-3" n="fe9c46fa">
            <seg n="8a38fdd1">
              Herr talman! Ja, vi tar den här frågan på allvar. Folkhälsoinstitutet
              har fått i uppgift att ta fram det nationella programmet för suicidprevention.
              Psykiatrisamordnaren Anders Milton har gett en rad förslag på
              förbättringar inom barn- och ungdomspsykiatrin. Vi kommer inte
              att ge oss utan kommer att försöka att utveckla det här området.
              Vi kommer också att tillföra resurser. Det behövs resurser. Det
              behövs kompetens, och det behövs en utveckling på olika områden.
              Det gäller från den lägsta åldern och uppåt i livet, och här kommer
              vi då att lägga fram förslag.
            </seg>
          </u>
          <note type="speaker" n="e32e4da6">
            Anf. 169 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-9a468863892c3e3d-1" n="097a3e45">
            <seg n="d8846b71">
              Herr talman! Jag kan inte heller med denna replik se att vi har
              fått någon större klarhet. Marina Pettersson anför att det kommer
              att tillföras resurser. Vi vet alltså i dag egentligen inte var
              Socialdemokraterna står. Vi får på något sätt lita på framtida
              besked som kommer någon gång. Och det är inte särskilt tillfredsställande
              när vi har haft så många år av tröghet i arbetet med att komma
              fram till ett nationellt program mot självmord.
            </seg>
            <seg n="06c70cbb">
              Beträffande, igen, jämförelsen med trafiken vet vi att det har
              haft stor betydelse att det har funnits en central myndighet,
              Vägverket, som har hållit i arbetet med nollvisionen när det gäller
              trafikdöden. Frågan är: Vem får huvudansvaret för det nationella
              programmet för självmordsprevention? Socialstyrelsen och Folkhälsoinstitutet
              ska ta fram programmet; det är klart uttalat. Men sedan gäller
              frågan genomförandet. Vem blir huvudansvarig?
            </seg>
            <seg n="a0441192">
              I tidigare replikskiften har Marina Pettersson sagt att regeringen
              ska återkomma om en expertfunktion. Ja, det är bra så. Expertfunktion
              är en sak. Men frågan, igen, är alltså: Vilken instans kommer
              att vara drivande för genomförandet av programmet? Jag undrar
              om Socialdemokraterna har tänkt någonting här, om man nu menar
              allvar med att det nu verkligen ska genomföras ett verksamt nationellt
              program mot självmord.
            </seg>
            <seg n="3bbab43d">
              Beträffande drogfrågorna vill jag återkomma till det tidigare
              besked som Marina Pettersson inte har gett, tycker jag, angående
              vad som egentligen har vidtagits för att hävda den nordiska gemensamma
              positionen, som intogs för ett och ett halvt år sedan, om halverade
              införselkvoter till Sverige.
            </seg>
            <seg n="be1c7598">
              Jag kan inte se att vi har fått något svar under vårens tidigare
              debatter då vi har frågat vilka åtgärder som har vidtagits. Kan
              Marina Pettersson i dag berätta om en enda åtgärd som har vidtagits
              från svensk sida för att hävda denna nordiska position, ett och
              ett halvt år efter att den har intagits?
            </seg>
          </u>
          <note type="speaker" n="41eeedfc">
            Anf. 170 MARINA PETTERSSON (s) replik:
          </note>
          <u who="marina_pettersson_188d7d" xml:id="i-fcc4e492450e0ec7-4" n="fe9c46fa">
            <seg n="0d3b103f">
              Herr talman! Ja, Ulrik Lindgren ställer frågor. När det gäller
              suicidprevention behöver naturligtvis insatser göras på alla de
              områden som berör människor när de är i behov av hjälp och stöttning
              och har en utsatt psykosocial situation. Här kommer vi att förbereda
              ett antal förslag. Anders Miltons förslag går ju ända från BVC
              och MVC och upp i åldrarna. Enligt hans förslag ska det ske ett
              arbete tvärsektoriellt, och det är väldigt gott. När det handlar
              om att se till barns psykosociala situation och till barns utsatthet
              gäller det ju att se sammanhanget kring individen och att följa
              relationer i skolan, relationen mellan förälder och barn och så
              vidare. Då behövs det en samlad kompetens kring barnet.
            </seg>
            <seg n="943a2f79">
              Vi kommer att gå vidare med förslag, och vi kommer att utveckla
              det här området.
            </seg>
          </u>
          <note type="speaker" n="ac96bca4">
            Anf. 171 KENNETH JOHANSSON (c) replik:
          </note>
          <u who="kenneth_johansson_582684" xml:id="i-e2b62cf939a535be-1" n="38a29e62">
            <seg n="ce44e993">
              Herr talman! Marina Pettersson sade att hälsoskillnaderna var
              ett område som särskilt skulle prioriteras. Jag hänvisade till
              att det verkligen är någonting som behövs därför att det som hittills
              har gjorts i det avseendet lyser med sin frånvaro.
            </seg>
            <seg n="a3080e95">
              Marina säger också, om jag tolkar henne rätt, att Socialstyrelsen
              har i uppdrag att titta på detta och redovisa. Jag vill bara erinra
              om en sak. Är det något som Socialstyrelsen gör, som man har gjort
              många gånger, senast i går, så är det att redovisa hur utvecklingen
              ser ut.
            </seg>
            <seg n="409b58a7">
              I går presenterade Socialstyrelsen en rapport, Social rapport
              2006 . Den överlämnades till regeringen i går. Det var när det
              gäller hälsoskillnader en mörk läsning. Segregationen har ökat,
              är rubriken. Jag ska bara återge vad som står under rubriken Svårigheter
              för unga vuxna: Antalet ungdomar som inte har någon känd sysselsättning
              har ökat under den senaste tioårsperioden. Det handlar om ungdomar
              som varken arbetar, studerar eller söker arbete. Dessa unga vuxna
              löper stor risk att marginaliseras även på lång sikt. Att ha problem
              i övergången mellan utbildning och arbetsliv ökar också risken
              för andra problem, till exempel ohälsa och missbruk. Så står det
              i Socialstyrelsens rapport.
            </seg>
            <seg n="0ed69d75">
              Det behövs inte flera uppdrag för att påvisa hälsoskillnader.
              Vad som behövs är åtgärder. Vad som behövs är åtgärder för att
              bekämpa den ungdomsarbetslöshet som vi i dag har på uppemot 140
              000 ungdomar. Det är åtgärder som vi vill se, inte flera uppdrag
              till Socialstyrelsen.
            </seg>
          </u>
          <note type="speaker" n="ade87346">
            Anf. 172 MARINA PETTERSSON (s) replik:
          </note>
          <u who="marina_pettersson_188d7d" xml:id="i-fcc4e492450e0ec7-5" n="fe9c46fa">
            <seg n="1196f88a">
              Herr talman! Vi gör väldigt stora insatser för att bekämpa arbetslösheten.
              Det är ju vårt mål att bekämpa och få ned arbetslösheten till
              4 %.
            </seg>
            <seg n="23be5871">
              När det gäller insatser för ungdomar är det ytterst viktigt att
              bereda dem jobb direkt när de går ut från gymnasium, högskola
              eller universitet. De insatserna ska göras.
            </seg>
            <seg n="719f8a16">
              Vi gör en hel del och kommer att göra mer för att få ned arbetslösheten.
            </seg>
          </u>
          <note type="speaker" n="fce3bd47">
            Anf. 173 KENNETH JOHANSSON (c) replik:
          </note>
          <u who="kenneth_johansson_582684" xml:id="i-e2b62cf939a535be-2" n="38a29e62">
            <seg n="91383b07">
              Herr talman! Stora insatser görs. Men ungdomsarbetslösheten ökar.
              Den är uppe i 140 000. Man vet vad det innebär, om man har egna
              barn eller om man har erfarenheter av barn och ungdomar, att se
              ögonen på en ung människa som har studerat och förberett sig för
              arbetslivet och som möts av ett samhälle som säger: Du behövs
              inte. Jag tycker att det är ett hårt samhälle. Det är ett samhälle
              som i alla fall jag aldrig kan acceptera. Vi måste bekämpa det
              och göra insatser. Vi måste agera för att vi ska få ned ungdomsarbetslösheten.
            </seg>
            <seg n="9df3a6d1">
              Jag förmodar att fusklappen tog upp frågan om ungdomsavtal. Jag
              kan tänka mig det. Och jag tar den kritik som eventuellt kommer.
              Jag tar den därför att jag är stolt över att det finns ett parti,
              Centerpartiet, som lyfter upp frågan om ungdomars arbete på dagordningen.
              Jag vet att det finns kritiska synpunkter, men vi tar det. Jag
              tycker att de kritiska synpunkterna och demonstrationerna ska
              riktas mot de partier som ställer ungdomar utanför, för det är
              vad regeringspartierna gör i dag. Och glöm inte att ungdomsarbetslösheten
              ökar!
            </seg>
            <seg n="9d01758a">
              Från Centerpartiet säger vi: fler företag. Entreprenörskapet
              ska genomsyra hela ungdomsskolan och uppåt. Det behövs en annan
              gymnasieutbildning, en lärlingsutbildning, och vi behöver en rad
              åtgärder. Vi kan aldrig acceptera de siffror som Socialdemokraterna
              redovisar i dag när det gäller ungdomsarbetslösheten.
            </seg>
          </u>
          <note type="speaker" n="8fe47bd9">
            Anf. 174 MARINA PETTERSSON (s) replik:
          </note>
          <u who="marina_pettersson_188d7d" xml:id="i-fcc4e492450e0ec7-6" n="fe9c46fa">
            <seg n="de411cab">
              Herr talman! Nej, det behövs ingen fusklapp, för man ser på tv
              och så vidare de demonstrationer som Frankrikes lagstiftning har
              ställt till med när det gäller ungdomarnas villkor därnere. Det
              är klart att man kan ju inte låta bli att replikera när ni vill
              ta bort arbetsrätten för ungdomar under 26 år.
            </seg>
            <seg n="35625b72">
              Nej, Kenneth, det blir nog självmål den här gången när det gäller
              ungdomsarbetslösheten, för vår ambition är att stärka arbetsrätten
              för ungdomar och att se till att de kommer i arbete så fort som
              möjligt. När det inte finns arbete ska det för ungdomar finnas
              just det som du själv tog upp, lärlingsutbildningar och så vidare.
            </seg>
          </u>
          <note type="speaker" n="fb7aa031">
            Anf. 175 LARS LILJA (s):
          </note>
          <u who="lars_lilja_3285e9" xml:id="i-45a3d87622605af0-0" n="dcf4848a" next="i-b4250267099032c2-0">
            <seg n="995fe0cd">
              Herr talman! Jag trodde att jag var tillbaks i arbetsmarknadsutskottets
              debatt som vi hade för några veckor sedan, men uppenbarligen är
              det inte så.
            </seg>
            <seg n="09d5a2a8">
              I dag debatterar vi de folkhälsopolitiska målen. Jag ska säga
              några ord om det elfte målområdet och det som där handlar om missbruk
              av dopningspreparat.
            </seg>
            <seg n="92769e07">
              Dopning är ett samhällsproblem som ofta underskattas. Dopning
              för ofta tankarna till elitidrott. Svensk idrott har under många
              år bedrivit ett framgångsrikt arbete mot dopning, framför allt
              i Sverige men även internationellt. Mycket få svenska idrottare
              har fällts för dopning de senaste åren och knappast någon elitidrottare.
              Tillhör man den yppersta eliten får man räkna med oanmälda test
              i samband med träning och tävling många gånger per år.
            </seg>
            <seg n="9d8a65f5">
              Herr talman! Tyvärr är dopning ett långt större problem utanför
              idrotten. De preparat som i första hand används är anabola androgena
              steroider, förkortat AAS. Dessa preparat används av personer som
              styrketränar för att få en snabb ökning av muskelmassan. Denna
              träning sker ofta i publika miljöer som gym och då på både offentligt
              och privat ägda anläggningar. På ett antal orter i landet bedrivs
              samarbetsprojekt mellan gym och bland annat idrottsrörelsen för
              att motverka användandet av dopningsmedel.
            </seg>
            <seg n="30bd4ba1">
              Biverkningarna av AAS är allvarliga. Forskningsläget är inte
              helt klart, men mycket tyder på psykiska bieffekter som depression
              men framför allt okontrollerat humör och aggressivitet. Flera
              av de senaste årens uppmärksammade övervåldsbrott, där gärningsmannen
              varit besinningslös i sitt våldsutövande, har begåtts av personer
              som missbrukat AAS. Flickvänner till AAS-missbrukare har också
              vittnat om rädslan för pojkvännens humörsvängningar och våldsbenägenhet.
            </seg>
            <seg n="52758941">
              AAS används av brottslingar för att tagga upp sig när de ska
              genomföra till exempel grova rån där våld kan bli ett inslag i
              gärningen. Även i fängelsemiljöer förekommer missbruk av dopningspreparat
              likväl som av narkotika.
            </seg>
            <seg n="a08b85e6">
              Tillgången till AAS är i likhet med narkotika stor. Under de
              senaste fem åren har tillgången på den illegala marknaden stadigt
              ökat. Medlen är lätta att få tag på via Internet. I vissa länder
              kan man köpa AAS på apoteken utan recept. Förutom Internethandeln
              förekommer en omfattande smuggling. Denna smuggling sker ofta
              i samband med narkotikasmuggling. Enligt polisen anträffas narkotika
              vid vart tredje beslag av AAS.
            </seg>
            <seg n="b789cbaf">
              Problemen och riskerna med missbruk av AAS är att jämföra med
              narkotikamissbruk. För personer som är beroende av narkotika finns
              vedertagna behandlingsmetoder. Sådana finns inte för personer
              som vill ha hjälp med att komma ur ett missbruk av dopningspreparat.
              Kunskapen inom primärvården och även inom missbrukarvården är
              bristfällig. Detta är ett problem.
            </seg>
            <seg n="ec99b4bc">
              I betänkandet hänvisas till Dopingjouren. De gör ett utmärkt
              arbete i första hand med information och kunskapsinsamling. På
              sin hemsida säger de dock följande: Det som är mest frustrerande
              för oss är att vi inte har någonstans att hänvisa dem som är vårdsökande
              och ringer till oss med biverkningar och en önskan om hjälp och
              stöd att sluta. Dopingjouren har tillsammans med Maria Beroendecentrum
              en försöksmottagning för några få personer som de hoppas kunna
              utvidga och utveckla. I övrigt finns en liten enhet i Örebro och
              en i Göteborg som arbetar med en helhetssyn på dopningsproblematiken.
            </seg>
            <seg n="9ff20929">
              Herr talman! Tyvärr räcker inte detta för att på allvar ta sig
              an detta problem som jag skulle kunna berätta mycket mer om. Jag
              hoppas i alla fall att tydliga myndighetsuppdrag och mer resurser
              kan tillföras detta område framöver.
            </seg>
          </u>
          <note n="1d795420">
            Överläggningen var härmed avslutad.
          </note>
          <note n="8c59c47e">
            17 § Konstnärsfrågor särskild ordning
          </note>
          <note n="2c2814f6">
            Föredrogs
          </note>
          <note n="6216f62c">
            Förste vice talmannen konstaterade att ingen talare var anmäld.
          </note>
          <note n="f73ba332">
            18 § Bordläggning
          </note>
          <note n="764441ce">
            Anmäldes och bordlades
          </note>
          <note n="f70092db">
            19 § Anmälan om interpellationer
          </note>
          <note n="a460dbac">
            Anmäldes att följande interpellationer framställts
          </note>
          <note n="276a10f6">
            den 29 mars
          </note>
          <note n="4fb05d2b">
            Camilla Sköld Jansson
          </note>
          <note n="8937df58">
            Ulf Nilsson
          </note>
          <note n="6d38a00c">
            Interpellationerna redovisas i bilaga som fogats till riksdagens
            snabbprotokoll tisdagen den 4 april.
          </note>
          <note n="1b8c79e0">
            20 § Anmälan om frågor för skriftliga svar
          </note>
          <note n="c74e5861">
            Anmäldes att följande frågor för skriftliga svar framställts
          </note>
          <note n="276a10f6">
            den 29 mars
          </note>
          <note n="bc69e55b">
            Hans Backman
          </note>
          <note n="a721a8e8">
            Sven Gunnar Persson
          </note>
          <note n="e4a9028e">
            Anne Marie Brodén
          </note>
          <note n="632ae393">
            Cecilia Wigström
          </note>
          <u who="lars_lilja_3285e9" xml:id="i-b4250267099032c2-0" n="dcf4848a" prev="i-45a3d87622605af0-0">
            <seg n="8db08656">
              Luciano Astudillo
            </seg>
            <seg n="0fc01c5d">
              Torsten Lindström
            </seg>
            <seg n="8db08656">
              Luciano Astudillo
            </seg>
            <seg n="9e237c3a">
              Kerstin Heinemann
            </seg>
            <seg n="df17cbc8">
              Holger Gustafsson
            </seg>
          </u>
          <note n="582606fd">
            Kent Olsson
          </note>
          <note n="f41a7f8d">
            Frågorna redovisas i bilaga som fogats till riksdagens snabbprotokoll
            tisdagen den 4 april.
          </note>
          <note n="20e768d9">
            21 § Anmälan om skriftliga svar på frågor
          </note>
          <note n="7de0ac8f">
            Anmäldes att skriftliga svar på följande frågor inkommit
          </note>
          <note n="276a10f6">
            den 29 mars
          </note>
          <note n="a2ececf0">
            Sofia Larsen
          </note>
          <note n="a721a8e8">
            Sven Gunnar Persson
          </note>
          <note n="f96d4bf0">
            Gunilla Carlsson
          </note>
          <note n="ad7911b1">
            Anne-Marie Ekström
          </note>
          <note n="ad7911b1">
            Anne-Marie Ekström
          </note>
          <note n="1682b21d">
            Erling Wälivaara
          </note>
          <note n="4fb05d2b">
            Camilla Sköld Jansson
          </note>
          <note n="c376ef5c">
            Rosita Runegrund
          </note>
          <note n="de94a0e0">
            Lars Gustafsson
          </note>
          <note n="a94998a8">
            Margareta Andersson
          </note>
          <note n="d57a60af">
            Lars-Ivar Ericson
          </note>
          <note n="d57a60af">
            Lars-Ivar Ericson
          </note>
          <note n="62bfd0db">
            Gunnar Nordmark
          </note>
          <note n="5640f4b7">
            Else-Marie Lindgren
          </note>
          <note n="4bd258d1">
            Ragnwi Marcelind
          </note>
          <note n="6cd1e0ec">
            Lena Adelsohn Liljeroth
          </note>
          <note n="735fe91c">
            Krister Hammarbergh
          </note>
          <note n="41672cc3">
            Helena Höij
          </note>
          <note n="36c584fb">
            Gunilla Tjernberg
          </note>
          <note n="446086d5">
            Linnéa Darell
          </note>
          <note n="35e09883">
            Laila Bjurling
          </note>
          <note n="8b92145c">
            Magdalena Andersson
          </note>
          <note n="598d8715">
            Elina Linna
          </note>
          <note n="3cad8721">
            Anne Ludvigsson
          </note>
          <note n="a7555ef1">
            Carl B Hamilton
          </note>
          <note n="69fbc8bf">
            Lars Tysklind
          </note>
          <note n="e69093b8">
            Ulla Löfgren
          </note>
          <note n="36c584fb">
            Gunilla Tjernberg
          </note>
          <note n="1d4a552a">
            Jörgen Johansson
          </note>
          <note n="30e19c57">
            Jan-Olof Larsson
          </note>
          <note n="6bc3cdc8">
            Annelie Enochson
          </note>
          <note n="7abccd33">
            Marietta de Pourbaix-Lundin
          </note>
          <note n="3a2c05cd">
            Kerstin Andersson
          </note>
          <note n="ad7911b1">
            Anne-Marie Ekström
          </note>
          <note n="4b286675">
            trafficking
          </note>
          <note n="8b92145c">
            Magdalena Andersson
          </note>
          <note n="ac68ec21">
            Sverker Thorén
          </note>
          <note n="81c2362d">
            Johnny Gylling
          </note>
          <note n="f73ffbfd">
            Bertil Kjellberg
          </note>
          <note n="33f1f133">
            Henrik von Sydow
          </note>
          <note n="d57a60af">
            Lars-Ivar Ericson
          </note>
          <note n="b01e32b1">
            Allan Widman
          </note>
          <note n="931cf68c">
            Lennart Fremling
          </note>
          <note n="9b120724">
            Birgitta Ohlsson
          </note>
          <note n="9b120724">
            Birgitta Ohlsson
          </note>
          <note n="9b120724">
            Birgitta Ohlsson
          </note>
          <note n="e4165fd2">
            Christin Hagberg
          </note>
          <note n="bc69e55b">
            Hans Backman
          </note>
          <note n="fec8aa6e">
            Marita Aronson
          </note>
          <note n="6cd1e0ec">
            Lena Adelsohn Liljeroth
          </note>
          <note n="7af7cbd0">
            Kenneth Johansson
          </note>
          <note n="087d9cfc">
            Svaren redovisas i bilaga som fogats till riksdagens snabbprotokoll
            tisdagen den 4 april.
          </note>
          <note n="dd1233f3">
            22 § Kammaren åtskildes kl. 17.39.
          </note>
          <note n="4ca4ce2a">
            Förhandlingarna leddes
          </note>
          <note n="6eba76da">
            /Monica Gustafson
          </note>
        </div>
      </body>
    </text>
  </TEI>
</teiCorpus>
